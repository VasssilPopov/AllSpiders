{"url": "http://www.focus-news.net/news/2019/01/23/2615493/kyustendil-temperaturnite-kolebaniya-prez-zimniya-sezon-sa-opasni-za-pchelnite-semeystva.html", "text": "Температурните колебания през зимния сезон са опасни за пчелните семейства. Това каза пред  Радио „Фокус” – Кюстендил  Тихомир Стоицов, председател на браншовия съюз „Пчела”. Според него резките температурни промени водят до повишена дейност сред пчелите, те започват възпроизводство, отглеждане на пило и съответно консумация на повече храна. „Всяко едно рязко застудяване ги връща назад и ги подлага на риск. След консумацията на повече храна и последвало застудяване може да се стигне и до гладна смърт”, каза Тихомир Стоицов. Според него заради липсата на средства пчеларите не могат да си позволят по-скъпи лекарства за борба срещу заболяванията сред пчелите, което може да доведе и до по-голяма смъртност през пролетта. \r\nВенцеслав ИЛЧЕВ", "date": "2019.01.23", "title": "Кюстендил: Температурните колебания през зимния сезон са опасни за пчелните семейства"}
{"url": "http://www.focus-news.net/news/2019/01/23/2615490/veliko-tarnovo-913-rast-na-organiziranite-turisticheski-poseshteniya-otchita-tsarevgrad-tarnov-za-2018-godina.html", "text": "9.13% ръст на организираните посещения отчита общинската туристическа агенция „Царевград Търнов“ за 2018 година. Това съобщиха за  Радио „Фокус“ – Велико Търново  от управата на предприятието. Данните за предходната година сочат още, че в града туристи са довели над 75 туристически агенции и оператори от различни страни. Обработените входни такси от туристи на „Царегврад Търнов“ са 103 044, като значително са се увеличили организираните чуждестранни групи от САЩ, Испания, Китай, Германия, Франция и Великобритания. \r\n11 511 са посетителите, преминали към музейните обекти през Туристическия информационен център. Повечето от тях са индивидуални туристи, като най-интензивен е бил туристическият поток през месеците април, май, юни, октомври и ноември. \r\nЛуиза ТРАНЧЕВА", "date": "2019.01.23", "title": "Велико Търново: 9.13% ръст на организираните туристически посещения отчита „Царевград Търнов“ за 2018 година"}
{"url": "http://www.focus-news.net/news/2019/01/23/2615519/yeni-safak-turtsiya-ruskiyat-vanshen-ministar-na-vizita-v-darzhavite-ot-magreba.html", "text": "Руският външен министър Сергей Лавров е на посещение в Алжир, Мароко и Тунис от 23 до 26 януари, пише турският вестник  Yeni Safak  на електронната систраница, като цитира съобщение на руското външнополитическо ведомство. \r\nЛавров ще обсъди с партньорите си в страните от Магреб двустранните отношения и ключови регионални и международни теми, това е обявила на пресконференция в Москва Мария Захарова.   \r\n\"Алжир, Рабат и Тунис преследват активна външна политика и имат значителен принос в многостранните усилия да намерят отговори на новите предизвикателства и заплахи, включително и глобалните. По-добрата координация с тях напълно отговаря на руските интереси“.   \r\nСпециално внимание ще бъде обърнато на подходите към проблемите, които съществуват в Близкия изток и Северна Африка, както и на Сахарската и Сахелската зона.    Ивелина Ватова", "date": "2019.01.23", "title": "Yeni Safak (Турция): Руският външен министър на визита в държавите от Магреба"}
{"url": "http://www.focus-news.net/news/2019/01/23/2615489/prof-nikolay-radulov-sluzhbite-za-obshtestvena-sigurnost-da-ne-chakat-zhalbi-da-predizvestyat-prestapleniyata-v-politsiyata.html", "text": "Службите за обществена сигурност да не чакат жалби да предизвестят престъпленията в полицията. Това каза за обзорното предаване „Това е България“ на  Радио „Фокус“  проф. Николай Радулов,  бивш секретар на МВР и заместник-министър на вътрешните работи във връзка с проведената акция и задържането на служители на сектор „Икономическа полиция“ в столичното 4-то РУ,  изнудвали за подкупи собственици на заведения. Според него е тъжно, че МВР е структурата, която трябва да се бори с престъпленията, а в случая репродуцира такива. \r\n„Нещо друго, което е характерно не само за МВР, но и за Прокуратурата и за всички контролни органи в страната – тяхното желание да работят реактивно т.е. нещо да се случи и тогава да се работи. Хората са подали жалба и това е активирало съответните структури да започнат разследване. Тези, които трябва да защитават и служат – служат единствено за себе си и защитават своите тесни и престъпни интереси. Много отдавна говорим за това, че всичко трябва да е проактивно – самосезиране, създаване на информационни източници, преди престъпленията да са стигнали до хората“, каза още бившият зам. вътрешен министър.  \r\nСпоред проф. Радулов контролните органи са длъжни да се самосезират, а не да чакат някой да им подава сигнали. Експертът допълни, че под натиска на новопоявили се министри и ръководители има тенденция да се създава методология за отказ на граждански сигнали, за да се покаже, как престъпността все повече си отива. \r\nЦоня СЪБЧЕВА", "date": "2019.01.23", "title": "Проф. Николай Радулов: Службите за обществена сигурност да не чакат жалби да предизвестят престъпленията в полицията"}
{"url": "http://www.focus-news.net/news/2019/01/23/2615494/varna-obmislyat-vavezhdaneto-na-bezplatni-veloobikolki-za-turisti-v-tsentara-na-grada.html", "text": "Опознавателни обиколки с велосипед обмислят да въведат в следващите години от Туристическия информационен център във Варна. Поради големия интерес както от страна на българските, така и сред чуждестранните гости, се планира разширяване на обхвата на популярните безплатни туристически обиколки с екскурзовод. Това каза за  Радио „Фокус“ – Варна  ръководителят на Туристическия информационен център в града Тихомир Патарински. По думите му повечето от хората, които търсят информация в центъра са гости, пристигащи на индивидуални почивки. Патарински заяви, че летовниците от този сегмент обикновено отсядат в малките градски хотели и избират да пътуват с нискотарифните авиокомпании. „Безплатните обиколки на града са една добра алтернатива гостите да научат максимално много за местната култура и за историята. Нашата цел не е да влезем в туристическите комплекси, където гостите имат обслужване от туристическите фирми. Обхващаме хора, които ползват онлайн резервационни системи“, обясни Тихомир Патарински. Според него, делът на туристите, които сами  организират почивката си, без да ползват услугите на големите туроператори, расте и в световен мащаб. „Знаем, че Варна е свързана с много европейски дестинации и с нискотарифните авиолинии. Така че градът е отворен към много пазари“, каза още той. По думите му опознавателните туристически турове са един утвърдил се в много градове в Европа модел. „Характерното за обиколките във Варна е, че те не се водят от студенти или от млади обучаващи се хора. За всички безплатни турове в морския град се ползват услугите на професионални екскурзоводи. Инициативата се реализира съвместно със Съюза на екскурзоводите. Беседите са на български и на английски език. Разходките са с продължителност от около три часа“, добави той. По думите му в тях се включват екскурзоводи, вписани в Националния туристически регистър. „Подчертавам го, защото в други градове използват студенти или обучаващи се, докато тук ние залагаме на утвърдени имена. Това са специалисти, които имат доста широк спектър от знания в много области. Стараем се информацията, която се поднася пред туристите да е качествена и проверена“, обясни Тихомир Патарински. \r\nДиана СТОЕВА", "date": "2019.01.23", "title": "Варна: Обмислят въвеждането на безплатни велообиколки за туристи в центъра на града"}
{"url": "http://www.focus-news.net/news/2019/01/23/2615488/petima-sluzhiteli-na-stolichnoto-4-to-rpu-sa-zadarzhani-za-iznudvane-obzor.html", "text": "Петима служители от сектор „Икономическа полиция“ към столичното 4-то Районно полицейско управление на МВР са задържани с обвинение за участие в организирана престъпна група. Полицаите са арестувани след съвместна проверка на дирекция „Вътрешна сигурност“ към МВР и прокуратурата по обяд на 23 януари.  \r\nЗам.-главният прокурор Иван Гешев посочи, че задържаните са изнудвали дребни търговци на територията на районното управление да плащат такса „спокойствие“ и да възпрепятстват проверки. „Т.е. хората, които трябва да защитават законността, осъществяват дейността, срещу която трябва да се борят“, каза още Гешев и посочи, че единият от тях заема ръководна позиция. Зам.-главният  прокурор обясни още, че сигнал за рекета е подаден от търговци, за които исканите суми са били непосилни за плащане.  \r\nГлавният секретар на МВР главен комисар Ивайло Иванов обясни, че предстои да се реши на колко и на кои от задържаните ще бъде повдигнато обвинение. „От доста време се работи по тази група, полицейските служители са били задържани по време на работа. Различни са били сумите, които са искани от хората, като са водени преговори за уточняването им“, допълни гл. комисар Иванов.  \r\nДопълнителна информация за случая предстои да бъде дадена през следващите дни от ръководителя на Специализираната прокуратура и ръководителя на дирекция „Вътрешна сигурност“ в МВР, които са работили по разкриване на престъпната схема. \r\nЦветилена СИМЕОНОВА", "date": "2019.01.23", "title": "Петима служители на столичното 4-то РПУ са задържани за изнудване (ОБЗОР)"}
{"url": "http://www.focus-news.net/news/2019/01/23/2615495/afp-chetirima-se-arestuvani-za-podgotovka-na-napadenie-sreshtu-myusyulmanska-obshtina-v-shtata-nyu-york.html", "text": "Четирима младежи са били задържани в щата Ню Йорк. Те са заподозрени, че подготвят „потенциална смъртоносна“ атака срещу мюсюлманска общност, която нерядко е мишена на американските екстремистки сайтове, съобщава местната полиция, предава  AFP .  \r\nПолицията в градчето Гърция, щата Ню Йорк, е открила в жилищата им три експлозивни приспособления и 23 оръжия, съобщава говорителят й Джаред Рене. \r\nОбщността, която се състои от 200 души, се управлява от организацията „Мюсюлмани в Америка“, е благодарила на властите за помощта да не се допусне „евентуално кръвопролитие“.  \r\nРене е обявил, че полицията е получила информацията от гимназист, който е чул сови съученици да говорят за „следващия училищен стрелец“. „Децата постъпиха правилно. Когато са видели нещо, те са го съобщили също така. Това са усилия, плод на сътрудничество, при които установихме, че се подготвя поредното смъртоносно нападение“, е заявил полицейският говорител.   Ивелина Ватова", "date": "2019.01.23", "title": "AFP: Четирима се арестувани за подготовка на нападение срещу мюсюлманска община в щата Ню Йорк"}
{"url": "http://www.focus-news.net/news/2019/01/23/2615496/veliko-tarnovo-nyama-da-ima-promyana-v-tsenite-na-svatbenite-rituali-v-grada-prez-2019-g.html", "text": "Няма да има промяна в цените на сватбените ритуали във Велико Търново през 2019 година. Това каза за  Радио „Фокус“ – Велико Търново  управителят на Общинско предприятие „Обредни дейности“ Методи Петров. Той подчерта, че таксите за „веселите“ ритуали не са променяни от повече от пет години. 120 лева струва ритуалът в Обредната зала на Община Велико Търново. 240 лева се заплаща за изнесен ритуал в заведение в града или в околните населени места. 360 е цената на сватбения ритуал в обектите, стопанисвани от Регионалния исторически музей във Велико Търново \r\nМетоди Петров допълни, че и цената на „тъжните“ ритуали се запазва. „Обредни дейности“ предлага три вида „тъжни“ ритуали в Обредната залата в Гробищния парк. Това са обикновен ритуал без снимка, ритуал със снимка и музикален съпровод и мултимедиен ритуал със слайдшоу с текст и музика. Единствената услуга, цената на която е променена, е изкопаването на гробното място. Тя е повишена предвид ръста на минималната работна заплата. \r\nНадежда КРЪСТЕВА", "date": "2019.01.23", "title": "Велико Търново: Няма да има промяна в цените на сватбените ритуали в града през 2019 г."}
{"url": "http://www.focus-news.net/news/2019/01/23/2615492/china-daily-kitay-shte-prodalzhi-da-investira-v-amerikanskiya-obligatsionen-pazar.html", "text": "По никакъв начин Китай няма да намали инвестициите си в американски облигации, е заявил висшият китайски регулатор на ценни книжа Фан Синхай по време на Световния икономически форум в Давос, пише излизащият в Пекин англоезичен всекидневникът  China Daily . Фан Синхай, който е заместник председател на Регулаторната Комисия за ценни книжа на Китай, е подчертал специално: „Ние трябва да инвестираме в чужбина, а американския пазар на облигации е добро място за тази цел“. \r\nКитай е главният международен играч, който изкупува американския дълг, но търговският спор между двете страни в последно време поставя редица въпроси за двустранните отношения.   \r\nСпоред финансиста политическите недоразумения няма да засегнат интереса на китайското правителство в изкупуването на американския дълг, според прессъобщение, разпространено в Давос.   \r\nАмериканската телевизионна мрежа CNBC предаде репортаж, в който бе изтъкнато, че Китай, който държи повече от един трилион долара в американската хазна, се явява и най-големият чужд инвеститор в САЩ.      Ивелина Ватова", "date": "2019.01.23", "title": "China Daily: Китай ще продължи да инвестира в американския облигационен пазар"}
{"url": "http://www.focus-news.net/news/2019/01/23/2615487/gulf-times-katar-kyurdskite-sili-sa-prevzeli-i-poslednoto-selishte-kontrolirano-ot-islyamska-darzhava-v-siriya.html", "text": "Кюрдските сили са превзели и последното селище, контролирано от „Ислямска държава“ в Сирия в сряда , пише катарското англоезично издание  Gulf Times .  \r\nТова е кулминацията на широкообхватна офанзива, започната от Сирийските Демократични сили (СДС), съставени предимно от кюрди миналия септември с подкрепата на коалицията, водена от САЩ, в която те ограничиха последния анклав на джихадистите на северния бряг на долината на Ефрат близо до иракската граница до малка точка. \r\nПревземането на село Багуз оставя само непримирими бойци, които се крият в разпръснати ферми сред полета и овощни градини на северния бряг на река Ефрат. \r\n\"Издирвателните операции продължават в Багуз, за да бъдат намерени всички бойци, които все още се крият\", каза ръководителят на базираната във Великобритания Сирийска обсерватория за правата на човека Рами Абдел Рахман. \r\nСъседна Турция заплаши многократно да започне трансгранична операция, за да смаже кюрдските бойци от СДС и автономния район, който те са установили в районите на северната и североизточна Сирия под техен контрол. \r\nТурските войски бяха задържани от присъствието на американски войници, които изградиха наблюдателни пунктове по протежение на границата и организираха съвместни патрули с кюрдски бойци. \r\nНо с оттеглянето на тези войски кюрдите се опасяват, че ще бъдат изложени на пълната мощ на турските военни.  Юлиян Марков", "date": "2019.01.23", "title": "Gulf Times (Катар): Кюрдските сили са превзели и последното селище, контролирано от „Ислямска държава“ в Сирия"}
{"url": "http://www.focus-news.net/news/2019/01/23/2615498/mvr-predpriema-prevantivni-deynosti-vav-vrazka-s-prognozite-za-uslozhnyavane-na-meteorologichnata-obstanovka.html", "text": "Във връзка с прогнозите за усложняване на метеорологичната обстановка - очаквани обилни валежи от сняг и дъжд, МВР предприема мерки за осъществяване на превантивни дейности. Това съобщиха от пресцентъра на  МВР . От ГД „Пожарна безопасност и защита на населението“ са изпратили предупреждение и указания за мерки до областните управители и кметовете на общини, както и до ОДМВР и структурите на ГДПБЗН в страната.  Ситуацията се наблюдава, екипите са в готовност за реакция и оказване на съдействие при необходимост.", "date": "2019.01.23", "title": "МВР предприема превантивни дейности във връзка с прогнозите за усложняване на метеорологичната обстановка"}
{"url": "http://www.focus-news.net/news/2019/01/23/2615499/kmetat-na-blagoevgrad-atanas-kambitov-obshtinata-mozhe-da-osiguri-780-000-lv-za-ofk-pirin.html", "text": "Община Благоевград може да осигури 1% от бюджета за 2019 г. за издръжката на ОФК „Пирин”, което прави 780 000 лева. Тази сума е необходима, за да гарантираме оставането на отбора в „Б”-група“. Това заяви кметът д-р Атанас Камбитов на среща, инициирана от председателя на Общински съвет Радослав Тасков с обществеността, бизнеса и феновете на „орлетата”, съобщиха от  Общината . \r\nПредседателят на ОбС Радослав Тасков призова всички, които обичат ОФК „Пирин“ да присъстват на заседанието на ОбС на 25 януари, когато ще се гласува Бюджет 2019. Той подчерта, че не трябва да се допуска да има искания за пренасочване на средства. „Идеята за тази среща възникна на последната сесия, на която Общински съвет трябваше да вземе решение, дали да дофинансира клуба.Прави впечатление, че през 2018 г. няколко пъти темата „Пирин“ бе коментирана от общинските съветници, без на практика да имаме яснота, дали обществеността подкрепя „Пирин“ и интересува ли се какво се случва в клуба. Лично за мен в Общински съвет, хората, които подкрепяме „Пирин“ сме мнозинство. Усеща се обаче едно изчерпване на доверието от страна на съветниците, свързано с финансирането на клуба. Проблемите в момента, според мен, са свързани с финансирането, посещаемостта на футболните срещи и критиките, които постоянно се получават към клуба, от различно естество. Особено в последно време, част от упреците не отговарят на истината,. Те са толкова злонамерени, че създават усещане, че темата ОФК „Пирин“ и финансирането са токсични. И общинските съветници, които искат да помогнат, да гласуват, се страхуват да го направят, защото не знаят дали взимат правилното решение. Явно е, че Община Благоевград трябва да се справя през този сезон, респективно през пролетта на следващия. Нека в петък се види, че „Пирин“ е нужен на Благоевград“ . Той поясни, че всяко едно предложение направено на срещата е записано и ще бъде работено по него. \r\nД-р Камбитов обясни, че Общината няма как да осигури сама бюджет на общинския футболен клуб, за да е в „А”група, тъй като трябват 2,5 милиона лева. Присъстващите се обединиха около идеята, че реалната цел е тимът да се задържи в „Б” група, като се изготви стратегия за развитието му през следващите 5 години. \r\nПо време на срещата общинският съветник Кирил Ваклинов предложи да бъде сформиран Обществен съвет, в който да участват общински съветници, бизнесмени, фенове и граждани.  \r\nАтанас Камбитов призова бизнеса да подкрепи Общината, която финансира „Пирин”, а общинските съветници в петък също да покажат, че държат на легендарния клуб, който през 2022 година ще навърши един век. „Нека не правим политика от „Пирин”, нека всички се обединим и покажем, че „Пирин” е нужен на Благоевград”, подчерта кметът. Представители на бизнеса изтъкнаха, че в момента клубът разполага с много добра спортна база, каквато никога не е имал. Стана ясно, че Общината е готова да кандидатства с проект за финансиране във Фонд на фондовете за изграждане на още две футболни игрища, тенис кортове, лекоатлетическа писта и съблекални край село Зелен дол. Общината е готова да съдейства и да прехвърли дялове на бизнесмени, които искат да спонсорират клуба. „Дори сме съгласни да сме миноритарен собственик, а контролният пакет акции да е в този, който осигурява финансирането, може да направим публично-частно партньорство”, сподели Камбитов.  \r\nИзпълнителният директор Венко Попов и днес подчерта, че парите се харчат прозрачно и всеки, който проявява интерес, може да се запознае с всички документи, с приходите и разходите в клуба. Венко Попов увери, че на всеки три месеца се извършва одит и няма как да се злоупотреби дори с един лев.  \r\nПо време на срещата присъстваха и предприемачите Иван Чапов, Петър Байкушев, Емил Павлов.", "date": "2019.01.23", "title": "Кметът на Благоевград Атанас Камбитов: Общината може да осигури 780 000 лв. за ОФК „Пирин“"}
{"url": "http://www.focus-news.net/news/2019/01/23/2615098/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Представете си, че по време на окупацията на Ирак от Джордж Буш-младши някой бе предвидил, че след около десет години избирателите на Републиканците ще се противопоставят на войната повече от Демократите. Малцина биха повярвали. Въпреки това, според последните проучвания, това се случва. Това дори може да е едно от най-големите постижения на президента на САЩ Доналд Тръмп досега, пише Джак Хънтър в материал за авторитетното  американско списание The American Conservative , представен без редакторска намеса. \r\nГлен Грийнуолд разгледа детайлно тези данни в скорошна публикация, в която твърди, че Демократите „стават много по-милитаристични и провоенни от Републиканците“. Той казва, че докато огромното мнозинство от вашингтонгския елит се противопоставя – или, по-точно, имаше пълен срив от – на обявеното през декември от Тръмп изтегляне на американските войски от Сирия, данните от анкетата на Morning Consult / Politico показаха, че 49% от американците подкрепят решението, докато 33% не са съгласни с него. \r\nМнозинството от американците е уморено от войни и това не е нещо ново. „Това, което е забележително в новите данни от анкетите за Сирия е, че огромната част от подкрепата за запазване на американската армия там идва от избиратели на Демократическата партия, докато Републиканците и независимите подкрепят изтеглянето им“, пише Грийнуолд. \r\n„Цифрите са безмилостни: От хората, които са гласували за Клинтън през 2016 година, само 26% подкрепят изтеглянето на армията от Сирия, докато 59% са против“, отбелязва той. \r\nИ шокът: „76% от избирателите на Тръмп подкрепят изтеглянето, 14% са против“. \r\nСедемдесет и шест процента? Помислете за това число. Повече от три четвърти от избирателите на Републиканската партия днес искат да подкрепят войските, като ги върнат у дома. Позиция, която някога беше денонсирана като „непатриотична\"“ сега очевидно е част от „Да направим Америка отново велика“. \r\nГринуолд също така отбелязва, че анкетата показва сходни резултати сред онези, които гласуваха за демократи по време на междинните избори, като 28% подкрепят оттеглянето и 54% са против. \r\nКак мислеха избирателите на Републиканците от междинните избори относно действията на президента в Сирия? Седемдесет и четири процента подкрепят оттеглянето, а 18 процента се противопоставят на него, а резултатите са подобни на мненията на избирателите на Тръмп за президентските избори. \r\nТова е огромна промяна сред обикновените Републиканци. \r\nГринуолд също анализира как тази драстична промяна във външната политика се прилага към Афганистан. „Идентични тенденции могат да се видят по въпроса за обявеното от Тръмп намерение да изтегли половината от американските войски, които в момента са Афганистан, докато Демократите са много по-благосклонни да държат там войски, отколкото Републиканците и независимите“, пише той. \r\n„Този случай е още по-остър, откакто Обама се кандидатира през 2008-а с обещанието да прекрати войната в Афганистан и да върне всички войници у дома“, продължава той. „По време на годините на Обама данните от проучванията постоянно показваха, че огромното мнозинство от демократите подкрепя оттеглянето на всички войски от Афганистан” \r\nНай-накрая, прекратяването на най-дългата война в Америка беше популярно сред Демократите и почти всички останали преди Тръмп. Но, както Грунуолд успешно забелязва,  въпреки че анти-Тръмп истерията е главният виновник за непрекъснатата  трансформация на Демократите в неокони, тази промяна във външната политика вероятно беше посята и от опита на либералите с Обама. \r\nДокато посветените малцинства на антивоенните консерватори и прогресисти се постараха да разгласяват и осъждат ужасните резултати на Обама за стачките на безпилотни самолети, промяната на режими, заповедите му и неконституционните убийства на американски граждани, нищо от това не получи сериозен натиск или дори признание от Демократите по време на неговия мандат. Левицата просто го прие. Буш, Дик Чейни и Доналд Ръмсфелд бяха лесни за омразата на либералите. Обама, Хилари Клинтън и Леон Панета, не толкова. \r\nАнтивоенните Демократи, които някога искаха да обвинят Буш във военни престъпления, просто не намериха престъпленията, когато техният президент правеше същото. \r\nТака че, ако американската намеса в Сирия някога беше счетена за по-приемлива за либералите, защото Обама го правеше, няма ли да има смисъл за Демократите да рационализират, че желанието на Тръмп да отмени политиката на Обама в Сирия е лошо по своята същност? По подобен начин, ако ентусиазмът за чуждестранна намеса беше консервативен лакмус по време на годините на Буш, много Републиканци вероятно сега виждат оттеглянето на Сирия като почистване на бъркотията на Обама \r\nТова вероятно е причината, поради която сенатор Линдзи Греъм, г;асовит противник на американското оттегляне от Сирия, веднага се опита да характеризира решението на Тръмп като „грешка в стил Обама“.  Това е и причината, поради която по реалният - и правилен - сенатор Майк Лий отвърна: „Това е обратното на решението на Обама. Обама ни замеси. Тръмп ни изтегля“. \r\nТози, който контролира партийния наратив, влияе най-много на политиката. \r\nДанните от анкетите изглежда, че отразяват, че Тръмп, повече от всеки друг фактор, е основният двигател на Републиканците, които стават все по-големи гълъби, докато демократите стават по-големи ястрби. Бях притеснен, че президент Хилари Клинтън ще направи демократите по-милитаристки настроени. Оказва се, че президентството на Тръмп прави същото. \r\n„Политиката на Съединените щати е да търсят и подкрепят растежа на демократичните движения и институции във всяка нация и култура, с крайната цел да се сложи край на тиранията в нашия свят“, каза веднъж Джордж Буш. \r\n„Америка на първо място“, каза Доналд Тръмп, Засега Републиканците са съгласни с него. \r\n***  Най-високопоставеният служител на Държавния департамент за Европа Уес Мичъл подаде оставка и напуска ведомството, пише  електронното издание на Washington Examiner . \r\nПомощник-държавния секретар за Европа и Евразия, назначен от президента Доналд Тръмп, е подал оставка на 4 януари, която влиза в сила на 14 февруари. Мичъл напуска след 16 месеца във ведомството и обяви, че решението му не трябва да бъде интерпретирано като протест срещу външната политика на Вашингтон, а е свързана с лични мотиви и професионални фактори. \r\nТой изтъкна постиженията си в оформянето на европейските аспекти на националната стратегия на САЩ за сигурността и отбраната и защити някои от своите спорни ходове, като този, в който покани унгарския външен министър Петер Сиярто във Вашингтон за среща с държавния секретар Майк Помпео и съветника по национална сигурност на Белия Дом Майк Помпео. \r\n„Изцяло го подкрепям, работата, която върши, ръководният екип тук“, заяви Мичъл за Помпео. „Но чувствам, че направих това, за което дойдох. Децата ми имат повече претенции към моето време в момента, отколкото обществото“. \r\nГоворителят на Държавния департамент Робърт Паладино похвали Мичъл като „ценен и ефективен лидер“ в два „туита“ във вторник. Паладино обяви също, че Мичъл ще бъде заменен от заместника си Елизабет Милард. \r\n***  Стотици терористи от „Ислямска държава“ са се разоръжили и предали на оглавяваната от САЩ коалиция в Сирия и са прехвърлени в американска военна база в източната провинция Дейр-ез-Зор, пише  електронното издание на вестник Yeni Safak , като се позовава на местни източници. \r\nСъбеседниците на турския ежедневник твърдят, че терористите са прехвърлени в база в района на петролния кладенец Ал Омар. \r\nНа 11 септември сирийските кюрди, с въздушната подкрепа на САЩ и артилерийска поддръжка от Франция, започнаха офанзива срещу „Ислямска държава“ в провинция Дейр-ез-Зор, припомня изданието. \r\nПрез последните няколко седмици коалицията превзе град Хаджин, основната твърдина на джихадистите в провинция, както и градовете Ал Суса Алб Хатер, Албухасан и т.н. \r\nМеждувременно, „Ислямска държава“ продължава да контролира град Ал Багуз и други необитаеми райони на провинциите Дейр-ез-Зор и Хомс. \r\nСъгласно твърденията на местни източници, в резултат от бомбардировките на жилищните райони от оглавяваната от САЩ коалиция са загинали стотици мирни граждани.", "date": "2019.01.23", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/23/2615099/predstoyashti-sabitiya-v-stranata-za-23-yanuari-agentsiya-fokus.html", "text": "*** \r\nОт 09.00 часа ще се проведе заседание на Народното събрание. \r\n*** \r\nОт 10.00 часа ще се проведе заседание на Министерски съвет.  Около 30 минути преди началото на заседанието природозащитната организация WWF ще внесе доклад „Хлъзгави склонове - защита на Пирин от неустойчиво развитие\". \r\n*** \r\nОт 09.00 часа 9 състав на Специализирания наказателен съд ще се гледа делото срещу Радослав Б., Денис Б., Мариян К. и др. за организиране и ръководене на организирана престъпна група.  \r\n*** \r\nОт 09.30 часа 8 състав на Специализирания наказателен съд ще проведе заседание по делото КТБ. \r\n*** \r\nОт 09.30 часа 4 състав на Специализирания наказателен съд ще гледа делото срещу Бехчет А., Емил Б., Събин З., Венцислава М. и др. за организиране и ръководене на организирана престъпна група.  \r\n*** \r\nОт 10.00 часа 3 състав на Специализирания наказателен съд ще гледа делото срещу Хованес М., Пламен Т., Владимир Р., Стоян А. за организиране и ръководене на организирана престъпна група.  \r\n*** \r\nОт 10.30 часа 17 състав на Специализирания наказателен съд ще гледа делото срещу Михаил Й., Георги Р., Ася А. и др. за образуване и ръководене на организирана престъпна група.  \r\n*** \r\nВ 11.00 часа в сградата на Централно управление на Българската агенция по безопасност на храните (БАБХ) – София ще се проведе пресконференция по повод актуалната епизоотична обстановка в страната по отношение на заболяванията чума по дребните преживни животни и африканска чума по свинете (АЧС). \r\n*** \r\nОт 11.00 часа 17 състав на Специализирания наказателен съд ще гледа делото срещу Валентин Х., Николай И., Иво И., Красимир Б. и др. за образуване и ръководене на организирана престъпна група.  \r\n*** \r\nОт 11.30 часа във фоайето на Народното събрание ще бъде даден официален старт на Седмицата за предпазване от рак на маточната шийка. На събитието ще присъстват д-р Даниела Дариткова, председател на Комисията по здравеопазването, народни представители, представители на Министерството на здравеопазването, Националната здравноосигурителна каса, Световната здравна организация, съсловни и пациентски организации и водещи медицински специалисти. \r\n*** \r\nОт 11.30 часа в Клуба на Народния представител (в сградата на Народното събрание на пл. „Народно събрание“ № 2), ще се открие фотоизложба „Дари живот“. Събитието се организира от Комисията по взаимодействието с неправителствените организации и жалбите на гражданите с председател Антон Кутев съвместно с НПО „Сдружение на пациентите с дихателна недостатъчност и белодробна трансплантация“. \r\n*** \r\nВ 11.30 часа в зала 5 на Столична община ще бъде даден старт на Проект „Регенерация и интеграция на непривлекателни градски райони чрез прилагане на социални и екологични решения, базирани на природата“ (URBiNAT-„URBan-Innovative-NATure“).  \r\n*** \r\nОт 13.30 часа ще се проведе заседание на Прокурорската колегия на Висшия съдебен съвет. \r\n*** \r\nОт 13.30 часа 1 състав на Специализирания наказателен съд ще гледа делото срещу Иван С., Янко К., Николай Х. и др. за образуване и ръководене на организирана престъпна група.  \r\n*** \r\nВ галерия Credo Bonum ще бъде представена aудиовизуалната изложба „Чети така, както ти харесва”, създадена специално за официалното представяне на Storytel в България. \r\n*** \r\nОт 13.30 часа 19 състав на СГС ще гледа делото срещу Веселин П. и др.  \r\n*** \r\nОт 16.00 часа в зала № 1 на Централния военен клуб ще се проведе общо отчетно-изборно събрание на Асоциация на артилеристите и ракетчиците от запаса /ААРЗ/ „Олимпий Панов\". \r\n*** \r\nОт 18.00 часа в Бална зала, Двореца, ще бъде представен каталогът „Колекция Боян Радев. Българска живопис\".  \r\n*** \r\nОт 18.30 часа в Литературен клуб „Перото“  ще бъде представена книгата „Майко мила“ на Елисавета Белобрадова.  \r\n*** \r\nОт 19.00 часа в ДНК - Пространство за съвременен танц и пърформанс публиката ще бъде представен спектакълът „Пътуване към ада”. \r\n*** \r\nОт 11.10 часа в Регионален исторически музей – Благоевград ще се проведе урок на тема  „Константин Босилков в историята на Горна Джумая“.  В него участие ще вземат ученици от V СУ „Георги Измирлиев“ -Благоевград.  \r\n*** \r\nОт 15.30 часа в зала 101 на Общината, Общинският съвет организира среща-дискусия за настоящето и бъдещето на „Общински футболен клуб Пирин” ЕООД. \r\n*** \r\nОт 19.00 часа в зала „Яворов“ ще бъде представен мюзикълът „Бразилски нощи“.  \r\n*** \r\nОт 19.00 часа в камерна зала „Цено Кандов“ в Кукления театър в Бургас ще се състои моноспектакъла на актрисата Тезджан Ферад-Джани „Прегръдката на ангела“, посветен на домашното насилие. \r\n*** \r\nОт 10.00 часа в зала „Варна“, Община Варна ще се проведе пресконференция във връзка със стартиране на дейностите по проект „Център за подкрепа на лица с увреждания, включително с тежки множествени увреждания“ по Оперативна програма „Развитие на човешките ресурси“ 2014 – 2020 г. \r\n*** \r\nОт 18.30 часа в Арт Галерия Ларго, ул. „Хан Крум“ №8, ще бъде представена “Десета изложба - конкурс” на ученици от специалности „Изящни изкуства” и „Рекламна графика”. \r\n*** \r\nОт 10.00 часа в Регионалния пресклуб на БТА ще се проведе пресконференция на „Да, България“.  \r\n***  \r\nОт 18.00 часа в Споделено работно пространство Freedom 21 ще се проведе среща с доц. д-р Наталия Футекова на тема „Какво се крие зад успеха“.  \r\n***  \r\nОт 19.30 часа в Клуб ТАМ ще се проведе откриване на изложбата „Отражение“ на Преслав Търпанов.  \r\n***  \r\nОт 20.00 часа в Клуб 7 ще започне „Нищо общо“ - Stand-up турне. Комедийно шоу.   \r\n*** \r\nОт 19.00 часа Камерна зала на ДКТ ще бъде представена постановката „Нора“ от Хенрик Ибсен. \r\n*** \r\nОт 11.00 часа в залата на 6 ет. в административната сграда на Община Видин кметът Огнян Ценков ще даде редовна пресконференция. \r\n*** \r\nОт 16.00 часа в Регионалния пресклуб на БТА във Видин ще се състои пресконференция по проект „Християнското и културно-историческото наследство на Северозападна България-стратегии за съхраняване и транслирани на локални идентичности\", който е продължение на  проекта за село Владиченци. \r\n*** \r\nОт 18.00 часа в Залата на жирафите в Дома на хумора и сатирата ще бъде представена книгата „Животът и смъртта на Людмила Живкова” с участието на нейния автор Иво Милев. \r\n*** \r\nОт 11.00 часа ще бъдат открити официално ремонтираните по проект „Красива България\" три отделения в МБАЛ „Свети Иван Рилски\". \r\n*** \r\nОт 12.30 часа в близост до града ще бъде открит завод за производство на малки осветителни тела за автомобилната индустрия. \r\n*** \r\nОт 12.50 часа в зала 3 на Младежки център ще се състои неформално обучение на тема „Наркотични зависимости и рискове“.  \r\nОт 18.30 часа в зала 4 на Младежкия център ще се проведе музикална среща – млади хора с интерес към музиката ще обменят опит, умения и идеи помежду си. \r\n*** \r\nОт 10.30 часа в приемната зала на Областна администрация ще се проведе заседание на областния щаб за борба с грипа и острите респираторни заболявания. \r\n*** \r\nОт 09.30 часа в ресторант „Централ“ ще се проведе училище за бременни и майки „И за МАМА“, лектор ще бъде Петя Дилова – Медицински университет Плевен. \r\n*** \r\nОт 11.00 часа в Регионалния пресклуб на БТА директорите на Областната инспекция по труда, Бюрото по труда и Регионалната дирекция „Социално подпомагане\" ще дадат пресконференция с актуалните резултати от тяхната дейност. \r\n*** \r\nОт 17.00 часа в залата  на пети етаж  на Регионална библиотека ,,Христо Смирненски\", в рамките на поредицата ,,В света на класическата музика\",  ще се излъчи концерт на Пласидо Доминго, състоял се през 2018 г.   \r\n*** \r\nВ 19.00 часа в Bee Bop Café ще бъде представен спектакълът „Цигански колела“, който е част от програмата на „Пловдив – Европейска столица на културата 2019“.  \r\n*** \r\nОт 18.00 часа в хотел „Национал Палас“ ще се проведе отворена среща с Костадин Костадинов-председател ПП „Възраждане“. \r\n*** \r\nОт 18.00 часа в Къща музей „Гео Милев“  ще бъдат отбелязани 124 години от рождението на Гео Милев с представлението на Театър лаборатория „Алма Матер“ при СУ „Св. Климент Охридски“ „Що е отечество? – Въпросът, който уби Гео Милев“. \r\n*** \r\nОт 18.00 часа в зала първи етаж, РБ „З. Княжески“ ще се състои среща с Нидал Алгафари и представяне на новите му книги. \r\n*** \r\nОт 19.00 часа в Драматичен театър ще бъде представена постановка „Паника в хотела\"  от Рей Куни.", "date": "2019.01.23", "title": "Предстоящи събития в страната за 23 януари (Агенция „Фокус“)"}
{"url": "http://www.focus-news.net/news/2019/01/23/2615500/yuriy-aslanov-sotsiolog-spored-grazhdanite-politicheskata-sistema-u-nas-ne-raboti-v-tyahna-polza-i-zatova-nedoverieto-kam-neya-se-prehvarlya-kam-vsichki-partii.html", "text": "Според гражданите политическата система не работи в тяхна полза и затова недоверието към системата се прехвърля към всички партии, като няма такава, която да изглежда убедително. Това каза в обзорното предаване „Това е България“ на  Радио „Фокус“  собственикът и управител на социологическа агенция \"АФИС\" Юрий Асланов по повод последното изследване на агенцията, което отчита предимство на доверието към БСП пред ГЕРБ. Той уточни, че БСП прибавя гласове от периферия от бивши нейни симпатизанти и от хора, които припознават гласа си като оръжие на наказателния вот. Асланов определи изводите на изследването на „АФИС“ като достоверни.  „Първият извод е, че силите на БСП и ГЕРБ са изравнени; вторият извод е, че продължава отливът на доверие от управляващото мнозинство и правителството, макар и вече затихващ като темп в сравнение с това, което наблюдавахме през цялата минала година; и третият извод е, че БСП започва да прибавя периферия на базата на противници на статуквото. Тенденциите, които се развиват са логични и те няма да бъдат преустановени и през оставащото време до евроизборите, защото хората няма да започнат да си харесват повече живота тук и да изпитват удовлетворение от действията на управляващото мнозинство, така че да се преобърне тази тенденция и да се върнат нещата там, където бяха преди година.“ Юрий Асланов каза още, че сигурните партии, които ще вземат мандати за Европейския парламент са ГЕРБ, БСП и ДПС, а ОП, ако останат обединени, ще вземат най-много един мандат. Партийната система преживява голяма криза като част от общата криза на недоверие в институциите. \r\nЦоня СЪБЧЕВА", "date": "2019.01.23", "title": "Юрий Асланов, социолог: Според гражданите политическата система у нас не работи в тяхна полза и затова недоверието към нея се прехвърля към всички партии"}
{"url": "http://www.focus-news.net/news/2019/01/23/2615491/naprezhenie-v-malkata-koalitsiya-zaradi-evroizborite-obzor.html", "text": "Напрежението между партиите в малката коалиция расте. НФСБ реши да преустанови преговорите с ВМРО за общо явяване на европейските избори. Причина за това са „медийни атаки“ от коалиционния им партньор ВМРО- „завоалирани като фалшива загриженост за бъдещето на коалицията“, за които от НФСБ изискват обяснение от ръководството на ВМРО. Решението на НФСБ идва седмица, след като на коалиционен съвет „Обединени патриоти“ не успяха да се разберат дали ще се явят заедно на предстоящия евровот. Тогава въпросът за общо явяване на коалиция бе обсъждан само между НФСБ и ВМРО, тъй като лидерът на третия коалиционен партньор „Атака“ Волен Сидеров не се яви на съвета. \r\nРаздорът между НФСБ и ВМРО става на фона на спор на партията на Валери Симеонов с „Атака“. Във вторник двете партии от коалицията влязоха в словесни престрелки за провалено заседание на парламентарната група „Обединени патриоти“. От „Атака“ съобщиха, че депутати от НФСБ не са дошли за заседанието и са провалили кворума. От НФСБ отговориха, че не са били информирани за сбирката, а и от „Атака“ не е присъствал никой, освен за кратко Десислав Чуколов, придружаван от екип на телевизия „Алфа“. Междувременно в рамките на същия ден от ВМРО съобщиха, че интелектуалци, професори, академици и родолюбиви организации са издигнали кандидатурата на Ангел Джамбазки за евродепутат. \r\nВ парламента лидерът на  НФСБ  Валери Симеонов попита дали медийните изяви и декларации на ВМРО са поредни стъпки в посока самостоятелно явяване на европейските избори. Според него и да е така няма драма, но трябва да бъде казано на НФСБ и на обществото. Симеонов заяви, че разминаванията между ВМРО и НФСБ трябва да се изчистят, а не да се излиза с декларации и да се говори през медиите. Той апелира, че ПГ на „Обединени патриоти“ не работи и не отговори на въпроса дали лидерът на „Атака“ Волен Сидеров е причината. „Явяването на евроизборите за нас не е жизненоважно политическо събитие“, обяви лидерът на НФСБ. Той уточни, че имената на Ангел Джамбазки, Красимир Каракачанов, неговото или това на Валентин Касабов не са обсъждани като хора, които евентуално да бъдат в евролистата. По думите на Симеонов няма връзка между европейските избори и работата на коалицията в 44-тото НС. В отговор от  ВМРО  обявиха готовност да се извинят на НФСБ, ако са засегнати, независимо дали е основателно, или не. Зам.-председателят на ВМРО Искрен Веселинов заяви, че за партията въпросът за явяването на евроизборите е част от общия за единодействие в парламента и в управлението. Според него вниманието не бива да се концентрира върху личностите, кой ще води листата и кой ще е извън. „Ако с НФСБ си броим атаките, ще влезем в един филм, в който не искаме да влизаме“, коментира той. Веселинов също посочи, че малката коалиция не се събира, но уточни, че вината не е на ВМРО. Той декларира, че ВМРО не води разговори за явяване на избори с нито една политическа сила извън „Обединени патриоти“. Според лидера на  „Атака“  Волен Сидеров вариантът „Обединени патриоти“ да се явят заедно на евроизборите не е изключен, но има белези на разтрогване на брака. „Започнаха да вървят слухове, че държа да водя листа, поставям условия и прочее. Затова престанах да поставям този въпрос“, посочи той. „Евроизборите са важни за България, не знам за Валери Симеонов защо не са важни“, коментира лидерът на „Атака“. Той обяви, че ще предложи евродепутатите ни да даряват разликата между тяхната заплата и тази на депутатите за фонд за болни деца. Сидеров беше категоричен, че никога не е бягал от събиране на малката коалиция и е готов да инициира среща. \r\nБиляна ИВАНОВА", "date": "2019.01.23", "title": "Напрежение в малката коалиция заради евроизборите (ОБЗОР)"}
{"url": "http://www.focus-news.net/news/2019/01/23/2615097/tass-putin-i-erdogan-shte-obsadyat-situatsiyata-v-siriya-i-sazdavaneto-na-buferni-zoni-v-severnata-chast-na-stranata.html", "text": "Руският президент Владимир Путин ще проведе разговори в Кремъл с турския си колега Реджеп Тайип Ердоган, който ще посети Русия за еднодневно работно посещение - първото чуждестранно посещение през 2019 г. Както се съобщава по-рано от пресслужбата на Кремъл, лидерите ще обсъдят решаването на проблемите в Сирия. Миналата седмица Путин дискутира с постоянните членове на Съвета за сигурност на Руската федерация теми, които се очаква да бъдат разгледани на предстоящата среща с Ердоган. По данни на турското президентство преговорите ще се проведат първо в тесен формат, а след това в разширен формат - с участието на делегации, в чиито състав ще бъдат министри и други официални представители на двете страни. \r\nСъветникът на президента Юрий Ушаков заяви пред репортери, че ситуацията в Сирия ще бъде обсъдена в контекста на решението на САЩ да изтегли войските си от арабската република. Специално внимание ще бъде отделено на прилагането на руско-турските споразумения за зона на деескалацията в сирийската провинция Идлиб. \r\nТой добави, че планират да бъдат обсъдени и други аспекти на сирийското урегулиране, включително въпроси, свързани със започването на работата на конституционната комисия. Той припомни, че тройката от Астана (Русия, Иран и Турция) вече е представила списък, съгласуван със сирийската страна, на представители на гражданското общество, които трябва да бъдат включени в този орган. \r\nДруг въпрос в дневния ред на срещата на двамата президенти е свикването на следващата тристранна среща между Русия-Турция-Иран за сирийско урегулиране. По думите на Ушаков Москва възнамерява да предложи да се проведе на руска територия. Датата ще бъде определена по-късно, след преговорите между Путин и Ердоган и след консултации с иранската страна. Превод и редакция : Калоян Пенков", "date": "2019.01.23", "title": "ТАСС: Путин и Ердоган ще обсъдят ситуацията в Сирия и създаването на буферни зони в северната част на страната"}
{"url": "http://www.focus-news.net/news/2019/01/23/2615103/ministerstvoto-na-pravosadieto-predlaga-merki-za-zatyagane-na-kontrola-po-pridobivane-na-balgarsko-grazhdanstvo-obzor.html", "text": "Министерството на правосъдието предлага мерки за затягане на контрола по придобиване на българско гражданство. Част от тях предвиждат  отпадане на възможността за получаване на българско гражданство на основание инвестиции , въведена с чл. 12а и чл.14 а от Закона за българско гражданство през  2013 г. Законът урежда облекчена процедура по получаване на гражданство при инвестиции над 1 млн. лв. Анализ обаче показва, че с въведените през 2013 г. облекчения не е постигната целта за увеличаване на чуждестранни инвестиции и икономическо развитие, не са разкрити нови работни места и не е постигнат икономически растеж. „България като държава няма икономически принос от даване на гражданство срещу инвестиция. За периода от 2013 г. до 2019 г. само четири лица са се възползвали от възможността за получаване на българско гражданство на основание инвестиции, по чл. 12а от Закона за българско гражданство, а тези по чл. 14а са 46”, съобщи зам.-министърът на правосъдието Десислава Ахладова. Тя отбеляза също, че няма контрол върху поддържането на инвестицията и много често става така, че една инвестиция съществува, докато дадено лице получи гражданство, след което тя спира. „Два бяха вариантите и подходите, въз основа на промяна на гражданството. Първият - да се отменят изцяло двете разпоредби, а вторият - да се създаде орган, който да следи за поддържането на тези инвестиции. Тъй като броят на тези инвестиции е изключително малък, вероятно това не представлява интерес“, коментира зам.-министър Ахладова. \r\nОт Министерството предвиждат още въвеждането на  изискване кандидатите за гражданство на основание на произход да владеят български език и да имат работа и доход в страната . „Почти няма държава в ЕС, която да предоставя гражданство, без да изисква от кандидатите да владеят езика на самата държава. Освен това изискването, което считаме, че трябва да се въведе, е да има доход или занятие в държавата. По този начин считаме, че няма да има случай, в който един човек да каже, че кандидатства за гражданство, само и само за да може да отиде в ЕС и да работи там т.е. той наистина трябва да се чувства български гражданин“, обясни зам.-министърът на правосъдието. Тя каза още, че познаването на българската история и на работата на институциите също ще бъдат въведени като изисквания за получаване на гражданство, като МОН ще бъде органът, който ще издава удостоверения, както е и в момента. \r\nПромените в проектозакона, изработен от Министерството на правосъдието включват още  съкращаване на сроковете и прецизиране на критериите за предоставяне на българско гражданство,  осъществяване на качествен контрол върху отговорните за предоставяне на българско гражданство институции, с оглед спазването на законовите процедури и срокове, премахване на изискването за представяне на някои официални удостоверителни документи на хартиен носител, опростяване на процедурите и подобряване на ефективността на процесите по даване на българско гражданство . Проектът за промени на Закона за българското гражданство ще бъде обсъден на 30 януари т.г. от Съвета за развитие към Министерски съвет и ще бъде публикуван за обществено обсъждане. За предприетите мерки от Министерството на правосъдието е уведомен и еврокомисарят на правосъдието, защита на потребителите и равнопоставеността на половете Вера Йоурова.  \r\nНяколко часа преди Министерството да оповести мерките, „Ройтерс“ съобщи, че в доклад на ЕК се описват „опасни схеми“ за купуване на гражданство и право на пребиваване в три страни от ЕС - Малта, Кипър и България. Чрез схемите се избягват необходимите проверки за произхода на имуществото на чужденците. Това прави възможно подпомагане на престъпни групи на територията на ЕС, води до повишен риск от пране на пари, корупция и укриване на данъци, се посочва в доклад на ЕК. Малта, Кипър и България са единствените членки на ЕС, в които действат програми за продажба на гражданство. Според доклада на ЕК тези държави не правят достатъчни проверки на произхода на богатството на хората, които си купуват гражданство. Зам.-министър Ахладова коментира, че България е посочена от ЕК като страна, в която има такава процедура, не е посочена като държава, която е рискова за такива злоупотреби. „Казва се, предполагам, че това са трите държави, в които съществува такава процедура, като съответно ЕК ще следи тази процедура в тези държави, след което ще даде препоръки и ще каже дали има такива проблеми“, добави тя. Агенция „Фокус“ припомня:  От 2 януари 2019 г. Министерство на правосъдието въведе електронна регистрация за подаване на документи за българско гражданство, като кандидатите вече резервират само по електронен път дата и час за подаване на молби и провеждане на интервю. Промяната дойде, след като на 29 октомври 2018 г. при акция на Специализираната прокуратура бяха арестувани 20 служители на Държавната агенция за българите в чужбина по разследване на схеми за незаконни практики за получаване на удостоверение за произход, необходимо за издаване на българско гражданство. От прокуратурата тогава съобщиха, че Държавната агенция за българите в чужбина имала 20 000 забавени преписки за около година. Специализираната прокуратура повдигна обвинение на четирима от задържаните – председателят на ДАБЧ Петър Харалампиев, главният секретар на агенцията Красимир Томов, сръбският гражданин Марко Стойо и Петя Симеонова. Съдът остави за постоянно в ареста първите трима, а Симеонова бе пусната под гаранция заради влошеното здравословно състояние. Делото все още не е влязло в съда. В началото на ноември на 2018 г. Харалампиев бе освободен от ръководния пост в ДАБЧ, по-късно същия месец премиерът Бойко Борисов поиска проверка на всички паспорти, издавани на българите в чужбина за последните 5 години и възложи на ресорните министри на вътрешните работи и на правосъдието да измислят най-подходящия механизъм за закриване на агенцията.", "date": "2019.01.23", "title": "Министерството на правосъдието предлага мерки за затягане на контрола по придобиване на българско гражданство (ОБЗОР)"}
{"url": "http://www.focus-news.net/news/2019/01/23/2615102/nezavisimaya-gazeta-naftogaz-i-gazprom-ne-se-dogovoriha-za-tranzita.html", "text": "Преговорите за транзита на газ от Руската федерация за Европа през украинска територия ще продължат след президентските избори в Украйна. Това са резултатите от срещата в Брюксел на ниво Украйна - Русия - ЕС. Междувременно страните обмениха взаимно изключващи се предложения, съобщава вестник  Независимая Газета . \r\nДоговорът за транзит на руски газ през украинската газопреносна система, подписан през 2009 г., е валиден до края на тази година. Като се има предвид изграждането на обходни газопроводи, Киев е заинтересован от подписването на договор, който ще гарантира рентабилната работа на газопреносната система. Русия не възразява срещу това, особено след като алтернативните маршрути за доставка на газ няма да достигнат проектните си мощности до 2020 г. Условията на новото споразумение са същността на преговорите за транзит. \r\nУкраинската страна настоява за нова схема за организиране на транзита, която включва подписването на два договора. Първият да е между „Газпром“ и оператора на украинската газопреносна система (сега функцията му продължава да се осъществява от дъщерното дружество на Нафтогаз, компанията Укртрансгаз). Вторият да е между оператора на газопреносната система и европейските купувачи на газ. Става дума, че точката на продажба на газ ще бъде преместена от западната граница на Украйна до украинско-руската граница. „Най-добрият вариант за Украйна е европейските компании да резервират тези съоръжения и да купуват газ на украинско-руската граница. Това може да бъде както руски газ, така и газ от Туркменистан, Узбекистан, Казахстан ... всеки друг, който преминава транзитно през територията на Русия“, обясни Юрий Витренко, търговски директор на „Нафтогаз“. Според него за подписването на такива договори са необходими дългосрочни преговори на специалисти, които ще вземат предвид всички технически аспекти, които „не могат да бъдат обсъждани по време на политически срещи“. \r\nЗаместник-министърът на външните работи на Украйна за европейска интеграция Олена Зеркал написа в социалната мрежа, че новата схема, която украинската страна трябва да внедри за изпълнение от 2020 г., се основава на нормите и правилата на ЕС. „Операторите на газопреносните системи на Украйна и Русия трябва да сключат договор за технологично сътрудничество на руско-украинската граница, както е предвидено в правилника на ЕС“, обясни тя. А вторият договор, според Зеркал, „трябва да определи обемите на газа и периода на транспортиране. \r\nЩо се отнася до новите договори, руската делегация, според министъра на външните работи на Украйна Павло Климкин, предложи да удължи съществуващия договор за следващия период. „Какъв е проблемът с удължаването? В допълнение към несъответствието на договора с европейските правила, при тълкуването на „Газпром“ този договор не съдържа никакви гаранции за обема на транзита. Това означава, че след приключването на строителството на „Северен поток 2“ руската страна може да намали транзита през украинската територия до нула, дори ако договорът бъде продължен за следващите години“, обясни Юрий Витренко. \r\nПавло Климкин заяви пред репортери, че руското предложение за удължаване на договорите на среща в Брюксел прозвуча три пъти. „Руската страна дори не разглежда факта, че имаме съвсем различно законодателство, други правила, други закони, които отразяват европейското законодателство. И, разбира се, руската страна не признава решенията на Стокхолмския арбитраж ...“- каза външният министър. \r\nУкраинските представители твърдят, че представителите на ЕС споделят позицията на Киев. Еврокомисарят Марош Шефчович, който участва в срещата в Брюксел, заяви пред репортери, че от „Газпром“ се изисква да подпише с украинския оператор „същия договор, който „Газпром“ има със западноевропейските страни“: „Този договор трябва да отговаря на стандартите ЕС трябва да бъде дългосрочен - повече от 10 години“. \r\nПрезидентът на центъра „Стратегия XXI” Михаил Гончар заяви пред изданието „Слово и Дело”, че през следващите години, докато обходните газопроводи не започнат да работят с пълен капацитет, „Газпром” ще се нуждае от украински маршрут. Той предложи да бъдат подписани договори за една година. Сега, според Гончар, Русия не бърза да постигне споразумение, тъй като те очакват резултатите от президентските и парламентарни избори в Украйна: „Те се забавляват от смяната на властта, ръководството на „Нафтогаз“. Според украински източници следващата среща за транзита на руски газ през украинската газопреносна система за Европа е насрочена за май, т.е. след втория тур на президентските избори.", "date": "2019.01.23", "title": "Независимая газета: Нафтогаз и Газпром не се договориха за транзита"}
{"url": "http://www.focus-news.net/news/2019/01/23/2615106/vzglyad-kakvo-stoi-zad-oganya-na-tankerite-v-kerchenskiya-protok.html", "text": "По време на пожара на танкерите „Маестро“ и „Канди“ се намираха повече от 4,7 хиляди тона втечнен газ, съобщи РИА Новости във вторник, позовавайки се на представител на спешните служби на Крим, пише вестник  ВЗГЛЯД . \r\nДвата кораба се запалиха в района на Керченския проток. Те бяха под флага на Танзания в неутрални води близо до нос Такил. Предварителната причина за пожар е нарушение при прехвърляне на гориво от единия съд на другия. Общо 31 души е имало на корабите, 12 моряци са спасени, 14 са загинали. Във вторник сутринта спасителите съобщиха, че няма повече надежда за намиране на останалите членове на екипажа. \r\nУкрайна бързо заяви, че транспортираният газ на тези кораби е бил за Сирия. Така украинското министерство по въпросите за временно окупираните територии съобщи, че според службата за контрол на чуждестранните активи на Министерството на финансите на САЩ (OFAC) корабите са участвали в доставките за Сирия от 2016 г. насам. Украинците също така отбелязаха, че според данните на международната система за автоматична идентификация, танкера „Канди“ е напуснал руското пристанище Темрюк на 20 януари. \r\nДмитрий Абзалов, председател на Центъра за стратегически комуникации, не вижда нищо лошо в това, че страните трябва да прибягват до сиви схеми, ако страната получател е под едностранни санкции, които не са одобрени от ООН. Той припомни, че Русия например трябва да използва различни възможности за доставка на електрическо оборудване за Крим, тъй като е невъзможно да бъде закупена директно поради санкции. „И Сирия трябва да бъде възстановена, страната се нуждае от енергийни ресурси и газ за отопление. За какво са предназначени заобикалящите мерки? Съединените щати забраниха на собствените си и чуждестранни компании да работят в Сирия. Официалните канали за доставка се закриват просто, защото не харесват страната“.  \r\nЗа първи път Съединените щати наложиха на Сирия санкции през 2004 г. за „изключителна заплаха за националната сигурност, външната политика и американската икономика“. С началото на вътрешно-сирийския конфликт режимът на санкции постоянно се засилва. През 2012 г. Европейският съюз наложи санкциите си. Те се отнасят до забрана за внос на сирийски петрол и доставка на готови горива и петролни продукти в страната, ограничения за инвестиции, включително в петролния сектор, изграждането на електроцентрали и ембарго върху продажбата на технологии. \r\n„Срамно е, че тези санкции са наложени. В Украйна има военен конфликт и това не позволява ли на МВФ да разпределя финансиране? И защо МВФ не може да отпусне финансиране на Сирия?“- каза Абзалов. „Много несправедливото налагане на санкции води до появата на такива проблеми със сивите доставки“, подчерта експертът, добавяйки, че самите американци са използвали такива схеми при снабдяване на режими с офанзивни оръжия. \r\nВ същото време Абзалов се съмнява, че сивите схеми за търговия в Керченския проток са били използвани за редовни доставки на втечнен газ в Сирия. „Възможно е да се доставя газ до Сирия чрез различни обходни маршрути“, обясни той. Според него има много други възможности за снабдяване и не е необходимо да ги прехвърляме по Черно море и ако говорим за доставки през този регион, това са очевидно малки обеми. \r\nАнатолий Цуркин, бивш министър на транспорта на полуостров Крим, също не вярва, че доставките на газ от Русия за Сирия могат да отидат по този начин. „Не е рентабилно да се транспортират петролни продукти, газ, зърно и други товари на малки плавателни съдове, от две до пет хиляди тона“, каза той пред в. „ВЗГЛЯД“. \r\nВъпреки това, независимо дали това е свързано или не със Сирия, всички експерти са убедени, че корабите са участвали в схемите за сиво енергийно снабдяване, което е довело до бедствието. Цуркин описва подробно за незаконния трансфер на стоки в неутралните води на Керченския проток. Според него той се провежда от времето, когато Крим е бил част от Украйна. \r\nАбзалов нарича търговия извън териториалните води постоянна практика. Добър пример за това е това, което се случва край бреговете на Нигерия, подчерта той. \r\nДмитрий Абзалов отбеляза, че е малко вероятно да се наложи контрол върху корабите директно в неутрални води. „Руската федерация може да провери всички около нея, но това може да доведе до конфликти с други страни, които също ще започнат да инспектират всички наши кораби. Силно се съмнявам, че Япония или Съединените щати ще бъдат много щастливи, ако корабите, които принадлежат към тях, започнат да спират и инспектират в неутрални води. Нещо повече, сега е забранено и ако унищожим тази система, тогава е необходимо да се премахне концепцията за неутралните води и да се създаде единна система за контрол“, каза Абзалов. Той се съмнява, че някой ще бъде готов да се заеме с това и затова най-добрият изход, според него, е по-внимателен контрол в пристанищата при пристигане, за да се гарантира безопасността на корабите. \r\nЦуркин на свой ред обясни, че една от причините за проблема е, че сега кораби с капацитет от 20 до 100 хил. тона и повече, които превозват товари на големи разстояния, особено в арабските републики и Индия, не могат да влязат в Керченския проток защото е плитко. Пристанище Новоросийск, най-дълбоко в Черноморския басейн, „винаги е претоварено, дълги опашки, закъснения“. Ето защо спедиторите са принудени да използват такъв незаконен метод, каза експертът. \r\nВ тази връзка Цуркин смята, че появата на ново пристанище може частично да реши проблема. „От страна на Руската федерация се изгражда пристанище„ Таман“ във водите с дълбочина до 25 метра. Новото дълбоководно пристанище ще разтовари Новоросийск и ще даде възможност за законно влизане в пристанищата и извършване на прехвърляне на товари“, обясни той.", "date": "2019.01.23", "title": "ВЗГЛЯД: Какво стои зад огъня на танкерите в Керченския проток"}
{"url": "http://www.focus-news.net/news/2019/01/23/2615105/ria-novosti-siriya-zaplashi-da-udari-letishteto-v-tel-aviv.html", "text": "Ако Съветът за сигурност на ООН не предприеме действия във връзка с израелските атаки срещу Сирия, Дамаск може да нанесе ответен удар срещу летището в Тел Авив, заяви постоянният представител на арабската република в ООН Башар ал-Джаафари, предава  РИА Новости . \r\nМинистерството на външните работи на Сирия редовно изпраща писма до генералния секретар на ООН и Съвета за сигурност с искане да осъдят въздушните удари на Израел срещу арабската република и да предприемат мерки за тяхното спиране. Превод и редакция : Калоян Пенков", "date": "2019.01.23", "title": "РИА Новости: Сирия заплаши да удари летището в Тел Авив"}
{"url": "http://www.focus-news.net/news/2019/01/23/2615107/prokuraturata-povdigna-obvinenie-na-deputata-ot-pg-na-bsp-za-balgariya-elena-yoncheva-za-prane-na-pari-obzor.html", "text": "Прокуратурата повдигна обвинение на депутата от ПГ на „БСП за България“ Елена Йончева за пране на пари.  \r\nВ социалната мрежа „Фейсбук“ Елена Йончева написа, че обвинението, че работейки в периода 2012-2014 г. в Тв7 е била финансирана по престъпен начин, е абсурдно. По думите ѝ това е периодът, в който е заснела поредица от документални филми за войната в Сирия и действията на ислямистките организации в Алепо, за Турция и пълзящата ислямизация, за Украйна и началото на гражданската война. Йончева уточнява, че филмите са излъчени, а техниката за тяхното заснемане и монтаж, както и за репортажите в пряк ефир, е налична. \"Правителството и Б. Борисов започнаха да използуват създадената и контролирана от тях Специализирана прокуратура за сплашване, за заплаха, за публично унижение на своите противници. Опитват се да смажат тези, които показват как Шайката - тази организирана престъпна група, разграбва България. Това няма да ни спре\", написа още Елена Йончева. \r\nОтново във „Фейсбук“ лидерът на БСП Корнелия Нинова също изрази позиция по казуса, като заяви, че твърдо стои зад Елена Йончева и я подкрепя в желанието ѝ да търси истината. \"На 20.07.2017 г. прокурорът Иван Гешев представи документа \"Общ поглед върху модела КТБ\" и обяви, че е установено финансиране на политици и че различни лица от политическия живот са получавали пари в брой по нареждане на Цветан Василев. Веднага изпратих писмо до специализираната прокуратура с искане - да обявят публично имената на тези политици. Днес е 22.02.2019г. Година и половина след моето искане, политиците не са оповестени, но е повдигнато обвинение на журналиста Елена Йончева за пране на пари\", пише Нинова и допълва, че за нея няма съмнение, че това се прави заради смелите журналистически разследвания на Елена Йончева за кражбите на властта и приближените им фирми. „Стоя твърдо зад Елена и я подкрепям в желанието й да разкрива истината и да търси справедливост\", подчерта още тя.", "date": "2019.01.23", "title": "Прокуратурата повдигна обвинение на депутата от ПГ на „БСП за България“ Елена Йончева за пране на пари (ОБЗОР)"}
{"url": "http://www.focus-news.net/news/2019/01/23/2615497/ria-novosti-za-kakvo-razgovaryaha-putin-i-erdogan-v-moskva.html", "text": "Владимир Путин и Реджеп Тайип Ердоган проведоха преговори в Москва, предаде  РИА Новости . Двамата държавни глави обсъдиха стъпка по стъпка мерките, които трябва да се предприемат за регулиране на сирийския конфликт, стратегическото сътрудничество и извеждането на американските войски от Сирия.  \r\nОтначало Путин и Ердоган са разговаряли на „четири очи“, после към тях са се присъединили и членовете на двете делегации. Разговорите са продължили три часа.    Ивелина Ватова", "date": "2019.01.23", "title": "РИА Новости: За какво разговаряха Путин и Ердоган в Москва"}
{"url": "http://www.focus-news.net/news/2019/01/23/2615100/sds-predlaga-dvukamaren-parlament-i-namalyavane-na-broya-na-deputatite-obzor.html", "text": "Съюзът на демократичните сили (СДС) проведе първата си за новия политически сезон пресконференция, на която предложи свой вариант за промяна на политическия модел. Председателят на СДС Румен Христов обясни, че трябва да се направят пет стъпки - промени в Конституцията, мерки за ускорен растеж на икономиката и инвестициите, справедлив изборен процес, върховенство на закона и правосъдна реформа. „Смятаме, че трябва да се разпусне Великото народно събрание и да се създаде двукамарен парламент – да се намали броят на депутатите на 182, от които 120 души да са в долната камара, а в горната – 62 души, като мандатът на горната да е пет години, а на долната – четири“, заяви Христов. Той посочи още, че главният прокурор трябва да бъде избиран от 2/3 от двете камари на парламента.  \r\nОт СДС искат още намаляване на броя на общините, финансова децентрализация, оставане на част от данъците в общините, намаляване на данъчната тежест, промяна на подхода на държавата към чуждестранните инвеститори, справедливо правораздаване и справедлив изборен кодекс. \r\nГлавният секретар на СДС Илия Лазаров обясни, че трябва да има промяна и в президентската институция. „Или да се увеличат правомощията на президента - например както е в САЩ или Франция, той да поеме функциите едва ли не на министър-председател, или както е в Германия и Италия, той да се избира от парламента. Искаме и отпадане на длъжността вицепрезидент“, каза още Лазаров. \r\nЦветилена СИМЕОНОВА", "date": "2019.01.23", "title": "СДС предлага двукамарен парламент и намаляване на броя на депутатите (ОБЗОР)"}
{"url": "http://www.focus-news.net/news/2019/01/23/2615109/afp-dron-narushava-vazdushniya-trafik-na-nyuark.html", "text": "Дрон за кратко наруши въздушния трафик във вторник на летището в Нюарк, един от трите големи центъра на Ню Йорк за въздушното движение, съобщиха американски власти. \r\nНе бяха наблюдавани други безпилотни самолети, а на пристигащите е било позволено да продължат след „краткотрайно“ спиране, съобщи говорител на Федералната авиационна администрация за  AFP . \r\n„Около 17:00 часа получихме две съобщения от входящи полети в Нюарк, че един дрон е забелязан на около 1070 метра над Тетерборо, друго близко летище в Ню Джърси, добави говорителят. \r\nДронове предизвикаха голям брой нарушения на полетите през последните седмици. През декември лондонското летище „Гетуик“ бе парализирано за 36 часа след като беше забелязан дрон. Превод и редакция : Калоян Пенков", "date": "2019.01.23", "title": "AFP: Дрон нарушава въздушния трафик на Нюарк"}
{"url": "http://www.focus-news.net/news/2019/01/23/2615104/rakovodstvoto-na-abv-se-obyavi-sreshtu-predlozhenite-promeni-v-izborniya-kodeks-obzor.html", "text": "Ръководството на АБВ се обяви срещу предложените промени в Изборния кодекс. Това стана ясно по време на пресконференция на партията. Според Георги Илчев предложените изменения няма да се отразят обективно върху нито една от проблемните зони на изборния процес в страната.  Спрямо заложената промяна за въвеждане на видеонаблюдение в секциите, той смята, че това няма да доведе до така очаквания резултат за минимизиране на възможността от манипулация. „Дори бих подсказал, че вероятно се създава инструмент в помощ на политическите брокери“, изтъкна Илчев. Според него създаването на областни преброителни центрове ще доведе до по-висока ефективност на процеса. „Много по-лесно е в края на изборния процес материалите да бъдат запечатани и изведени на специално място, където да бъдат преброени“, посочи той. Относно предложението да бъде изменена забраната за публикуване на социологически данни в деня за размисъл и в деня на изборите, той коментира: „Това означава пряко демотивиране на избирателя, а неговият вот увлечен и компрометиран\". В този контекст председателят на ПП АБВ Румен Петков коментира, че да се пренаписва законът само защото той не се спазва, е израз на неспособност на институциите да гарантират спазване на Конституцията и израз на слабост на държавата.  „Настояваме всички населени места с над 150 жители да избират свой кмет, сегашното изискване е за 350, което ще направи невъзможно гласуването в близо 3 000 села“, коментира Румен Петков. От гледна точка на предложението за въвеждане на изцяло машинно гласуване, АБВ отчита, че това е положителен ход и може да реши въпроса със справедливото преброяване на изборния резултат. Според ръководството на партията нито едно от предложенията за изменения в Изборния кодекс няма да представи решение за изваждане на наречените „мъртви души“ от регистъра.  \r\nПо време на пресконференцията беше засегната и темата за българската енергийна стратегия и необходимостта от стартиране на процедура по привличане на стратегически инвеститор, който да започне изграждане на  проекта АЕЦ „Белене“. От ръководството на партията увериха също, че са получили пълна подкрепа от представители на румънската страна за активизиране на Дунавската стратегия, за превръщането на река Дунав в един основен търговски и туристически път. \r\nДаяна ДЮЛГЕРОВА", "date": "2019.01.23", "title": "Ръководството на АБВ се обяви срещу предложените промени в Изборния кодекс (ОБЗОР)"}
{"url": "http://www.focus-news.net/news/2019/01/23/2615110/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "По време на пожара на танкерите „Маестро“ и „Канди“ се намираха повече от 4,7 хиляди тона втечнен газ, съобщи РИА Новости във вторник, позовавайки се на представител на спешните служби на Крим, пише вестник  ВЗГЛЯД . \r\nДвата кораба се запалиха в района на Керченския проток. Те бяха под флага на Танзания в неутрални води близо до нос Такил. Предварителната причина за пожар е нарушение при прехвърляне на гориво от единия съд на другия. Общо 31 души е имало на корабите, 12 моряци са спасени, 14 са загинали. Във вторник сутринта спасителите съобщиха, че няма повече надежда за намиране на останалите членове на екипажа. \r\nУкрайна бързо заяви, че транспортираният газ на тези кораби е бил за Сирия. Така украинското министерство по въпросите за временно окупираните територии съобщи, че според службата за контрол на чуждестранните активи на Министерството на финансите на САЩ (OFAC) корабите са участвали в доставките за Сирия от 2016 г. насам. Украинците също така отбелязаха, че според данните на международната система за автоматична идентификация, танкера „Канди“ е напуснал руското пристанище Темрюк на 20 януари. \r\nДмитрий Абзалов, председател на Центъра за стратегически комуникации, не вижда нищо лошо в това, че страните трябва да прибягват до сиви схеми, ако страната получател е под едностранни санкции, които не са одобрени от ООН. Той припомни, че Русия например трябва да използва различни възможности за доставка на електрическо оборудване за Крим, тъй като е невъзможно да бъде закупена директно поради санкции. „И Сирия трябва да бъде възстановена, страната се нуждае от енергийни ресурси и газ за отопление. За какво са предназначени заобикалящите мерки? Съединените щати забраниха на собствените си и чуждестранни компании да работят в Сирия. Официалните канали за доставка се закриват просто, защото не харесват страната“.  \r\nЗа първи път Съединените щати наложиха на Сирия санкции през 2004 г. за „изключителна заплаха за националната сигурност, външната политика и американската икономика“. С началото на вътрешно-сирийския конфликт режимът на санкции постоянно се засилва. През 2012 г. Европейският съюз наложи санкциите си. Те се отнасят до забрана за внос на сирийски петрол и доставка на готови горива и петролни продукти в страната, ограничения за инвестиции, включително в петролния сектор, изграждането на електроцентрали и ембарго върху продажбата на технологии. \r\n„Срамно е, че тези санкции са наложени. В Украйна има военен конфликт и това не позволява ли на МВФ да разпределя финансиране? И защо МВФ не може да отпусне финансиране на Сирия?“- каза Абзалов. „Много несправедливото налагане на санкции води до появата на такива проблеми със сивите доставки“, подчерта експертът, добавяйки, че самите американци са използвали такива схеми при снабдяване на режими с офанзивни оръжия. \r\nВ същото време Абзалов се съмнява, че сивите схеми за търговия в Керченския проток са били използвани за редовни доставки на втечнен газ в Сирия. „Възможно е да се доставя газ до Сирия чрез различни обходни маршрути“, обясни той. Според него има много други възможности за снабдяване и не е необходимо да ги прехвърляме по Черно море и ако говорим за доставки през този регион, това са очевидно малки обеми. \r\nАнатолий Цуркин, бивш министър на транспорта на полуостров Крим, също не вярва, че доставките на газ от Русия за Сирия могат да отидат по този начин. „Не е рентабилно да се транспортират петролни продукти, газ, зърно и други товари на малки плавателни съдове, от две до пет хиляди тона“, каза той пред в. „ВЗГЛЯД“. \r\nВъпреки това, независимо дали това е свързано или не със Сирия, всички експерти са убедени, че корабите са участвали в схемите за сиво енергийно снабдяване, което е довело до бедствието. Цуркин описва подробно за незаконния трансфер на стоки в неутралните води на Керченския проток. Според него той се провежда от времето, когато Крим е бил част от Украйна. \r\nАбзалов нарича търговия извън териториалните води постоянна практика. Добър пример за това е това, което се случва край бреговете на Нигерия, подчерта той. \r\nДмитрий Абзалов отбеляза, че е малко вероятно да се наложи контрол върху корабите директно в неутрални води. „Руската федерация може да провери всички около нея, но това може да доведе до конфликти с други страни, които също ще започнат да инспектират всички наши кораби. Силно се съмнявам, че Япония или Съединените щати ще бъдат много щастливи, ако корабите, които принадлежат към тях, започнат да спират и инспектират в неутрални води. Нещо повече, сега е забранено и ако унищожим тази система, тогава е необходимо да се премахне концепцията за неутралните води и да се създаде единна система за контрол“, каза Абзалов. Той се съмнява, че някой ще бъде готов да се заеме с това и затова най-добрият изход, според него, е по-внимателен контрол в пристанищата при пристигане, за да се гарантира безопасността на корабите. \r\nЦуркин на свой ред обясни, че една от причините за проблема е, че сега кораби с капацитет от 20 до 100 хил. тона и повече, които превозват товари на големи разстояния, особено в арабските републики и Индия, не могат да влязат в Керченския проток защото е плитко. Пристанище Новоросийск, най-дълбоко в Черноморския басейн, „винаги е претоварено, дълги опашки, закъснения“. Ето защо спедиторите са принудени да използват такъв незаконен метод, каза експертът. \r\nВ тази връзка Цуркин смята, че появата на ново пристанище може частично да реши проблема. „От страна на Руската федерация се изгражда пристанище„ Таман“ във водите с дълбочина до 25 метра. Новото дълбоководно пристанище ще разтовари Новоросийск и ще даде възможност за законно влизане в пристанищата и извършване на прехвърляне на товари“, обясни той. \r\n***  Преговорите за транзита на газ от Руската федерация за Европа през украинска територия ще продължат след президентските избори в Украйна. Това са резултатите от срещата в Брюксел на ниво Украйна - Русия - ЕС. Междувременно страните обмениха взаимно изключващи се предложения, съобщава вестник  Независимая Газета . \r\nДоговорът за транзит на руски газ през украинската газопреносна система, подписан през 2009 г., е валиден до края на тази година. Като се има предвид изграждането на обходни газопроводи, Киев е заинтересован от подписването на договор, който ще гарантира рентабилната работа на газопреносната система. Русия не възразява срещу това, особено след като алтернативните маршрути за доставка на газ няма да достигнат проектните си мощности до 2020 г. Условията на новото споразумение са същността на преговорите за транзит. \r\nУкраинската страна настоява за нова схема за организиране на транзита, която включва подписването на два договора. Първият да е между „Газпром“ и оператора на украинската газопреносна система (сега функцията му продължава да се осъществява от дъщерното дружество на Нафтогаз, компанията Укртрансгаз). Вторият да е между оператора на газопреносната система и европейските купувачи на газ. Става дума, че точката на продажба на газ ще бъде преместена от западната граница на Украйна до украинско-руската граница. „Най-добрият вариант за Украйна е европейските компании да резервират тези съоръжения и да купуват газ на украинско-руската граница. Това може да бъде както руски газ, така и газ от Туркменистан, Узбекистан, Казахстан ... всеки друг, който преминава транзитно през територията на Русия“, обясни Юрий Витренко, търговски директор на „Нафтогаз“. Според него за подписването на такива договори са необходими дългосрочни преговори на специалисти, които ще вземат предвид всички технически аспекти, които „не могат да бъдат обсъждани по време на политически срещи“. \r\nЗаместник-министърът на външните работи на Украйна за европейска интеграция Олена Зеркал написа в социалната мрежа, че новата схема, която украинската страна трябва да внедри за изпълнение от 2020 г., се основава на нормите и правилата на ЕС. „Операторите на газопреносните системи на Украйна и Русия трябва да сключат договор за технологично сътрудничество на руско-украинската граница, както е предвидено в правилника на ЕС“, обясни тя. А вторият договор, според Зеркал, „трябва да определи обемите на газа и периода на транспортиране. \r\nЩо се отнася до новите договори, руската делегация, според министъра на външните работи на Украйна Павло Климкин, предложи да удължи съществуващия договор за следващия период. „Какъв е проблемът с удължаването? В допълнение към несъответствието на договора с европейските правила, при тълкуването на „Газпром“ този договор не съдържа никакви гаранции за обема на транзита. Това означава, че след приключването на строителството на „Северен поток 2“ руската страна може да намали транзита през украинската територия до нула, дори ако договорът бъде продължен за следващите години“, обясни Юрий Витренко. \r\nПавло Климкин заяви пред репортери, че руското предложение за удължаване на договорите на среща в Брюксел прозвуча три пъти. „Руската страна дори не разглежда факта, че имаме съвсем различно законодателство, други правила, други закони, които отразяват европейското законодателство. И, разбира се, руската страна не признава решенията на Стокхолмския арбитраж ...“- каза външният министър. \r\nУкраинските представители твърдят, че представителите на ЕС споделят позицията на Киев. Еврокомисарят Марош Шефчович, който участва в срещата в Брюксел, заяви пред репортери, че от „Газпром“ се изисква да подпише с украинския оператор „същия договор, който „Газпром“ има със западноевропейските страни“: „Този договор трябва да отговаря на стандартите ЕС трябва да бъде дългосрочен - повече от 10 години“. \r\nПрезидентът на центъра „Стратегия XXI” Михаил Гончар заяви пред изданието „Слово и Дело”, че през следващите години, докато обходните газопроводи не започнат да работят с пълен капацитет, „Газпром” ще се нуждае от украински маршрут. Той предложи да бъдат подписани договори за една година. Сега, според Гончар, Русия не бърза да постигне споразумение, тъй като те очакват резултатите от президентските и парламентарни избори в Украйна: „Те се забавляват от смяната на властта, ръководството на „Нафтогаз“. Според украински източници следващата среща за транзита на руски газ през украинската газопреносна система за Европа е насрочена за май, т.е. след втория тур на президентските избори. \r\n***  Както се очакваше, преговорите между руския президент Владимир Путин и японския премиер Шиндзо Абе, чиято цел е да се реши дългогодишният въпрос за мирния договор между Москва и Токио, не доведоха до революционни резултати. Може би единственият конкретен резултат от срещата на двамата лидери в Кремъл беше инициативата да продължи дискусията по темата на ниво външните министри през февруари в рамките на Мюнхенската конференция за сигурност. Това означава, че взимането на решение, което да удовлетворява всички, ще бъде дълго, пише руския вестник  Известия . \r\nРазговорите в Кремъл станаха 25-та среща на лидерите на двете страни след първото посещение на японския премиер в Москва през 2013 година. В знак на взаимна нагласа, Шиндзо Абе и Владимир Путин преминаха на обръщение един към друг по име през 2016 г., а във вторник руският лидер се обърна към своя колега като към дългогодишен приятел – на ти. \r\n„Искам да ви благодаря, че приехте предложението и по пътя към международното събитие в Швейцария, се отбихте при нас, в Москва“, каза президентът, откривайки срещата. \r\nВ отговор японският премиер призна, че е щастлив да се върне в Русия и подчерта, че планира да обсъди въпроса за сключването на мирен договор. \r\nСлед това и двамата лидери се скриха зад затворените врати. Срещата им продължи повече от три часа. \r\n„Обсъдихме и перспективите за сключване на мирен договор. Днес, г-н премиерът и аз посветихме много време на този въпрос“, каза Владимир Путин. „Предстои дълга и усърдна работа за формиране на условия за постигане на взаимно приемливи решения. И, разбира се, решението, което преговарящите ще предложат, трябва да бъде приемливо за народите на Русия и Япония, подкрепено от обществеността на двете страни“. \r\n„По време на разговорите страните традиционно обръщаха внимание на перспективите за разширяване на търговско-инвестиционните връзки“, продължи президентът. И той веднага призна: въпреки че обемът на взаимната търговия през януари-ноември се е увеличил с 18%, достигайки почти 20 млрд. долара, качествено сближаване в икономическите отношения между Москва и Токио все още не е настъпило \r\nПодобни мисли бяха изразени пред  Известия  от източник в руските дипломатически кръгове: Японската инвестиция в общия размер на преките инвестиции в Русия едва надвишава 2%. Въпреки, че големите компании си сътрудничат с руски енергийни гиганти като Novatek и Transneft, като цяло, японският бизнес все още не е готов да прави бизнес с Москва, било поради незаинтересованост или страх от вторичните санкции на Вашингтон. \r\nШиндзо Абе, който взе думата, се опита да бъде по-оптимистичен. Започвайки с изражение на радост в студа и белия сняг, той започна да изброява успехите в двустранните отношения.  \r\nТемата на мирния договор, която всъщност го отведе в руската столица, Шиндзо Абе остави „за закуска“: според него външните министри на двете страни трябва скоро да я обсъдят по-подробно. Срещата на Таро Коно и Сергей Лавров ще се проведе през февруари в рамките на Мюнхенската конференция за сигурност. \r\nГоворителят на руския лидер Дмитрий Песков, коментирайки изхода от преговорите, отбеляза, че Москва не е регистрирала промени в позицията на Токио по мирния договор. \r\n„Според мен и двете страни преминаха Рубикон по работата за сключване на мирния договор. Ако се появи договор, нивото на доверие между двете страни ще се промени драстично във всички области на отношенията. Ако това не се случи, продължителен спад чака отношенията между двете страни. Считам, че преговарящите имат мъдростта да преодолеят непосредствените пречки, за да ускорят процеса на преговори“, заяви за  Известия  японският политолог Кадзухико Того. \r\nТокио не за първа година изразява желанието да се ускори процесът на преминаване към мирен договор. Москва обаче не е склонна да форсира преговорите: решение на проблем, който съществува вече повече от 70 години, не може да бъде незабавно. Както отбеляза говорителят на президента Дмитрий Песков преди началото на срещата в Кремъл, „преговорите са само в начален етап“. \r\nНастоящият кръг от преговори бе насрочен след решението на лидерите на двете страни да се върнат към основите на декларацията от 1956 г., според която на Япония се предават островите Хабомаи и Шикотан след подписването на мирния договор. Държавните ръководители на Русия и Япония обявиха това след срещата в Сингапур през ноември.  \r\nИ в действителност, министър-председателят Абе пое риска, като се съгласи да обсъди само два острова: в родината му, която в продължение на много десетилетия беше свикнала да претендира за всичките четири острова на Южните Курили, мнозина все още вярват, че Кунашир и Итуруп също трябва да бъдат обект на дискусия. \r\nРазпространяваният информационен шум от Токио много нервира руската страна. Москва призова да не се избързва напред и да не се дезинформира обществеността на двете страни по темата за преговорите. В същото време тя припомни: за начало трябва да признаем резултатите от Втората световна война и да се изясни въпроса за потенциалното американско военно присъствие на островите.", "date": "2019.01.23", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/01/23/2615111/the-guardian-zabelyazani-dronove-spirat-poletite-na-vtoroto-po-golemina-letishte-v-nyu-york.html", "text": "Доклади за два дрона временно са спрели пристиганията на второто по големина летище в Ню Йорк, съобщи говорителят на Федералната авиационна администрация, пише британския вестник  The Guardian . \r\nДроновете са докладвани от полети, които се подготвят за приземяване на международното летище Нюарк в северната част на Ню Джърси. Дроновете бяха наблюдавани да летят на около 3500 фута над друго близко летище, Тетерборо, което е на около 20 мили на север. \r\nНе се съобщава за по-нататъшни наблюдения на дронове и оттогава пристиганията са възобновени на летището, каза говорителят. \r\nЛетището, управлявано от пристанищната администрация на Ню Йорк и Ню Джърси, заяви, че „подкрепя всички федерални правоприлагащи органи при разследването на този инцидент“, се казва в изявление, публикувано в Twitter. \r\nКратката пауза е на фона на загрижеността за потенциала на дроновете да причиняват щети на  въздушния трафик. В края на декември наблюденията на безпилотни самолети в близост до летището „Гетуик“ в Обединеното кралство доведоха до пълен хаос, тъй като около 1 000 полета бяха отменени за три дни, засягайки около 140 000 души. \r\nНа 8 януари друго наблюдение на безпилотни самолети предизвика приземяването на полети на летище „Хийтроу“ в Лондон. \r\nЛетище „Нюарк“ е едно от най-натоварените в САЩ, обслужвайки 43,3 милиона пътници през 2017 г., последната година, за която са публикувани данни. \r\nУебсайтът на Федералната авиационна администрация съветва любителите да не летят с безпилотни самолети над 400 фута и да не го правят близо до летищата.", "date": "2019.01.23", "title": "The Guardian: Забелязани дронове спират полетите на второто по големина летище в Ню Йорк"}
{"url": "http://www.focus-news.net/news/2019/01/23/2615112/independent-ministrite-na-kabineta-nastoyavat-tereza-mey-da-podkrepi-plan-za-ogranichavane-na-zashtitniya-mehanizam.html", "text": "Тереза Мей е под натиск от своя кабинет, за да подкрепи план за осигуряване на времеви ограничения за ирландската предпазна мярка, която е мразена от толкова много депутати, пише вестник  Independent . \r\nТрима висши министри настояват от нея да подкрепи този ход, за да позволи на парламента да гласува за въвеждането на клауза за прекратяване на действието на предпазния механизъм. \r\nТе твърдят, че тя ще й даде възможност да извлече отстъпки от Европейския съюз, но има резерви да се подкрепи изрично от „Даунинг стрийт“, защото в Брюксел може да падне лошо, тъй като той противоречи на сделката, за която Мей прекара 19 месеца в преговори. \r\nТереза Мей води своето ежеседмично заседание на кабинета, на което министрите получиха актуална информация за готовността за Брекзит, както и по-широка дискусия относно процеса на оттегляне на Обединеното кралство и защитата. \r\nПредпазният механизъм влиза в сила, ако Обединеното кралство не успее да постигне споразумение за бъдещо търговско споразумение с ЕС до декември 2020 г. и би могло потенциално да заключи Великобритания в неясен митнически съюз. \r\nСлужители в кабинета потвърдиха, че външният министър Джеръми Хънт твърди, че най-добрият начин да се движи напред е да има парламентарна подкрепа за времево ограничение на защитния механизъм, а след това да се отнесе в Брюксел като доказателство за това, което трябва да се случи, за да премине споразумението в парламента. Independent  разбра, че Андреа Лийдсъм и Пени Мордънт биха подкрепили плана и настояват за това, като начин да се спаси споразумението за оттегляне на Тереза Мей. \r\nНо един източник заяви, че предпочитанията на правителството ще бъдат депутатите да направят този ход без подкрепата на изпълнителната власт, което ще позволи на Мей да спори за времево ограничение, като същевременно ще може да претендира в Брюксел, че няма друг избор, освен да направи това, защото парламентът е поискал. \r\nТова би могло да се случи, ако Бъркоу позволи на депутатите да гласуват за изменение, внесено за втори път от консервативния депутат Андрю Мърисън, което ако бъде прието, ще направи така, че приемането на споразумението за оттегляне зависи от това дали ще има срок. \r\nНо последният път, когато беше внесен, председателят отказа да го обяви, ядосвайки министри, които подкрепиха плана. От Даунинг стрийт 10 не са уверени, че ЕС ще реагира добре, ако изменението беше прието. \r\nКонсервативни привърженици на Брекзит са започнали да предлагат, че могат да подкрепят споразумението на Тереза Мей, ако може да намери начин да се извлече нова отстъпка за предпазния механизъм. \r\nДжейкъб Рийс-Мог каза в края на седмицата, че ще предпочете сделката на министър-председателя пред оставане в ЕС, а Надин Дорис също предполага, че може да има обстоятелства, при които тя може да я подкрепи. \r\nСами Уилсън от Земократичната юнионистка партия също посочи, че може да живее със защитен механизъм, стига да има значителни промени в него. \r\nВ кабинета проевропейските министри твърдят, че натискът върху искащите Брекзит да подкрепят сделката на Тереза Мей трябва да се засили, като се подчертае идеята, че Великобритания може просто да остане в ЕС, ако бъде отхвърлена.", "date": "2019.01.23", "title": "Independent: Министрите на кабинета настояват Тереза Мей да подкрепи план за ограничаване на защитния механизъм"}
{"url": "http://www.focus-news.net/news/2019/01/23/2615113/daily-express-tayni-prognozi-na-konservatorite-pokazvat-che-leybaristite-shte-spechelyat-izbori.html", "text": "Джеръми Корбин вероятно ще стане министър-председател, ако Тереза Мей свика избори, управлявайки с подкрепата на Шотландската национална партия  и либералдемократите, според тайни прогнози на консервативната партия. За това пише вестник  Daily Express . \r\nУвеличават се спекулациите, че Тереза Мей може да свика общи избори, за да прекъсне безизходицата. Сър Мик Дейвис заяви, че се готви за възможно публично гласуване. Вътрешни консервативни прогнози сочат, че партията ще загуби всяко състезание. \r\nПредсказанията, изтекли в The Sun, показват, че Лейбъристката партия ще стане най-голямата. \r\nТе обаче предполагат, че лейбъристите няма да спечелят абсолютно мнозинство и ще се нуждаят от подкрепа от други партии, като Шотландската национална партия или либералдемократите, за да управляват. \r\nЕдин министър предположи, че Брекзит е причинил срив в подкрепата за торите в богатите райони. \r\nТе казват: „В днешни дни в моя избирателен район вървя по по-модерни улици, които някога бяха крепости и сега те не искат да имат нищо общо с нас“. \r\n„Ако почукаш на вратата и те имат книги на рафтовете си, може да си сигурен, че днес няма да гласуват за торите“. \r\nПроучване на общественото мнение по-рано този месец даде на консерваторите шест пункта пред лейбъристите, но други проучвания показват, че двете страни имат равни шансове за победа. \r\nЗа да се превърне в най-голямата партия в парламента, Лейбъристката трябва да вкара още 30 депутати. Превод и редакция : Калоян Пенков", "date": "2019.01.23", "title": "Daily Express: Тайни прогнози на консерваторите показват, че лейбъристите ще спечелят избори"}
{"url": "http://www.focus-news.net/news/2019/01/23/2615114/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Джеръми Корбин вероятно ще стане министър-председател, ако Тереза Мей свика избори, управлявайки с подкрепата на Шотландската национална партия  и либералдемократите, според тайни прогнози на консервативната партия. За това пише вестник  Daily Express . \r\nУвеличават се спекулациите, че Тереза Мей може да свика общи избори, за да прекъсне безизходицата. Сър Мик Дейвис заяви, че се готви за възможно публично гласуване. Вътрешни консервативни прогнози сочат, че партията ще загуби всяко състезание. \r\nПредсказанията, изтекли в The Sun, показват, че Лейбъристката партия ще стане най-голямата. \r\nТе обаче предполагат, че лейбъристите няма да спечелят абсолютно мнозинство и ще се нуждаят от подкрепа от други партии, като Шотландската национална партия или либералдемократите, за да управляват. \r\nЕдин министър предположи, че Брекзит е причинил срив в подкрепата за торите в богатите райони. \r\nТе казват: „В днешни дни в моя избирателен район вървя по по-модерни улици, които някога бяха крепости и сега те не искат да имат нищо общо с нас“. \r\n„Ако почукаш на вратата и те имат книги на рафтовете си, може да си сигурен, че днес няма да гласуват за торите“. \r\nПроучване на общественото мнение по-рано този месец даде на консерваторите шест пункта пред лейбъристите, но други проучвания показват, че двете страни имат равни шансове за победа. \r\nЗа да се превърне в най-голямата партия в парламента, Лейбъристката трябва да вкара още 30 депутати. \r\n***  Тереза Мей е под натиск от своя кабинет, за да подкрепи план за осигуряване на времеви ограничения за ирландската предпазна мярка, която е мразена от толкова много депутати, пише вестник  Independent . \r\nТрима висши министри настояват от нея да подкрепи този ход, за да позволи на парламента да гласува за въвеждането на клауза за прекратяване на действието на предпазния механизъм. \r\nТе твърдят, че тя ще й даде възможност да извлече отстъпки от Европейския съюз, но има резерви да се подкрепи изрично от „Даунинг стрийт“, защото в Брюксел може да падне лошо, тъй като той противоречи на сделката, за която Мей прекара 19 месеца в преговори. \r\nТереза Мей води своето ежеседмично заседание на кабинета, на което министрите получиха актуална информация за готовността за Брекзит, както и по-широка дискусия относно процеса на оттегляне на Обединеното кралство и защитата. \r\nПредпазният механизъм влиза в сила, ако Обединеното кралство не успее да постигне споразумение за бъдещо търговско споразумение с ЕС до декември 2020 г. и би могло потенциално да заключи Великобритания в неясен митнически съюз. \r\nСлужители в кабинета потвърдиха, че външният министър Джеръми Хънт твърди, че най-добрият начин да се движи напред е да има парламентарна подкрепа за времево ограничение на защитния механизъм, а след това да се отнесе в Брюксел като доказателство за това, което трябва да се случи, за да премине споразумението в парламента. Independent  разбра, че Андреа Лийдсъм и Пени Мордънт биха подкрепили плана и настояват за това, като начин да се спаси споразумението за оттегляне на Тереза Мей. \r\nНо един източник заяви, че предпочитанията на правителството ще бъдат депутатите да направят този ход без подкрепата на изпълнителната власт, което ще позволи на Мей да спори за времево ограничение, като същевременно ще може да претендира в Брюксел, че няма друг избор, освен да направи това, защото парламентът е поискал. \r\nТова би могло да се случи, ако Бъркоу позволи на депутатите да гласуват за изменение, внесено за втори път от консервативния депутат Андрю Мърисън, което ако бъде прието, ще направи така, че приемането на споразумението за оттегляне зависи от това дали ще има срок. \r\nНо последният път, когато беше внесен, председателят отказа да го обяви, ядосвайки министри, които подкрепиха плана. От Даунинг стрийт 10 не са уверени, че ЕС ще реагира добре, ако изменението беше прието. \r\nКонсервативни привърженици на Брекзит са започнали да предлагат, че могат да подкрепят споразумението на Тереза Мей, ако може да намери начин да се извлече нова отстъпка за предпазния механизъм. \r\nДжейкъб Рийс-Мог каза в края на седмицата, че ще предпочете сделката на министър-председателя пред оставане в ЕС, а Надин Дорис също предполага, че може да има обстоятелства, при които тя може да я подкрепи. \r\nСами Уилсън от Земократичната юнионистка партия също посочи, че може да живее със защитен механизъм, стига да има значителни промени в него. \r\nВ кабинета проевропейските министри твърдят, че натискът върху искащите Брекзит да подкрепят сделката на Тереза Мей трябва да се засили, като се подчертае идеята, че Великобритания може просто да остане в ЕС, ако бъде отхвърлена. \r\n***  Доклади за два дрона временно са спрели пристиганията на второто по големина летище в Ню Йорк, съобщи говорителят на Федералната авиационна администрация, пише британския вестник  The Guardian . \r\nДроновете са докладвани от полети, които се подготвят за приземяване на международното летище Нюарк в северната част на Ню Джърси. Дроновете бяха наблюдавани да летят на около 3500 фута над друго близко летище, Тетерборо, което е на около 20 мили на север. \r\nНе се съобщава за по-нататъшни наблюдения на дронове и оттогава пристиганията са възобновени на летището, каза говорителят. \r\nЛетището, управлявано от пристанищната администрация на Ню Йорк и Ню Джърси, заяви, че „подкрепя всички федерални правоприлагащи органи при разследването на този инцидент“, се казва в изявление, публикувано в Twitter. \r\nКратката пауза е на фона на загрижеността за потенциала на дроновете да причиняват щети на  въздушния трафик. В края на декември наблюденията на безпилотни самолети в близост до летището „Гетуик“ в Обединеното кралство доведоха до пълен хаос, тъй като около 1 000 полета бяха отменени за три дни, засягайки около 140 000 души. \r\nНа 8 януари друго наблюдение на безпилотни самолети предизвика приземяването на полети на летище „Хийтроу“ в Лондон. \r\nЛетище „Нюарк“ е едно от най-натоварените в САЩ, обслужвайки 43,3 милиона пътници през 2017 г., последната година, за която са публикувани данни. \r\nУебсайтът на Федералната авиационна администрация съветва любителите да не летят с безпилотни самолети над 400 фута и да не го правят близо до летищата.", "date": "2019.01.23", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/23/2615115/ria-novosti-broyat-na-zhertvite-sled-vzriva-na-traboprovoda-v-meksiko-narasna-do-96.html", "text": "Броят на жертвите при експлозията на тръбопровода в Мексико се е увеличил до 96 души, съобщава порталът „Универсал“ портал, позовавайки се на правителството на щата Идалго. \r\nПо-рано беше съобщено за 93 загинали. \r\nПо данни на властите, още 48 души остават в болниците. \r\nМощен взрив избухна на 18 януари край големия тръбопровод Тукспан-Тула в щата Идалго докато стотици хора крадяха бензин. Мексиканската държавна петролна компания Pemex официално потвърди, че експлозията е станала в резултат на незаконно свързване. Превод и редакция : Калоян Пенков", "date": "2019.01.23", "title": "РИА Новости: Броят на жертвите след взрива на тръбопровода в Мексико нарасна до 96"}
{"url": "http://www.focus-news.net/news/2019/01/23/2615101/izvestiya-sadbata-na-kurilite-shte-prodalzhi-da-se-obsazhda-prez-fevruari.html", "text": "Както се очакваше, преговорите между руския президент Владимир Путин и японския премиер Шиндзо Абе, чиято цел е да се реши дългогодишният въпрос за мирния договор между Москва и Токио, не доведоха до революционни резултати. Може би единственият конкретен резултат от срещата на двамата лидери в Кремъл беше инициативата да продължи дискусията по темата на ниво външните министри през февруари в рамките на Мюнхенската конференция за сигурност. Това означава, че взимането на решение, което да удовлетворява всички, ще бъде дълго, пише руския вестник  Известия . \r\nРазговорите в Кремъл станаха 25-та среща на лидерите на двете страни след първото посещение на японския премиер в Москва през 2013 година. В знак на взаимна нагласа, Шиндзо Абе и Владимир Путин преминаха на обръщение един към друг по име през 2016 г., а във вторник руският лидер се обърна към своя колега като към дългогодишен приятел – на ти. \r\n„Искам да ви благодаря, че приехте предложението и по пътя към международното събитие в Швейцария, се отбихте при нас, в Москва“, каза президентът, откривайки срещата. \r\nВ отговор японският премиер призна, че е щастлив да се върне в Русия и подчерта, че планира да обсъди въпроса за сключването на мирен договор. \r\nСлед това и двамата лидери се скриха зад затворените врати. Срещата им продължи повече от три часа. \r\n„Обсъдихме и перспективите за сключване на мирен договор. Днес, г-н премиерът и аз посветихме много време на този въпрос“, каза Владимир Путин. „Предстои дълга и усърдна работа за формиране на условия за постигане на взаимно приемливи решения. И, разбира се, решението, което преговарящите ще предложат, трябва да бъде приемливо за народите на Русия и Япония, подкрепено от обществеността на двете страни“. \r\n„По време на разговорите страните традиционно обръщаха внимание на перспективите за разширяване на търговско-инвестиционните връзки“, продължи президентът. И той веднага призна: въпреки че обемът на взаимната търговия през януари-ноември се е увеличил с 18%, достигайки почти 20 млрд. долара, качествено сближаване в икономическите отношения между Москва и Токио все още не е настъпило \r\nПодобни мисли бяха изразени пред  Известия  от източник в руските дипломатически кръгове: Японската инвестиция в общия размер на преките инвестиции в Русия едва надвишава 2%. Въпреки, че големите компании си сътрудничат с руски енергийни гиганти като Novatek и Transneft, като цяло, японският бизнес все още не е готов да прави бизнес с Москва, било поради незаинтересованост или страх от вторичните санкции на Вашингтон. \r\nШиндзо Абе, който взе думата, се опита да бъде по-оптимистичен. Започвайки с изражение на радост в студа и белия сняг, той започна да изброява успехите в двустранните отношения.  \r\nТемата на мирния договор, която всъщност го отведе в руската столица, Шиндзо Абе остави „за закуска“: според него външните министри на двете страни трябва скоро да я обсъдят по-подробно. Срещата на Таро Коно и Сергей Лавров ще се проведе през февруари в рамките на Мюнхенската конференция за сигурност. \r\nГоворителят на руския лидер Дмитрий Песков, коментирайки изхода от преговорите, отбеляза, че Москва не е регистрирала промени в позицията на Токио по мирния договор. \r\n„Според мен и двете страни преминаха Рубикон по работата за сключване на мирния договор. Ако се появи договор, нивото на доверие между двете страни ще се промени драстично във всички области на отношенията. Ако това не се случи, продължителен спад чака отношенията между двете страни. Считам, че преговарящите имат мъдростта да преодолеят непосредствените пречки, за да ускорят процеса на преговори“, заяви за  Известия  японският политолог Кадзухико Того. \r\nТокио не за първа година изразява желанието да се ускори процесът на преминаване към мирен договор. Москва обаче не е склонна да форсира преговорите: решение на проблем, който съществува вече повече от 70 години, не може да бъде незабавно. Както отбеляза говорителят на президента Дмитрий Песков преди началото на срещата в Кремъл, „преговорите са само в начален етап“. \r\nНастоящият кръг от преговори бе насрочен след решението на лидерите на двете страни да се върнат към основите на декларацията от 1956 г., според която на Япония се предават островите Хабомаи и Шикотан след подписването на мирния договор. Държавните ръководители на Русия и Япония обявиха това след срещата в Сингапур през ноември.  \r\nИ в действителност, министър-председателят Абе пое риска, като се съгласи да обсъди само два острова: в родината му, която в продължение на много десетилетия беше свикнала да претендира за всичките четири острова на Южните Курили, мнозина все още вярват, че Кунашир и Итуруп също трябва да бъдат обект на дискусия. \r\nРазпространяваният информационен шум от Токио много нервира руската страна. Москва призова да не се избързва напред и да не се дезинформира обществеността на двете страни по темата за преговорите. В същото време тя припомни: за начало трябва да признаем резултатите от Втората световна война и да се изясни въпроса за потенциалното американско военно присъствие на островите.", "date": "2019.01.23", "title": "Известия: Съдбата на Курилите ще продължи да се обсъжда през февруари"}
{"url": "http://www.focus-news.net/news/2019/01/23/2615116/tass-nyakolko-stotin-boytsi-na-dzhabhat-an-nusra-atakuvaha-siriyskata-voyska-v-idlib.html", "text": "Две групи бойци от терористичната организация „Джабхат ал-Нусра“, наброяващи до 400 души, нападнаха сирийските войски в зоната за деескалация „Идлиб“. Това съобщи за журналистите ръководителя на Руския център за помирение на враждуващите страни в Сирия, генерал-лейтенант Сергей Соломатин, предава агенция  TACC . \r\n„Формированията на „Джабхат ан-Нусра“ едновременно атакуваха позициите на правителствени войски в областите Абу ал-Духур и Абу-Шарджа. Във всяка посока действаха групи от 150-200 бойци на 15-20 пикапа с тежки картечници“,заяви той, добавяйки, че нападението е започнало вечерта на 22 януари. \r\nСоломатин отбеляза, че в района на Абу Духур бойците са използвали самоубийствен атентатор в кола, която е била унищожена от противотанкова управляема ракета пред фронтовата линия на правителствените сили. \r\n„Терористите успяха да проникнат в защитата на сирийската армия на дълбочина от 1,5 км, след което те бяха спрени от огън и изтласкани“, добави генералът. В района на Абу Шарджа атаката на бойците беше прекъсната от огъня на сирийските военни и след като понесоха загуби, те се оттеглиха към първоначалните си позиции, каза Соломатин. Превод и редакция : Калоян Пенков", "date": "2019.01.23", "title": "ТАСС: Няколко стотин бойци на „Джабхат ан-Нусра“ атакуваха сирийската войска в Идлиб"}
{"url": "http://www.focus-news.net/news/2019/01/23/2615119/the-jerusalem-post-dzhared-kashnar-planira-da-zadeystva-mirniya-plan-na-tramp-predi-nadprevarata-prez-2020-g.html", "text": "Администрацията на Тръмп вярва, че има прозорец от една година, за да разгърне плановете си за израелско-палестинско мирно споразумение след изборите в Израел през април и преди началото на президентската кампания в САЩ през 2020 г., пише вестник  The Jerusalem Post . \r\nТова накара някои в администрацията да обмислят задействането на плана възможно най-скоро след израелските избори на 9 април. \r\nТехният кратък график може да се сблъска на усилията на Израел да формира управляваща коалиция веднага след гласуването - процес, който може да отнеме няколко седмици. Американските власти отказаха да коментират дали този процес ще повлияе на започването на мирния план. \r\n„Отлагането не е наш приятел“, заяви един висш служител на администрацията за The Jerusalem Post. „Трудно е да си представим набор от обстоятелства, при които планът никога не се задейства. Имаме намерение да го започнем“. \r\nДържавният секретар на САЩ Майк Помпео потвърди, че администрацията планира да изчака, докато израелците отидат на изборите, за да започнат инициативата. Той каза също, че мирният екип е започнал да поставя подходящите основи за преговорите, като споделя „елементи“ от плана на регионалните партньори. \r\nПо време на последния мирен ход на САЩ, при държавния секретар Джон Кери през 2013 и 2014 г., администрацията на Обама предложи 10-месечен график за разговори - и прекара цялото време борейки се с двете страни на масата за преговори, но без резултат. \r\nОт Белия дом се съмняват, че ще споделят търпението на Кери. Те очакват израелците бързо да дойдат до масата, и се надяват палестинците да видят достойнствата в плана за регионално насърчаване - но разбират, че някои елементи вероятно ще ядосат и двете страни. \r\nТе също така разчитат на избора на израелско правителство, което подкрепя парадигмата с две държави. \r\n„Израелците рискуват повече и може да не се нуждаят от него, но ние мислим, че когато те претеглят плюсовете и минусите, те ще искат да работят с този план“, заяви представител на властта. „Те не трябва просто да мислят за настоящата ситуация, но и за бъдещето“. Превод и редакция : Калоян Пенков", "date": "2019.01.23", "title": "The Jerusalem Post: Джаред Къшнър планира да задейства мирния план на Тръмп преди надпреварата през 2020 г."}
{"url": "http://www.focus-news.net/news/2019/01/23/2615108/gripat-vze-zhertvi-obzor.html", "text": "Грипът, който вече е в пика си, взе жертви. Отделенията по пулмология в различните областни болница са пълни с пациенти с усложнения, предимно пневмонии. Грипна ваканция е обявена в училищата и детските градини в областите Перник, Пловдив, Пазарджик, Смолян, Стара Загора, Хасково, Ямбол, Бургас, Шумен, Варна, Добрич, Сливен, София област и Силистра. \r\nПрепоръката на специалистите е хората да не се самолекуват, когато настъпят симптоми на грип - температура, отпадналост, главоболие, кашлица и т.н., а да потърсят лекарска помощ.  Грипът се предава много лесно и бързо. Освен чрез ваксинация, извършена през октомври, ноември или декември, хората могат да се предпазят като поддържат добро общо състояние и ограничат контактите си с болни хора.  За Агенция „Фокус“ главният държавен здравен инспектор д-р Ангел Кунчев коментира, че имунизацията не дава 100% гаранция, че няма да се разболеем, но ваксината ако не предпазва толкова от разболяване, то тя поне предпазва от усложненията и от тежкото протичане на болестта. \r\nВ понеделник 5-годишно дете в Благоевград почина след усложнение при грипа. Общо 4 са смъртните случаи в Пловдив след прекарани пневмонии. Трима души в по-тежко състояние и с пневмония са преместени в интензивното отделение и са поставени на апаратна вентилация в УМБАЛ-Пловдив. В Пазарджик до момента има един смъртен случай, в местната болница с тежки усложнения и на командно дишане са настанени четирима души.", "date": "2019.01.23", "title": "Грипът взе жертви (ОБЗОР)"}
{"url": "http://www.focus-news.net/news/2019/01/23/2615118/pregled-na-mezhdunarodnite-novini-do-6-chasa-agentsiya-fokus.html", "text": "Лидерът на републиканците Мич Макконъл заяви, че тази седмица Сенатът ще гласува предложението на президента Доналд Тръмп за прекратяване на частичното затваряне на правителството, съобщава агенция  Reuters . \r\nМакконъл направи коментарът в залата на Сената, три дни след като Тръмп призова законодателите да одобрят 5,7 млрд. долара за финансиране на стена по южната граница с Мексико в замяна на временна защита за т.нар. „мечтатели“, които незаконно са пристигнали в САЩ като деца и за хората, които притежават временен защитен статут. \r\nДемократите отхвърлиха предложението като непродуктивно. \r\n***  Основният опозиционен лидер Кириакос Мицотакис заяви, че неговата партия ще обясни по време на дебата, който ще бъде в парламента защо Преспанското споразумение е „лоша сделка“ и ще направи всичко възможно да блокира ратифицирането й, пише гръцкото издание  Kathimerini . \r\n„Нова Демокрация“ ще обясни на гръцките граждани защо това споразумение е лошо. И ще направи всичко възможно за да спре ратифицирането на Преспанската сделка в парламента“, каза той при пристигането му в Солун за партийна среща. \r\n„Споразумението е лошо, защото за първи път Гърция официално дава македонския език и идентичност на нейни съседи, като по този начин се отказва от водена с десетилетия политика заради причини, които само Ципрас знае“. \r\nМицотакис описа дебата като „изключително важен“, като отбеляза, че депутатите от всички партии ще бъдат „изправени пред своята съвест“ и „ще бъдат отговорни пред историята“ за решенията, които ще вземат. \r\nСпоразумението, подписано между Атина и Скопие за прекратяване на 27-годишния дипломатически спор за името на Бивша югославска република Македония, ще бъде гласувано в четвъртък вечерта. \r\n***  Русия потвърди заинтересоваността си от подписването на мирен договор с Япония въз основа на декларацията от 1956 година, заяви президентът на Русия Владимир Путин след срещата с японския премиер Шиндзо Абе, предава агенция  TACC . \r\nРуският лидер уточни, че перспективите за сключване на мирен договор също са били засегнати. Путин отбеляза, че той и Абе отново „потвърдиха интереса ни към подписването на този документ“. \r\nПрезидентът припомни, че на среща в Сингапур през ноември 2018 г. той и японският министър-председател се съгласиха да установят преговорния процес въз основа на декларацията между СССР и Япония от 1956 г. „Тя предвижда сключването на мирен договор“, добави държавният глава.  \r\nПутин подчерта, че страните по време на настоящата среща са „отделили много време“ относно въпроса за мирния договор. Президентът съобщи, че координатори за тази работа са ръководителите на външнополитическите ведомства на двете страни. Според него на 14 януари в Москва вече е преминал първият кръг от преговори. За резултатите от тази среща бяха направени доклади за руските и японските лидери. \r\n„Подчертавам, че предстои упорита работа за създаване на условия за постигане на взаимно приемливи решения“, заяви президентът на Руската федерация. „Задачата е да се осигури дългосрочно и всеобхватно развитие на руско-японските отношения“. Той подчерта, че предложеното от преговарящите решение „трябва да бъде приемливо за народите на Русия и Япония, подкрепено от обществеността в двете страни“. Междувременно страните се съгласиха да продължат усилията си относно организирането на съвместни икономически дейности на Южните Курилски острови в пет одобрени области. Става дума за аквакултури, оранжерийно земеделие, вятърна енергия, туризъм и обработката на отпадъци. \r\nВ заключение Путин благодари на колегата си и на всички участници в преговорите за „полезния и смислен обмен на мнения“. „Дискусията беше много откровена и съществена“, каза Путин. „Струва ми се, че, разбира се, това посещение ще бъде от полза за развитието на двустранните отношения и ще ни доближи до решаването на ключовите въпроси на нашето сътрудничество“. \r\n***  Земетресение с магнитуд 6,7 е регистрирано край архипелага Принц Едуард в Индийския океан, съобщава Европейско-средиземноморския сеизмологичен център. \r\nЕпицентърът на труса е на разстояние 2092 километра южно от град Мапуто, Мозамбик. Хипоцентърът на земетресението е на дълбочина 10 километра. \r\nНа този етап няма данни за разрушения и пострадали. \r\n***  ЕС внесе допълнителен натиск в преговорите за Брекзит, като потвърди, че ще наложи твърда граница в Ирландия в случай на излизане без сделка, въпреки риска за мира, пише вестник  The Guardian . \r\nВ коментари, които се оказаха много неприятни за Дъблин, говорителят на Жан-Клод Юнкер заяви пред репортери в Брюксел, че ще бъде „доста очевидна“ нуждата от гранична инфраструктура, ако Великобритания напусне без споразумение. \r\nИрландското и британското правителство се притесняват от спекулациите относно последиците при напускане на Обединеното кралство без никаква сделка. \r\nВицепремиерът на Ирландия, Саймън Ковни, бе заловен на лента миналата седмица, като посочи, че неговите колеги министри не трябва да говорят публично за възобновяване на граничните проверки, поради страх от реакция. \r\nВ частен разговор той каза на ирландския министър на транспорта Шейн Рос: „Щом започнете да говорите за проверки навсякъде до границата, хората ще започнат да дълбаят в това и изведнъж ще бъдем правителството, което отново въведе физическа граница на остров Ирландия“. \r\nНо говорителят на председателя на Европейската комисия заяви, че вероятното прилагане на гранични проверки не може да бъде избегнато. \r\n„Ако ме накарате да размишлявам за това какво може да се случи в Ирландия при сценарий без сделка, мисля, че е доста очевидно, че ще имате твърда граница и нашите ангажименти към споразумението от Разпети петък и всичко, което правим от години с нашите средства, инструменти и програми ще трябва неизбежно да вземем предвид този факт“, каза той. \r\n„Разбира се, ние сме за мир. Ние стоим зад споразумението от Разпети петък, но това е, което би довел сценарий без сделка“. \r\nГоворителят на комисията заяви, че сценарий без сделка е станал по-реалистичен през последните дни и повтаря оплакванията на мнозина в Камарата на общините относно изявлението на Тереза Мей, като твърди, че „на този етап няма какво да кажем от Брюксел, защото няма нищо ново от Лондон“. \r\n„Продължаваме да следим много внимателно текущия парламентарен дебат във Великобритания. Призоваваме Обединеното кралство да изясни своите намерения възможно най-скоро“, каза говорителят. \r\n***  Израелските военновъздушни сили атакуваха терористични цели в Газа в отговор на конфронтация на границата, при който един войник беше леко ранен, съобщава вестник  The Jerusalem Post . \r\nСпоред няколко медийни съобщения най-малко две бази на „Хамас“ са били обстрелвани при въздушните удари. Един от членовете на „Хамас“ е бил убит, а други четирима са били ранени. \r\nПо-рано днес израелските отбранителни сили унищожи пост на „Хамас“, след като куршум от снайпер рани леко един от войниците, удряйки шлема му. \r\n***  Руският президент Владимир Путин ще проведе разговори в Кремъл с турския си колега Реджеп Тайип Ердоган, който ще посети Русия за еднодневно работно посещение - първото чуждестранно посещение през 2019 г. Както се съобщава по-рано от пресслужбата на Кремъл, лидерите ще обсъдят решаването на проблемите в Сирия. Миналата седмица Путин дискутира с постоянните членове на Съвета за сигурност на Руската федерация теми, които се очаква да бъдат разгледани на предстоящата среща с Ердоган. По данни на турското президентство преговорите ще се проведат първо в тесен формат, а след това в разширен формат - с участието на делегации, в чиито състав ще бъдат министри и други официални представители на двете страни. \r\nСъветникът на президента Юрий Ушаков заяви пред репортери, че ситуацията в Сирия ще бъде обсъдена в контекста на решението на САЩ да изтегли войските си от арабската република. Специално внимание ще бъде отделено на прилагането на руско-турските споразумения за зона на деескалацията в сирийската провинция Идлиб. \r\nТой добави, че планират да бъдат обсъдени и други аспекти на сирийското урегулиране, включително въпроси, свързани със започването на работата на конституционната комисия. Той припомни, че тройката от Астана (Русия, Иран и Турция) вече е представила списък, съгласуван със сирийската страна, на представители на гражданското общество, които трябва да бъдат включени в този орган. \r\nДруг въпрос в дневния ред на срещата на двамата президенти е свикването на следващата тристранна среща между Русия-Турция-Иран за сирийско урегулиране. По думите на Ушаков Москва възнамерява да предложи да се проведе на руска територия. Датата ще бъде определена по-късно, след преговорите между Путин и Ердоган и след консултации с иранската страна. \r\n***  Дрон за кратко наруши въздушния трафик във вторник на летището в Нюарк, един от трите големи центъра на Ню Йорк за въздушното движение, съобщиха американски власти. \r\nНе бяха наблюдавани други безпилотни самолети, а на пристигащите е било позволено да продължат след „краткотрайно“ спиране, съобщи говорител на Федералната авиационна администрация за  AFP . \r\n„Около 17:00 часа получихме две съобщения от входящи полети в Нюарк, че един дрон е забелязан на около 1070 метра над Тетерборо, друго близко летище в Ню Джърси, добави говорителят. \r\nДронове предизвикаха голям брой нарушения на полетите през последните седмици. През декември лондонското летище „Гетуик“ бе парализирано за 36 часа след като беше забелязан дрон. \r\n***  Броят на жертвите при експлозията на тръбопровода в Мексико се е увеличил до 96 души, съобщава порталът „Универсал“ портал, позовавайки се на правителството на щата Идалго. \r\nПо-рано беше съобщено за 93 загинали. \r\nПо данни на властите, още 48 души остават в болниците. \r\nМощен взрив избухна на 18 януари край големия тръбопровод Тукспан-Тула в щата Идалго докато стотици хора крадяха бензин. Мексиканската държавна петролна компания Pemex официално потвърди, че експлозията е станала в резултат на незаконно свързване.", "date": "2019.01.23", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/23/2615121/sport-naomi-osaka-se-klasira-na-polufinal-v-avstraliya.html", "text": "Наоми Осака победи Елина Свитолина и се класира на полуфиналите на Откритото първенство на Австралия. Японската тенисистка спечели мача с 2:0 сета за малко повече от час. Отделните части бяха спечелени при резултат 6:4 и 6:1 гейма. В следващата фаза Осака ще срещне победителката от мача между Серина Уилямс и Каролина Плишкова.", "date": "2019.01.23", "title": "Спорт: Наоми Осака се класира на полуфинал в Австралия"}
{"url": "http://www.focus-news.net/news/2019/01/23/2615120/aktualna-patna-obstanovka.html", "text": "Пътните настилки са предимно мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" (АПИ). \r\nОграничена видимост поради мъгла: \r\n- до 50 м има в района на Криводол, Бяла Слатина, Борован, Монтана, Берковица, Сливен, Сандански, пр. „Шипка“, АМ „Хемус“/обл.София/, АМ „Тракия“ /обл. София при Вакарел/, Кнежа, Любеново, Чомаковци, Вълчитрън.   Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и изрично е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nВременно движението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\n\tОбласт Бургас: \r\n\tДо 25.01.2019 г. движениет ов участъка от км 308+107 до км 359+475 Деветак - Ветрен се извършват ремонтни дейности на пътна настилка. Шофьорите да се движат с повишено внимание, спазвайки пътната сигнализация.  \r\nОбласт София: \r\nДо 31.03.2019 г. е ограничено движението на МПС над 12 тона само в посока София в участъка от км 30+260 до км 47+060 /от п.в. „Витинска река“ до п.в. Ботевград/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното за Бургас поради ремонтни дейности.  \r\nАМ „Струма“:  \r\nОбласт София: \r\nДвижението по АМ \"Струма\" в тунел „Мало Бучино“ посока Перник се извършва само в изпреварващата лента поради ремонтни дейности по облицовъчните пана до 28.01.2019 г. Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Превала“ – забранено е движението на МПС над 12 т, както и тегленето на ремаркета и полуремаркета; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ - целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.   Състояние на републиканската пътна мрежа:  \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 Черния кос до границата с ОПУ Перник от км 277+000 до км 282+485 се осъществява с повишено внимание поради санитарна сеч на растителност до 25.01.2019 г. \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:    \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1143: Oграничено движениe по път III-1143 Грамада-п.к. Бояново-Синаговци-Дунавци /о.п.Видин-Димово/ от км 19+357 до км 18 +204, поради подмяна на дървена настилка с нова еластична на железопътен прелез при км 17+668. Движението се пренасочва както следва : \r\n  - За ППС движещи се по път I-1 в посока Видин-Грамада и обратно: \r\n   По път I-1 /E-79/ -Граница Румъния-о.п.Видин до п.к. „Дунавци” на км 16+431 /пътно кръстовище на път I-1 с общински път VID 2043/ се пренасочват в дясно. \r\n   По общински път VID 2043 през гр. Дунавци до п.к. с III-1143 при км 17+357 в дясно. \r\n   По път III-1143 Синаговци-Грамада и обратно.  \r\n -  За ППС движещи се по път I-1 в посока Монтана-Грамада и обратно: \r\n   По път I-1 /E-79/ -Граница Румъния-о.п.Видин Димово-Ружинци да п.к. „Дунавци” на км 16+431 /пътно кръстовище на път I-1 с общински път VID 2043/ се пренасочват в ляво. \r\n   По общински път VID 2043 през гр. Дунавци до п.к. с III-1143 при км 17+357 в дясно. \r\n   По път III-1143 Синаговци-Грамада и обратно. Движението се регулира със сигнализация. Срок до 25.01.2019 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности:  \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-536: Движението по Път ІII-536 Ямбол - Роза от км 3+100 до км 7+000 се осъществява с повишено внимание, стесняване на една от лентите за движение, поради монтиране на ограничителни системи. Участъкът е сигнализиран с пътни знаци. Срок до 24.01.2018 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.23", "title": "Актуална пътна обстановка"}
{"url": "http://www.focus-news.net/news/2019/01/23/2615122/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo.html", "text": "На българо-турската граница трафикът е интензивен на гранични контролно-пропускателни пунктове \"Капитан Андреево\" и \"Лесово\" за товарни автомобили на изход. Това съобщиха от  Главна дирекция \"Гранична полиция\".  Информацията за трафика е към 6.00 ч. На останалите гранични пунктове трафикът е нормален.", "date": "2019.01.23", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\""}
{"url": "http://www.focus-news.net/news/2019/01/23/2615123/sport-karolina-plishkova-pobedi-serina-uilyams.html", "text": "Каролина Плишкова победи Серина Уилямс с 2:1 сета в четвъртфинален мач на Откритото първенство на Австралия. Чешката тенисистка поведе в резултата след като спечели първия сет с 6:4 гейма, но загуби втория с 4:6. Въпреки това Плишкова успя да спечели третата част със 7:5 гейма и се класира на първия си полуфинал в Австралия. На полуфинала ще играе срещу японката Наоми Осака.", "date": "2019.01.23", "title": "Спорт: Каролина Плишкова победи Серина Уилямс"}
{"url": "http://www.focus-news.net/news/2019/01/23/2615124/predstoyashti-sabitiya-v-stranata-za-23-yanuari-agentsiya-fokus.html", "text": "*** \r\nОт 09.00 часа ще се проведе заседание на Народното събрание. \r\n*** \r\nОт 10.00 часа ще се проведе заседание на Министерски съвет.  Около 30 минути преди началото на заседанието природозащитната организация WWF ще внесе доклад „Хлъзгави склонове - защита на Пирин от неустойчиво развитие\". \r\n*** \r\nОт 09.00 часа 9 състав на Специализирания наказателен съд ще се гледа делото срещу Радослав Б., Денис Б., Мариян К. и др. за организиране и ръководене на организирана престъпна група.  \r\n*** \r\nОт 09.30 часа 8 състав на Специализирания наказателен съд ще проведе заседание по делото КТБ. \r\n*** \r\nОт 09.30 часа 4 състав на Специализирания наказателен съд ще гледа делото срещу Бехчет А., Емил Б., Събин З., Венцислава М. и др. за организиране и ръководене на организирана престъпна група.  \r\n*** \r\nОт 10.00 часа 3 състав на Специализирания наказателен съд ще гледа делото срещу Хованес М., Пламен Т., Владимир Р., Стоян А. за организиране и ръководене на организирана престъпна група.  \r\n*** \r\nОт 10.30 часа 17 състав на Специализирания наказателен съд ще гледа делото срещу Михаил Й., Георги Р., Ася А. и др. за образуване и ръководене на организирана престъпна група.  \r\n*** \r\nВ 11.00 часа в сградата на Централно управление на Българската агенция по безопасност на храните (БАБХ) – София ще се проведе пресконференция по повод актуалната епизоотична обстановка в страната по отношение на заболяванията чума по дребните преживни животни и африканска чума по свинете (АЧС). \r\n*** \r\nОт 11.00 часа 17 състав на Специализирания наказателен съд ще гледа делото срещу Валентин Х., Николай И., Иво И., Красимир Б. и др. за образуване и ръководене на организирана престъпна група.  \r\n*** \r\nОт 11.30 часа във фоайето на Народното събрание ще бъде даден официален старт на Седмицата за предпазване от рак на маточната шийка. На събитието ще присъстват д-р Даниела Дариткова, председател на Комисията по здравеопазването, народни представители, представители на Министерството на здравеопазването, Националната здравноосигурителна каса, Световната здравна организация, съсловни и пациентски организации и водещи медицински специалисти. \r\n*** \r\nОт 11.30 часа в Клуба на Народния представител (в сградата на Народното събрание на пл. „Народно събрание“ № 2), ще се открие фотоизложба „Дари живот“. Събитието се организира от Комисията по взаимодействието с неправителствените организации и жалбите на гражданите с председател Антон Кутев съвместно с НПО „Сдружение на пациентите с дихателна недостатъчност и белодробна трансплантация“. \r\n*** \r\nВ 11.30 часа в зала 5 на Столична община ще бъде даден старт на Проект „Регенерация и интеграция на непривлекателни градски райони чрез прилагане на социални и екологични решения, базирани на природата“ (URBiNAT-„URBan-Innovative-NATure“).  \r\n*** \r\nОт 13.30 часа ще се проведе заседание на Прокурорската колегия на Висшия съдебен съвет. \r\n*** \r\nОт 13.30 часа 1 състав на Специализирания наказателен съд ще гледа делото срещу Иван С., Янко К., Николай Х. и др. за образуване и ръководене на организирана престъпна група.  \r\n*** \r\nВ галерия Credo Bonum ще бъде представена aудиовизуалната изложба „Чети така, както ти харесва”, създадена специално за официалното представяне на Storytel в България. \r\n*** \r\nОт 13.30 часа 19 състав на СГС ще гледа делото срещу Веселин П. и др.  \r\n*** \r\nОт 16.00 часа в зала № 1 на Централния военен клуб ще се проведе общо отчетно-изборно събрание на Асоциация на артилеристите и ракетчиците от запаса /ААРЗ/ „Олимпий Панов\". \r\n*** \r\nОт 18.00 часа в Бална зала, Двореца, ще бъде представен каталогът „Колекция Боян Радев. Българска живопис\".  \r\n*** \r\nОт 18.30 часа в Литературен клуб „Перото“  ще бъде представена книгата „Майко мила“ на Елисавета Белобрадова.  \r\n*** \r\nОт 19.00 часа в ДНК - Пространство за съвременен танц и пърформанс публиката ще бъде представен спектакълът „Пътуване към ада”. \r\n*** \r\nОт 11.10 часа в Регионален исторически музей – Благоевград ще се проведе урок на тема  „Константин Босилков в историята на Горна Джумая“.  В него участие ще вземат ученици от V СУ „Георги Измирлиев“ -Благоевград.  \r\n*** \r\nОт 15.30 часа в зала 101 на Общината, Общинският съвет организира среща-дискусия за настоящето и бъдещето на „Общински футболен клуб Пирин” ЕООД. \r\n*** \r\nОт 19.00 часа в зала „Яворов“ ще бъде представен мюзикълът „Бразилски нощи“.  \r\n*** \r\nОт 19.00 часа в камерна зала „Цено Кандов“ в Кукления театър в Бургас ще се състои моноспектакъла на актрисата Тезджан Ферад-Джани „Прегръдката на ангела“, посветен на домашното насилие. \r\n*** \r\nОт 10.00 часа в зала „Варна“, Община Варна ще се проведе пресконференция във връзка със стартиране на дейностите по проект „Център за подкрепа на лица с увреждания, включително с тежки множествени увреждания“ по Оперативна програма „Развитие на човешките ресурси“ 2014 – 2020 г. \r\n*** \r\nОт 18.30 часа в Арт Галерия Ларго, ул. „Хан Крум“ №8, ще бъде представена “Десета изложба - конкурс” на ученици от специалности „Изящни изкуства” и „Рекламна графика”. \r\n*** \r\nОт 10.00 часа в Регионалния пресклуб на БТА ще се проведе пресконференция на „Да, България“.  \r\n***  \r\nОт 18.00 часа в Споделено работно пространство Freedom 21 ще се проведе среща с доц. д-р Наталия Футекова на тема „Какво се крие зад успеха“.  \r\n***  \r\nОт 19.30 часа в Клуб ТАМ ще се проведе откриване на изложбата „Отражение“ на Преслав Търпанов.  \r\n***  \r\nОт 20.00 часа в Клуб 7 ще започне „Нищо общо“ - Stand-up турне. Комедийно шоу.   \r\n*** \r\nОт 19.00 часа Камерна зала на ДКТ ще бъде представена постановката „Нора“ от Хенрик Ибсен. \r\n*** \r\nОт 11.00 часа в залата на 6 ет. в административната сграда на Община Видин кметът Огнян Ценков ще даде редовна пресконференция. \r\n*** \r\nОт 16.00 часа в Регионалния пресклуб на БТА във Видин ще се състои пресконференция по проект „Християнското и културно-историческото наследство на Северозападна България-стратегии за съхраняване и транслирани на локални идентичности\", който е продължение на  проекта за село Владиченци. \r\n*** \r\nОт 18.00 часа в Залата на жирафите в Дома на хумора и сатирата ще бъде представена книгата „Животът и смъртта на Людмила Живкова” с участието на нейния автор Иво Милев. \r\n*** \r\nОт 11.00 часа ще бъдат открити официално ремонтираните по проект „Красива България\" три отделения в МБАЛ „Свети Иван Рилски\". \r\n*** \r\nОт 12.30 часа в близост до града ще бъде открит завод за производство на малки осветителни тела за автомобилната индустрия. \r\n*** \r\nОт 12.50 часа в зала 3 на Младежки център ще се състои неформално обучение на тема „Наркотични зависимости и рискове“.  \r\nОт 18.30 часа в зала 4 на Младежкия център ще се проведе музикална среща – млади хора с интерес към музиката ще обменят опит, умения и идеи помежду си. \r\n*** \r\nОт 10.30 часа в приемната зала на Областна администрация ще се проведе заседание на областния щаб за борба с грипа и острите респираторни заболявания. \r\n*** \r\nОт 09.30 часа в ресторант „Централ“ ще се проведе училище за бременни и майки „И за МАМА“, лектор ще бъде Петя Дилова – Медицински университет Плевен. \r\n*** \r\nОт 11.00 часа в Регионалния пресклуб на БТА директорите на Областната инспекция по труда, Бюрото по труда и Регионалната дирекция „Социално подпомагане\" ще дадат пресконференция с актуалните резултати от тяхната дейност. \r\n*** \r\nОт 17.00 часа в залата  на пети етаж  на Регионална библиотека ,,Христо Смирненски\", в рамките на поредицата ,,В света на класическата музика\",  ще се излъчи концерт на Пласидо Доминго, състоял се през 2018 г.   \r\n*** \r\nВ 19.00 часа в Bee Bop Café ще бъде представен спектакълът „Цигански колела“, който е част от програмата на „Пловдив – Европейска столица на културата 2019“.  \r\n*** \r\nОт 18.00 часа в хотел „Национал Палас“ ще се проведе отворена среща с Костадин Костадинов-председател ПП „Възраждане“. \r\n*** \r\nОт 18.00 часа в Къща музей „Гео Милев“  ще бъдат отбелязани 124 години от рождението на Гео Милев с представлението на Театър лаборатория „Алма Матер“ при СУ „Св. Климент Охридски“ „Що е отечество? – Въпросът, който уби Гео Милев“. \r\n*** \r\nОт 18.00 часа в зала първи етаж, РБ „З. Княжески“ ще се състои среща с Нидал Алгафари и представяне на новите му книги. \r\n*** \r\nОт 19.00 часа в Драматичен театър ще бъде представена постановка „Паника в хотела\"  от Рей Куни.", "date": "2019.01.23", "title": "Предстоящи събития в страната за 23 януари (Агенция „Фокус“)"}
{"url": "http://www.focus-news.net/news/2019/01/23/2615125/nimh-shte-preobladava-oblachno-i-maglivo-vreme-maksimalnite-temperaturi-shte-sa-mezhdu.html", "text": "Днес над страната ще преобладава облачно, в равнините и мъгливо време, с временни разкъсвания на облачността преди обяд. Това съобщи за  Агенция \"Фокус\"  дежурният синоптик Красимир Стоев от  Националния институт по метеорология и хидрология (НИМХ).  В сутрешните часове все още ще превалява в североизточните райони, докато в останалата част от страната валежите временно ще спрат. След обяд от югозапад ще започнат валежи, предимно от дъжд, в северозападните райони и по високите поле на Западна България от мокър сняг. Ще духа слаб, след обяд в Източна България умерен вятър от юг-югоизток, в северозападните райони - от североизток. Максимални температури между 6° и 11°, в северозападните райони по-ниски – между 2°-5°. През нощта срещу четвъртък валежите ще продължат, ще обхванат страната и ще се усилят.  Атмосферното налягане е значително по-ниско от средното за месеца - ще продължи да се понижава. Над Черноморието ще преобладава облачно време, преди обяд на места по северното крайбрежи все още ще превалява дъжд. След обяд валежите временно ще спрат, но през нощта отново ще се активизират. Ще духа умерен югоизточен вятър. Максималните температури ще са 10°-12°. Температурата на морската вода е около 6°. Вълнението на морето е 3 бала. \r\nНад планините ще е облачно. След обяд от югозапад ще започнат валежи от сняг, под 1000 метра от дъжд, които до вечерта ще обхванат масивите от Западна и Централна България. Значителни ще са валежите в Рило-Родопската област. Ще духа умерен до силен вятър от юг-югозапад, който вечерта още ще се усили. Максималната температура на височина 1200 метра - около 3°, на 2000 метра – около минус 2°.", "date": "2019.01.23", "title": "НИМХ: Ще преобладава облачно и мъгливо време - максималните температури ще са между  6° и 11°"}
{"url": "http://www.focus-news.net/news/2019/01/23/2615126/tass-venetsuelski-opozitsioner-zayavi-che-sasht-shte-vavedat-novi-sanktsii-sreshtu-stranata-na-23-yanuari.html", "text": "Венецуелският опозиционен политик Хулио Борхес, който е в Колумбия като политически бежанец, заяви, че американското правителство ще въведе нови санкции и мерки срещу Боливарската република на 23 януари, съобщава агенция  TACC . \r\n„Ще бъдат предприети санкции и мерки. Утре (23 януари) американското правителство ще ги обяви“, каза Борхес, чиито думи са цитирани от портала „Насионал“. \r\nСпоред Борхес тези мерки ще получат подкрепа от „групата от Лима и ЕС“. Борхес смята също, че венецуелското правителство или ще признае поражението си и ще се съгласи да преговаря или може да „прояви насилие“. \r\nЖителите на редица райони на Каракас отидоха на антиправителствени демонстрации след неуспешен опит на група военнослужещи да организират бунт. В сряда във Венецуела ще се проведат нови големи протести срещу Мадуро, организирани от опозицията. Превод и редакция : Калоян Пенков", "date": "2019.01.23", "title": "ТАСС: Венецуелски опозиционер заяви, че САЩ ще въведат нови санкции срещу страната на 23 януари"}
{"url": "http://www.focus-news.net/news/2019/01/23/2615127/predstoyashti-mezhdunarodni-sabitiya-za-23-yanuari-agentsiya-fokus.html", "text": "*** Започва парламентарната сесия на гръцкия парламент за ратификация на Преспанския договор, гласуването предстои в четвъртък \r\n*** Президентът на Русия Владимир Путин приема турския си колега Реджеп Таийп Ердоган. Двамата ще разговарят за Сирия \r\n*** Изказвания на Шинзо Абе, Анела Меркел, Джузепе Конте и китайският вицепрезидент Ван Кишан \r\n*** Френският президент Еманюел Макрон ще се срещне с израелския си колега Реувен Ривлин \r\n*** Външният министър на Китай Ван И на посещение във Франция и Италия \r\n*** Протест на венецуелската опозиция на годишнината от въстанието през 1958 година, което сваля военната диктатура в страната \r\n***", "date": "2019.01.23", "title": "Предстоящи международни събития за 23 януари (Агенция \"Фокус\")"}
{"url": "http://www.focus-news.net/news/2019/01/23/2615128/pravitelstvoto-shte-razgleda-plan-za-deystvie-za-darzhavnite-kontsesii.html", "text": "На днешното правителствено заседание се очаква кабинетът да одобри план за действие за държавните концесии за периода 2019 – 2020 г.  \r\nМинистрите ще приемат и план за действие за 2019 г. за изпълнението на Националната стратегия за превенция и бор¬ба с нередностите и измамите, засягащи финансовите интереси на Европейския съюз за периода 2014-2020 г. \r\nОчаква се да бъдат определени и страте¬гическите обекти и дейности, които са от значение за нацио¬налната сигурност. \r\nПреди началото на заседанието природозащитната организация WWF ще внесе  доклад „Хлъзгави склонове - защита на Пирин от неустойчиво развитие\". Призивът на организацията е държавата и бизнесът да поемат своята отговорност и да развият визията за дългосрочното и икономически изгодно опазване на природните ресурси на България.", "date": "2019.01.23", "title": "Правителството ще разгледа план за действие за държавните концесии"}
{"url": "http://www.focus-news.net/news/2019/01/23/2615133/denyat-23-yanuari-v-balgarskata-istoriya.html", "text": "На тази дата в Букурещ започват преговори между България и Сърбия за подписване на мирен договор, който официално да сложи край на Сръбско-българската война (1885 г.). Начело на българската делегация е назначен османски дипломат, но преговорите фактически се водят от втория делегат Иван Ев. Гешов (на снимката). На 23 януари е роден е Гоце Делчев - виден деец на националноосвободителното движение в Македония и Одринско . \r\n2012 г. \r\nДоходът на човек от населението в Китай се изравнява с нивата в България. \r\n2009 г. \r\nНа Тенкоко Сонода, председател на японско гражданско сдружение Клуб \"София\" и заместник-председател на Японо-българската асоциация за приятелство е връчен оредн „Стара планина” първа степен „за изключително големите ѝ заслуги за развитието на политическите контакти на високо равнище, на гражданския и културен обмен между двете страни, както и по повод нейната 90-годишнина.” \r\n2005 г. \r\nСтава ясно, че френският клон на правозащитната организация „Адвокати без граници“ се включва в защитата на междувременно осъдените на смърт български медици в Либия, като участието им е безвъзмездно. Контактът е осъществен посредством Марин Райков. който по това време е посланик на България във Франция \r\n2003 г. \r\nС решение на 39-тото народно събрание от 23 януари 2003 г. ВИХВП е преименуван в Университет по хранителни технологии \r\n1970 г. \r\nБългария подписва дългосрочна търговска спогодба с Франция за периода 1970- 1974 г. \r\n1945 г. \r\nПо време на Втората световна война (1939-1945 г.) в българските 10-а и 16-а \r\nпехотна дивизия са назначени за съветници офицери от Съветската армия. \r\n1928 г. \r\nПрофесор Михаил Арнаудов издига кандидатурата на драматурга Иван Грозев за Нобеловата награда за литература за 1929 г. \r\nИван Грозев е роден през 1872 г. Той е поет, драматург, литературен критик и теоретик. Публикува за пръв път през 1896 г., когато в сп. “Българска сбирка” са поместени негови стихотворения. От началото на 20-те години започва да се занимава с изкуствознание, история на религията и литературна критика. В периода 1922-1923 г. Ив. Грозев изнася лекции в салона на Теософското дружество и в Софийския университет. Сътрудничи на сп. “Хиперион”. Умира през 1957 г. \r\n1923 г. \r\nСъс закон е възстановен Хасковският окръг, а Рилският, Бачковският, Троянският, Преображенският и Клисурският манастир са признати за отделни общини. \r\n1913 г. \r\nВ хода на Балканската война 1912-1913 г. започва настъплението на турските войски при Чаталджа. То е успешно отблъснато от авангардите на българските 4-а и 10-а пехотна дивизия. \r\n1904 г. \r\nПриет е Закон за Университета, с който Висшето училище е превърнато в Университет. \r\n1886 г. \r\nВ Букурещ започват преговори между България и Сърбия за подписване на мирен договор, който официално да сложи край на Сръбско-българската война (1885 г.). Начело на българската делегация е назначен османски дипломат, но преговорите фактически се водят от втория делегат Иван Ев. Гешов (на снимката). \r\n1878 г. \r\nПо време на Руско-турската война (1877-1878 г.) руски части и български чети под командването на Ильо войвода и Симо Соколов влизат в Кюстендил. \r\nСъщия ден английското правителството начело с Бенджамин Дизраели издава заповед за навлизане на английския флот в Проливите. Целта е да бъде предотвратен пълния разгром на Османската империя и превземането на Цариград. \r\n1854 г. \r\nПо време на Кримската война 1853-1856 г. новосформираният алай полк (състоящ се от християни доброволци) полага клетва в Одрин, след което се отправя под ръководството на Садък паша (Михаил Чайковски) към Силистренско, за да воюва срещу руската армия. \r\n1843 г. \r\nАлександър Екзарх представя на княз Адам Чарториски (ръководител на полската емиграция в Париж) “Мемоар” по българския въпрос, който трябва да бъде връчен и на посланиците на Англия, Прусия и Турция, намиращи се във Франция. В “Мемоара” се настоява за политическа автономия на българите, както и за осъществяването на реални реформи в Османската империя, които да осигурят нормалното стопанско, културно и политическо развитие на българския народ. \r\n1842 г. \r\nПо донесение на губернатора на Бесарабия руската полиция успява да арестува Петър Ганчев, помощник на Георги Раковски. Петър Ганчев живее в Бесарабия и е управител на митницата в Рени (Южна Бесарабия). Неговата задача е да набира доброволци измежду многобройната българска емиграция в Бесарабия и да осигурява оръжие за сформиране на втори въстанически отряд, който трябва да се прехвърли на юг от р. Дунав през Галац. На тази дата са родени: \r\n1872 г. \r\nРоден е Гоце Делчев - виден деец на националноосвободителното движение в Македония и Одринско. Идеолог, стратег и организатор на ВМОРО. Роден в Кукуш той завършва гимназия в Солун. Става юнкер във Военното училище в София, откъдето е изключен заради възгледите си. След това учителства в Ново село, Щипско, и в гр. Банско. Става активен деец на ВМОРО от 1894 г., когато се свързва с Д. Груев, един от основателите на организацията. По примера на Левски налага идеята за вътрешна мрежа от революционни комитети, става инициатор за изграждане на четническия институт като въоръжена сила на ВМОРО. Делегат е на Солунския конгрес от 1896 г. Заедно с Г. Петров изработва програма и устав на организацията. Става член и задграничен представител на ВМРО и главен ревизор на четите. Привърженик е на въоръженото въстание като средство за постигане на целите, но се противопоставя на решенията на Солунския конгрес от 1903 г. за \"повсеместно стратегическо въстание в Македония\". Заедно с Д. Груев успява да ограничи активните въстанически действия само на територията на Битолския и Одринския революционни окръзи. На 4 май 1903 г., на път за конгреса на Серския революционен окръг, загива в сражение с турски аскер. На тази дата умират: \r\n1963 г. \r\nУмира Гьончо Георгиев Белев - български писател. Роден е на 12 юни 1889 г. Първото му произведение е повлияно от Тетмайер - \"Горски иммортели\" (1912 г.), печатано в приложението на в. \"Вечерна поща\". Става делегат на конгреса на писателите за защита на световната култура в Париж през 1938 г. По-известни съчинения: \"Тайно страдание\" (1923 г.), \"Животът си тече\" (1937 г., 1938 г., в две части), \"За маслиненото клонче в Париж\" (1939 г.), \"Случки из живота на Минко Минин\" (1940 г., 1945 г., 1957 г., роман в 4 части), \"Панорама на една епоха\" (1960 г.) и др. \r\n1958 г. \r\nУмира Илия Бешков (Илия Бешков Дунов) - български художник, карикатурист и илюстратор. Той е брат на Ив. Бешков. От 1940 г. е професор във Висшия институт за изобразително изкуство \"Н. Павлович\". Един от най-добрите български илюстратори и карикатуристи. Оформя и илюстрира над 60 книги, пише прозаични откъси, психологически портрети, есета, мисли за изкуството и живота (\"Словото на Бешков\", сб., 1965 г.). \r\n1955 г. \r\nУмира Иван Димитров Камбуров - български музикален публицист, критик и лексикограф. Завършва Русенската мъжка гимназия, след което следва в Лайпцигската консерватория (теория и композиция). От 1922 г. до 1924 г. специализира в Германия и Австрия. Работи като диригент на хорове, учител по музика и военен капелмайстор. Автор е на книгите: “Българска музика” (1926 г.), “Оперното изкуство и нашите оперни дейци” (1926 г.), “Петър Райчев” (1926 г.), “Музикален речник” (1933 г.), “Емануил Манолов” (1935 г.) и др. \r\n1950 г. \r\nУмира Васил Петров Коларов - български политик, деец на българското и международното комунистическо движение. Той е роден през юли 1877 г. в Шумен. През 1897-1900 г. следва право в Швейцария, учи френски, немски и английски език. От 1900 г. работи като адвокат в Шумен. Секретар е на шуменската комунистическа организация от 1902 г. Става постоянен докладчик на партийните конгреси, участва и в работата на международните конгреси и конференции. Заедно с Г. Димитров е организатор на Септемврийския селски бунт през 1923 г. (и двамата бягат в Югославия след потушаването му). В периода 1928-1929 г. е член на Изпълнителния комитет на Комунистическия интернационал. От 1931 г. до 1940 г. е директор на Международния аграрен институт и главен редактор на неговия печатен орган. Васил Коларов е един от създателите на Програмата на ОФ в Москва. На 9 септември 1944 г. се връща в България. Бил е председател на ВНС (1946 г.) и министър-председател (1949 г., след смъртта на Г. Димитров). \r\n1944 г. \r\nУмира Михаил Иванов Маджаров - български публицист, общественик, дипломат, редовен член на БКД (1884 г.). Той е племенник на Г. Бенковски. Завършва Пловдивското българско училище и Роберт колеж в Цариград (1877 г.). Депутат е в Учредителното народно събрание (1879 г.). Михаил Маджаров е един от водачите на Съединистката партия. От 1882 г. до 1885 г. е директор на финансите в Източна Румелия. Бил е редактор във в. “Марица”. След преврата на 9 август 1886 г. емигрира в Цариград. През 1889 г. заедно със С. Бобчев редактира сп. “Българска сбирка”. Става главен редактор на сп. “Юридически преглед”. В различни години е: народен представител (1880-1911 г.; 1919-1931 г.), подпредседател на V ВНС (1911 г.), министър на обществените сгради и благоустройството (1894-1898 г.), пълномощен министър в Лондон (1912-1913 г.) и Петербург (1913-1915 г.), министър на войната (1919 г.), министър на външните работи и вероизповеданията (1919-1920 г.). Михаил Маджаров е активист на Народната партия, русофил, един от редакторите на в. “Мир”. През 1902 г. по негова инициатива е създадено Дружеството на българските публицисти. Член е на Славянския институт в Прага. Особено ценни са неговите книги със спомени: “Спомени около епохата. 1854-1878” (т. I, 1942 г.), “Спомени (1854-1889)” (1968 г.). \r\n1941 г. \r\nУмира Добри Христов (Д. Х. Иванов) - български композитор и теоретик, член на БАН (1929 г.). Роден е на 14 декември 1875 г във Варна. За проявени музикални дарби Варненската община го издържа 3 години в Пражката консерватория (ученик на Дворжак). След това става професор в Музикалната академия в София. Композиции: над 250 училищни хорови и солови песни, “Тържествена увертюра “Ивайло” - за откриването на Народния театър (1906 г.), “Тутраканска епопея”, (1917 г.), “Литургия на св. Йоан Златоуст” (1925 г.) и др. Теоретични трудове: “Ритмични основи на нашата народна музика” (1911 г.), “Обща теория на музиката” (1924 г.), “Технически строеж на българската народна музика” (1928 г.) и др. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г. \r\nИстория на войните в дати - Издателска къща “Емас”, 2001 г.;История на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.23", "title": "Денят 23 януари в българската история"}
{"url": "http://www.focus-news.net/news/2019/01/23/2615501/tass-erdogan-turtsiya-vaznameryava-da-prodalzhi-da-ukrepva-koordinatsiyata-s-rusiya-v-siriya.html", "text": "Турция възнамерява да продължи да укрепва координацията с Русия в Сирия, предава  ТАСС .  \r\nМосква и Анкара не откриват никакъв проблем по въпроса за създаване на зона за безопасност в арабската република. За това заяви на пресконференцията по повод руско-турските преговори президентът на Турция Ердоган.  \r\nРусия и Турция продължават общата борба с терористичните елементи в Идлиб, пояснил той. Според него в скоро време ще бъде създаден Конституционен комитет на Сирия. Турският президент е подчертал, че „Анкара би искала също да узнае позицията на Великобритания, Германия и Франция по въпроса за създаване на конституционен комитет в Сирия. \".  Ивелина Ватова", "date": "2019.01.23", "title": "ТАСС: Ердоган: Турция възнамерява да продължи да укрепва координацията с Русия в Сирия"}
{"url": "http://www.focus-news.net/news/2019/01/23/2615130/ministarat-na-turizma-nikolina-angelkova-zaminava-na-rabotno-poseshtenie-v-ispaniya.html", "text": "Министърът на туризма Николина Ангелкова ще е на двудневно работно посещение в Испания. Повод за визитата е 38–ото издание на световното изложение FITUR, което се провежда в Мадрид в периода 23-27 януари. Това съобщиха от  пресцентъра на Министерството на туризма.  България участва в туристическата борса с информационен щанд, който ще бъде открит от министър Ангелкова. Преди официалния старт на изложението министърът на индустрията, търговията и туризма на Испания Рейес Марото ще посрещне участниците във форума в музея Прадо. На събитието ще присъства и българският министър на туризма Николина Ангелкова, очаква се официален гост да бъде министър-председателят на Испания Педро Санчес.  \r\nВ рамките на изложението са предвидени работни срещи на министър Ангелкова, на които да бъдат обсъдени добри практики за насърчаване устойчивото развитие на туризма и възможности за бъдещи съвместни инициативи. Българският министър ще разговаря с Глория Гевара, председател и главен изпълнителен директор на Световния съвет за пътувания и туризъм (WTTC). Планирани са и работни срещи с министрите на туризма на Кения Наджиб Балала и на Ямайка Едуартд Барлет.  \r\nFITUR е едно от най-големите туристически изложения в света. Тази година се организира за 38 път. Предназначено е за професионалисти, като в определени дни е отворено и за публика. През миналата година участие във форума взеха 10 190  компании от 165 страни. Посетителите бяха близо 251 хил., като по-голяма част от тях професионалисти. Прогнозите са тази година участниците и посетителите да са повече в сравнение с 2018 г.", "date": "2019.01.23", "title": "Министърът на туризма Николина Ангелкова заминава на работно посещение в Испания"}
{"url": "http://www.focus-news.net/news/2019/01/23/2615132/v-babh-shte-se-provede-preskonferentsiya-po-povod-aktualnata-obstanovka-v-stranata-po-otnoshenie-na-chumata-po-drebnite-prezhivni-zhivotni-i-afrikanskata-chuma-po-svinete.html", "text": "От 11.00 часа в сградата на Централно управление на Българската агенция по безопасност на храните (БАБХ) – София ще се проведе пресконференция по повод актуалната епизоотична обстановка в страната по отношение на заболяванията чума по дребните преживни животни и африканска чума по свинете (АЧС). Това съобщиха от пресцентъра на  БАБХ . \r\nЩе бъдат изнесени данни от проведената в България международна одитна мисия, свързана със заболяването АЧС с експерти от Европейската комисия (ЕК), Световната организация по здравеопазване на животните (OIE) и Световната организация по прехрана и земеделие на ООН (FAO).  През януари 2019 г. се състоя и трипартитна среща между ветеринарните служби на България, Турция и Гърция, организирана от Европейската комисия за контрол на шап (EU FMD) във връзка със състоянието и превенцията на трансграничните екзотични болести по животните в региона. \r\nНа пресконференцията ръководството и експерти на БАБХ ще представят текуща информация за ревизираните мерки, променения контрол и продължаващия надзор на заболяването чума по дребните преживни животни, както и предприетите действия и планираните бъдещи мерки за превенция. Акценти в дневния ред ще са още – какво налага изпълнението на Програмите за контрол на трансграничните екзотични заболявания по животните и шап в региона на Тракия, завишената честота на клиничните прегледи и лабораторните изследвания за доказване липса на инфекция с вируса от официални ветеринарни лекари в областите Бургас, Ямбол и Хасково и оценката на международните институции и ветеринарни експерти след проведената миналата седмица трипартитна среща. \r\nУчастниците в пресконференцията ще представят и как се развива заболяването африканска чума по свинете в България, как се изпълняват мерките в и около регионите с констатирани случаи на болестта в областите Силистра, Добрич и Варна, защо се създават предпазни зони и зони на наблюдение, както и какви са процедурите за лабораторно изследване за наличие на заболяването и какви указания дава БАБХ на ловците и стопаните с цел намаляване на риска от разпространение на вируса на болестта. \r\nБАБХ ще представи и резултатите от проведената миналата седмица първа за годината одитна мисия, свързана със заболяването АЧС, организирана по линия на Глобална рамка за прогресивен контрол на трансграничните заболявания (GF-TADs). Мисията бе проведена от експерти на Европейската комисия, Световната организация по прехрана и земеделие на ООН и Световната организация по здравеопазване на животните с цел преглед на ситуацията, предприетите контролни мерки в страните, засегнати или застрашени от заболяването като част от развитието на бъдеща и ефективна глобална стратегия за овладяване на болестта.", "date": "2019.01.23", "title": "В БАБХ ще се проведе пресконференция по повод актуалната обстановка в страната по отношение на чумата по дребните преживни животни и африканската чума по свинете"}
{"url": "http://www.focus-news.net/news/2019/01/23/2615135/v-sofiya-shte-zapochne-izpalnenieto-na-proekt-za-izgrazhdane-na-zelen-zdravosloven-koridor.html", "text": "От 11.30 часа в зала 5 на Столична община ще бъде даден старт на Проект „Регенерация и интеграция на непривлекателни градски райони чрез прилагане на социални и екологични решения, базирани на природата“ (URBiNAT-„URBan-Innovative-NATure“). Това съобщиха от пресцентъра на  Столична община . Дейностите предвиждат изграждане на „Зелен здравословен коридор“ в столицата. Проектът се финансира по програма „Хоризонт 2020“ на Европейския съюз.  \r\nПроект URBiNAT е насочен към обновяване и интеграция на градски райони чрез прилагане на природосъобразни решения в четири области: енергия, вода, зеленина/природа и храна/природа. Основната цел е да се подобри градската среда чрез проектиране и реализиране на „Зелен здравословен коридор“, базирана на природата иновативна структура.  \r\nОсвен София, проектният консорциум включва още два водещи града - Порто (Португалия) и Нант (Франция) и градове-последователи - Брюксел (Белгия), Хое Тоструп (Дания), Сиена (Италия) и Нова Горица (Словения).  \r\nКоординатор на проекта е Центърът за социални изследвания към Университет Коимбра, Португалия. УАСГ е академичен партньор на Столична община, а Асоциацията за развитие на София ще участва в организацията и провеждането на обществените обсъждания и в популяризиране на дейностите по проекта. За всеки от водещите градове в проекта – Порто (Португалия), Нант (Франция) и София, програмата предвижда средства за реализация на екологични урбанистични решения в избран градски район. В София проектът ще се реализира на територията на столичния район „Надежда“.  \r\nНа официалното откриване ще присъстват главният архитект и ръководител на проекта арх. Здравко Здравков, заместник-кметът на София по направление „Инвестиции и строителство“ Ирина Савина, общински съветници, ръководството на УАСГ и представители на градовете партньори.", "date": "2019.01.23", "title": "В София ще започне изпълнението на проект за изграждане на „Зелен здравословен коридор“"}
{"url": "http://www.focus-news.net/news/2019/01/23/2615134/nimh-zhalt-kod-za-znachitelni-valezhi-dazhd-e-obyaven-v-4-oblasti-v-yuzhna-balgariya.html", "text": "Жълт код за значителни валежи дъжд е обявен в 4 области на страната, сочи справка на сайта на  НИМХ . Предупреждението е в сила за областите Благоевград, Смолян, Кърджали и Хасково. \r\nВ  Благоевград и Смолян  Валежите на височина над около 1200 метра ще преминават в сняг. Очакват се количеството на валежите за денонощието да достигнат 20-35 л/кв.м, като през нощта срещу четвъртък валежите ще продължат. \r\nЗа областите  Кърджали и Хасково  е в сила и предупреждение за силен вятър от юг-югоизток с пориви до 24 м/сек. През нощта срещу четвъртък валежите ще продължат, ще остане ветровито.", "date": "2019.01.23", "title": "НИМХ: Жълт код за значителни валежи дъжд е обявен в 4 области в Южна България"}
{"url": "http://www.focus-news.net/news/2019/01/23/2615131/d-r-anton-koychev-sds-sofiya-iskanata-ot-partiyata-promyana-na-konstitutsiyata-plashi-samo-poddrazhnitsite-na-statukvoto.html", "text": "Исканата от СДС промяна на Конституцията плаши само поддръжниците на статуквото. Това каза за предаването „Вече 30 години-времето е наше“ на  Радио „Фокус“  д-р Антон Койчев, председател на СДС-София, общински съветник в Столичния общински съвет и член на НИС на СДС. Той уточни, че партиите на статуквото не са представителна извадка, независимо че са печелили парламентарни избори. Качеството на законодателния процес у нас има нужда от промяна, която ще е невъзможна без нова Конституция, допълни д-р Койчев. Макар и да е бил адекватен за 90-те години и първата половина на XXI век, съществуващият модел на главния закон на Република България вече е изчерпан, обясни той. „Какво още трябва да се случи, за да разбере цялото българско общество, че това се налага? Всички помним при какви обстоятелства, при какво съотношение на силите беше гласувана Конституцията от 1991 година и до какво доведе тя. Няма нищо еретично, нито пък страшно да минем през Велико Народно събрание и да сменим Конституцията. Направихме всякакви други опити – промяна на закони на парче, гласуване на нови закони, поправка с чужди закони. Вижте какво е качеството на законодателната дейност на сегашния парламент. Редица водещи юристи дори споделят, че това не е правото, което са учили“, коментира Антон Койчев. Според него от Велико народно събрание и нова Конституция трябва да започне качествената промяна у нас, след като редица други методи не са проработили. „Да търсим разни месии и да внасяме от чужбина успешни българи – това сме го пробвали. Видяхме докъде ни доведоха и юпитата на царя и редица други месии, които се явяваха. Ако продължаваме така – нищо добро не ни чака“, уточни д-р Койчев. СДС инициира интензивен дебат в обозримо бъдеще, на който публично достояние ще станат кратки, точни и ясни идеи за промяната в Конституцията. По този начин хората ще получат обяснение как ще се промени животът им и ще им бъде припомнено, че промяна в демокрацията е възможна само чрез гласуване, избори и промяна на законите.  \r\nВиктория МЕСРОБОВИЧ-КУВЕНДЖИЕВА", "date": "2019.01.23", "title": "Д-р Антон Койчев, СДС-София: Исканата от партията промяна на Конституцията плаши само поддръжниците на статуквото"}
{"url": "http://www.focus-news.net/news/2019/01/23/2615138/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на бул. „Президент Линкълн“ в кв. „Овча купел“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: бул. „Президент Линкълн“, ул. „Централна“, ул. „Братя Прошек“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Димков“ №2 – пред болница „Доверие“; пред бл. 2А. \r\nВъв връзка с подмяна на сградно водопроводно отклонение на ул. „Гургулят“ в центъра на града се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „Гургулят“, ул. „Княз Борис I“, бул. „Ген. Скобелев“, ул. „Цар Асен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гургулят“ ъгъла с ул. „Цар Асен“. \r\nВъв връзка с подмяна на сградно водопроводно отклонение на ул. „Дунавски лебед“ в кв. „Васил Левски“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Дунавски лебед“ от ул. „Поп Грую“ до ул. „Станислав Доспевски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дунавски лебед“ №24. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -", "date": "2019.01.23", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/01/23/2615137/pregled-na-osnovnite-temi-v-dobrudzhanskiya-pechat.html", "text": "„Бюджетът на Община Тервел – с мисъл за всички“, съобщава на първа страница вестник  „Нова добруджанска трибуна“ . Представени са основните положения в приходната част. Очакваните данъчни и неданъчни приходи остават на същото ниво като миналата годината – 2 800 000 лв. Ставките са без промяна. Отбелязано е, че таксите са социално поносими и например на това се дължи драстичното увеличение на броя ползващи услугата социален патронаж. „През февруари стартират ремонтите в ЕГ, ПМГ и ДГ №32 в Добрич“, съобщава изданието. Уточнена е организацията на учебния процес в Езикова гимназия, където ремонтът ще започне от мазата на новата сграда. Дейностите са по ОП „Региони в растеж“. Разкрит е подпалвачът на бившия Център за ученическо и научно творчество, съобщава изданието. Той е автор и на други два палежа на тавански помещения в жилищни сгради. В момента е задържан под стража. „9 деца из кръчмите нощем откриха при спецакция на полицията и жандармерията“, съобщава на първа страница другият регионален вестник  „Добруджанска трибуна“ . Съставени са общо 53 акта за различни нарушения, включително и на родителите на непълнолетните посетители. По закон непълнолетните могат да посещават увеселителни заведения след 22.00 часа само с придружител. „Мамят самотни жени по интернет“, съобщава всекидневникът. За нова схема на измама са съобщили от Областната дирекция на МВР в Добрич. Има от лятото три регистрирани случая. Жертви са основно самотни жени на възраст от 30 до 50 години и нагоре. Оказва се, че измамените жени вярват повече на измамника, заради създалата се връзка, отколкото на полицаите и това пречи на разкриваемостта на престъпниците. „Популяризират доброволчеството сред младите в Добрич“, съобщава изданието. Сдружение „Възможности без граници“ гостува в добруджанския град по покана на преподавател в Езикова гимназия „Гео Милев“. Вчера в кафене „Старият Добрич“ символично е открита поредицата от срещи по темата. Днес и утре те ще се проведат в сградата на „Бес-Трейнинг“ ООД с начален час 11.00.", "date": "2019.01.23", "title": "Преглед на основните теми в добруджанския печат"}
{"url": "http://www.focus-news.net/news/2019/01/23/2615136/d-r-anton-koychev-sds-balgarskoto-zdraveopazvane-tryabva-da-spre-da-se-dehumanizira.html", "text": "Българското здравеопазване трябва да спре да се дехуманизира. Това каза за предаването „Вече 30 години-времето е наше“ на  Радио „Фокус“  д-р Антон Койчев, председател на СДС-София, общински съветник в Столичния общински съвет и член на НИС на СДС. По думите му проблемите в системата са комплекси, произтичащи или от добри, но неправилно приложени политики, или от решаване проблемите на парче. „Освен всичко друго, здравеопазването трябва да престане да бъде мястото, където ще се реализират партийни кадри. Здравеопазването е място, което няма цвят. Важно е да се върне вярата на обществото в лекаря, във всички медицински специалисти, вяра, която в момента липсва. После би трябвало да последва много внимателна инвестиционна политика. Тя не трябва да бъде само за купуването на апаратури, сгради и болници. Това е вторично. Най-важен е човешкият капитал и хората. Трябва да се инвестира в медицинското образование, трябва то да се реформира, за да имаме подготвени лекари“, обясни той. Койчев коментира още, че е необходимо целенасочено усилие в системата на здравеопазването в продължение на десетки години, за да имаме адекватно работещ здравен модел. „Всичко друго, което се хвърля в пространството, включително и последните  опити за промяна, на които бяхме свидетели през последната година, чрез подзаконови актове, чрез в последния момент промени в Закона за здравното осигуряване, опити за променяне на модела, няма да доведат до нищо. Но аз не се учудвам от това, което се случва, тъй като мисленето на екипа е бюджетарско“, каза още д-р Антон Койчев.  \r\nВиктория МЕСРОБОВИЧ-КУВЕНДЖИЕВА", "date": "2019.01.23", "title": "Д-р Антон Койчев, СДС: Българското здравеопазване трябва да спре да се дехуманизира"}
{"url": "http://www.focus-news.net/news/2019/01/23/2615140/burgas-monospektakalat-na-aktrisata-tezdzhan-ferad-dzhani-pregradkata-na-angela-shte-bade-predstaven-premierno-v-grada.html", "text": "Разтърсващият моноспектакъл на актрисата Тезджан Ферад-Джани „Прегръдката на ангела“ под режисурата на Магдалена Ралчева, известна с филма си „ХІІ А“, ще бъде представен премиерно от 19.00 часа в Кукления театър в Бургас. Това съобщиха от пресцентъра на  Община Бургас . Болезнената злободневна тема, която поставя, го прави толкова въздействащ и провокиращ емоции у всеки, докоснал се до историята на Ана.  \r\nСамо част от анонса може да разтрепери всяка трета българка, която разпознава себе си в лицето на главната героиня – жена жертва на насилие. Ще успее ли Ана да намери изгубения път към себе си? Това ще разберат зрителите на постановката. Дарението е 15 лв., които ще бъдат предоставени за жени и деца, жертви на насилие.  \r\nНа 25 ноември стартират Дните в борбата срещу насилието над жените, част от програмата на „Зонта“ - неправителствена организация, която работи за подобряване статуса на жената в България. Част от приходите от 23 януари ще отидат в общия проект на Община Бургас, ОДМВР - Бургас и Асоциация „Деметра“ - Център за превенция на насилието и престъпността, даващ подслон и закрила на жени и деца. Магдалена Ралчева благодари на Община Бургас, която застана зад каузата на Клуб „Зонта“ - София. От 2018 г. до 2020 г. тя е президент на клуба, който е първият в България и е учреден преди 23 години - клубът-майка на всички в страната, а „Зонта“ - Бургас е един от най-активно работещите към момента.", "date": "2019.01.23", "title": "Бургас: Моноспектакълът на актрисата Тезджан Ферад-Джани „Прегръдката на ангела“ ще бъде представен премиерно в града"}
{"url": "http://www.focus-news.net/news/2019/01/23/2615142/ria-novosti-pozharat-na-tankerite-v-cherno-more-prodalzhava.html", "text": "Изгарянето на втечнен газ на двата танкера в Черно море все още не е спряло, съобщава  РИА Новости . \r\nКорабите „Канди“ и „Маестро“, под знамето на Танзания, се запалиха в Черно море край Керченския проток, според предварителна информация, по време на прехвърлянето на гориво. На двата кораба има 32 души: 12 души са спасени, 10 са взети на борда, 10 са изчезнали. Спасените моряци и телата на загиналите бяха отведени в пристанището на Керч. \r\nИ двата кораба са на повърхността, горенето продължава. Специален кораб периодично се приближава и полива за охлаждане и отново се отдалечава. \r\nСпасителите възобновяват временно спряната операция по издирване в зоната на изгаряне на двата кораба в близост до Керченския проток в Черно море. Районът за издирване на липсващите 10 моряци ще бъде изследван от 15 кораба и кораба. Превод и редакция : Калоян Пенков", "date": "2019.01.23", "title": "РИА Новости: Пожарът на танкерите в Черно море продължава"}
{"url": "http://www.focus-news.net/news/2019/01/23/2615141/blagoevgrad-slab-snyag-vali-v-rayona-na-dobrinishte-cherna-mesta-i-popovi-livadi-prevalyavaniya-ot-dazhd-ima-v-gotse-delchev-i-satovcha.html", "text": "Слаб сняг вали в района на Добринище, Черна Места и Попови ливади, превалявания от дъжд има в Гоце Делчев и Сатовча. Това съобщиха за  Радио „Фокус“ – Пирин/", "date": "2019.01.23", "title": "Благоевград: Слаб сняг вали в района на Добринище, Черна Места и Попови ливади, превалявания от дъжд има в Гоце Делчев и Сатовча"}
{"url": "http://www.focus-news.net/news/2019/01/23/2615139/pregled-na-osnovnite-temi-v-starozagorskiya-pechat.html", "text": "„Проф. Иван Станков: Липсват категорични доказателства за чумата по дребните преживни животни“, е водещото заглавие във вестник  „Старозагорски новини“ . \"Със сигурност в селата Воден и Кости имаше доказани случаи на заболяването. Лично се убедих в това, когато прегледах протоколите от френската лаборатория в Монпелие.  \r\nВ тези райони евтаназията на животните беше неизбежна. От там нататък доказателства просто липсват“. Това коментира пред медията ни бившият служебен министър на земеделието и настоящ изпълнителен директор на Националната овцевъдна и козевъдна асоциация. Има ли повод за оптимизъм сред овцевъдите и козевъдите? Отговор на този и други актуални въпроси четете в интервюто на \"Старозагорски новини\" с проф. Иван Станков. \r\n„Грипната ваканция в област Стара Загора свърши“, е друго водещо заглавие на изданието. Учебните занятия се възобновяват на 23 януари, но грипната епидемия остава в сила. РЗИ - Стара Загора, обяви край на грипната ваканция за учениците в Старозагорска област след проведено заседание на Регионалния оперативен щаб за борба с ОРЗ и грип на 22 януари.  \r\nВаканцията първоначално бе обявена от 16 до 18 януари, след което последва продължение с още два дни (21 и 22 януари) с цел ограничаване на контактите сред учениците, което обаче едва ли се е случило при гимназистите.  \r\nГрипната епидемия обаче остава в сила, съобщиха от здравната инспекция. Причината е, че заболяемостта от грип и остри респираторни заболявания (ОРЗ) през периода 14.01. - 20.01.2019 г. е достигнала стойности, надвишаващи максималните от 330 болни /10 000 души население, а именно 310.32 /10 000. Пикът на заболелите в област Стара Загора е бил от 16 до 20 януари. От 21 януари обаче се наблюдава тенденция към понижаване на заболелите, видно от събраните данни от общопрактикуващите лекари и неотложните кабинети.  \r\nОт РЗИ - Стара Загора, уточниха, че ежедневно ще проследяват заболяемостта в учебните заведения и след информация от РУО за повече от 20% отсъстващи ученици по причини ОРЗ и грип ще се предприемат конкретни мерки за отделните учебни заведения.  \r\nВ детските градини и ясли от РЗИ продължават контрола на сутрешния филтър за недопускане на болни деца и персонал, както и спазването на противоепидемичния режим в лечебни и здравни заведения.  \r\nДо момента в България има 5 смъртни случая вследствие на усложнения от грип, затова от РЗИ - Стара Загора, са категорични, че не трябва да се провежда самолечение.  \r\n„Циганинът, пребил възрастна жена в Гурково за 35 лева, се оказа баща на 7 деца“, гласи друго заглавие на изданието. Баба Иванка е настанена в Клиниката по неврохирургия. Многодетен баща със 7 деца се оказа задържаният заради побоя над възрастна жена от град Гурково циганин Кольо Рашков.  \r\nНаскоро навършилият 39 години мъж имал зад гърба си 10 присъди за кражби и обири, 8 са общо прекараните в затвора години, уточни зам.-началникът на РУ \"Полиция\" - Казанлък, Христо Петров.  \r\n\"Рашков е неграмотен, по принцип е \"тиха вода\", но когато се напие, става изключително злобен и налита на бой, не спира, докато не намери пари, за да си купи отново някакъв алкохол и да се \"довърши\", коментира колегата му, началникът на полицейския участък в Гурково Марин Караиванов, чиито подчинени за броени часове в понеделник влязоха в следите на бияча и го задържаха, преди да се укрие.  \r\nОткрили го в дома му, спящ до кошарата на второто си внуче, завит бил с якето, по което имало кървави петна. Не оказал съпротива, но все още не бил изтрезнял от запоя и се наложило да \"изчакат\", докато стане годен да дава показания за престъплението, в което е обвинен.  \r\nСпоред криминалистите Рашков налетял на 83-годишната вдовица Иванка Койчева случайно, просто входната врата на жилището й поддала и той се озовал направо в стаичката, където домакинята вече спяла.  \r\nРецидивистът нанесъл множество удари с юмруци по лицето на старицата, хвърлял я като парцал по пода и настоявал да му даде парите си. Напразни останали обясненията на ошашавената от ударите жена, че все още не е взела пенсията си. Като я оставил в безсъзнание на пода, циганинът претършувал дрехите й, намерил 35 лв. в монети и банкноти и напуснал къщата около полунощ. От къде в този късен час си е купил още ракия криминалистите не знаят, предполагат, че това е станало в някои от полузаконните \"бакалии\", които работели денонощно в Долната махала на Гурково, където живеят част от над 1 100-те роми. Сигналът на националния телефон 112 е бил подаден към 23:30 часа на 20 януари от пострадалата жена.  \r\nСрещу Рашков е повдигнато обвинение за кражба и побой в условията на тежък рецидив, задържан е за 72 часа, предстои от прокуратурата в Стара Загора да поискат постоянното му оставяне в ареста.  \r\nОт Клиниката по неврохирургия при УМБАЛ \"Проф. д-р Стоян Киркович\" - Стара Загора, съобщиха, че е направен пълен преглед на докараната при тях старица, включително и през скенер. Не са били констатирани фатални счупвания, но имало множество натъртвания и щели да я оставят за наблюдение през следващите няколко дни.  \r\nДенонощие след като беше извършен побоят, жителите на Гурково настояха извергът да бъде изправен пред съда по възможно най-бързия начин и да бъде осъден.", "date": "2019.01.23", "title": "Преглед на основните теми в старозагорския печат"}
{"url": "http://www.focus-news.net/news/2019/01/23/2615143/denyat-23-yanuari-v-svetovnata-istoriya.html", "text": "На тази дата Йерусалим е провъзгласен за столица на Израел. ЕС въвежда ембарго за внос на ирански нефт. Иранската парична единица е извадена от международната банкова система. Виктор Юшченко встъпва в длъжност като президент на Украйна. Мадлин Олбрайт става първата жена, заела поста Държавен секретар на САЩ. 1783 г. На 23 януари е  роден Стендал (псевд. на Анри-Мари Бейл) - френски писател. Той е един от основоположниците на критическия реализъм. Автор е на романите “Арманс, или Сцени от парижкия живот” (1827 г.), “Люсиен Льовен” (1834-1835 г.), “Червено и черно” (1830 г.). На тази дата умира Едвард Мунк - норвежки живописец и график експресионист \r\n2018 г.  \r\nНай-малко 33 души загиват, а десетки са ранени при двоен атентат с коли-бомби в либийския град Бенгази. \r\n2018 г. \r\nОфициалната премиера в Русия на филма \"Смъртта на Сталин\" - черна сатира от британския режисьор Армандо Янучи, е отменена по решение на руското министерство на културата. \r\n2018 г. \r\nРазлични световни лидери, инвеститори, банкери и знаменитости се събират за четиридневен форум в Давос (от 23 до 26 януари) под мотото \"Да създадем общо бъдеще в един разединен свят\". \r\n2018 г. \r\nСъединените щати затварят посолството си в Порт-о-Пренс, Хаити, поради мащабни протести срещу политиката на американския президент Доналд Тръмп. \r\n2018 г. \r\nДжером Пауъл окончателно е новият председател на Фед, след като е одобрен за поста с гласуване в Сената. \r\n2017 г. \r\nАмериканският президент Доналд Тръмп издава заповед да изтегли Съединените щати от Транс-тихоокеанското споразумение за свободна търговия. \r\n2016 г. \r\nСлед въздушни удари на Ислямска държава в Ирак и Леванта контролирани зони в Сирия източната провинция Дейр ез-Зор, Сирийската обсерватория за правата на съобщава за най-малко 47 мъртви цивилни. \r\n2016 г. \r\nХиляди излизат на протести в Полша срещу плановете на консервативното правителство, което иска да прокара противоречив закон, нарушаващ правата и личните свободи на хорта. \r\n2015 г. \r\n190 от 219 депутати от назначения от военните законодателен орган на Тайланд гласуват за отстраняването на бившия премиер Инглук Шинаватра от политиката. Тя е заплашена да получи присъда от 10 години затвор. В страната има забрана за събирания на публични места \r\n2012 г. \r\nВ Либия поддръжниците на сваления лидер Муамар Кадафи завземат град Бани Уалид. \r\n2012 г. \r\nЕвросъюза въвежда ембарго за внос на ирански нефт. Иранската парична единица е извадена от международната банкова система. \r\n2011 г.  \r\nБразилия преживява най-тежките наводнения от 1900 г., а броят на жертвите достига 800 души като задминава пораженията в страната през 1967 г., когато загинват 785 души от района на Рио. \r\n2005 г.  \r\nВиктор Юшченко встъпва в длъжност като президент на Украйна. \r\n2000 г. \r\nВ експлоатация е пуснат първия частен мост в Китай. \r\n1997 г.  \r\nМадлин Олбрайт става първата жена, заела поста Държавен секретар на САЩ. \r\n1985 г. \r\nЗа пръв път по телевизията във Великобритания е излъчено заседание на Палатата на лордовете. Законодателния орган включва в себе си около 1200 наследствени и пожизнени перове и лордове, двама архиепископа и 24 епископа на англиканската църква. \r\n1955 г. \r\nВ Испания генерал Франко обявява за свой приемник принц Хуан-Карлос, който встъпва в длъжност с титлата крал на 23 юни 1969 г. \r\n1950 г. \r\nЙерусалим е провъзгласен за столица на Израел. \r\n1911 г. \r\nОтхвърлена е кандидатурата на Мария Кюри за членство във Френската академия на науките, в която до този момент не са членували жени. \r\nМария Кюри (Мария Склодовска-Кюри) е френска физичка, професор, чуждестранен член на много академии на науките, полякиня по произход. Съпруга на П. Кюри, майка на И. Жолио-Кюри. От 1891 г. живее и работи във Франция. Изучава свойствата на радиоактивното лъчение, открива полония и радия (1898 г., с П. Кюри), доказва независимостта на радиоактивния разпад от концентрацията и от други фактори, изготвя първия радиев еталон (1911 г.). Получава Нобелова награда за физика (1903 г., с А. Бекерел и П. Кюри) и за химия (1911 г.). \r\n1904 г. \r\nПриет е Закон за Университета, с който Висшето училище е превърнато в Университет. \r\n1895 г. \r\nЧленовете на норвежка експедиция стават първите хора в света, стъпили на Антарктида.  \r\nКонтинентът се намира в Южното полукълбо. Неговата площ е 13,975 млн. km2. В климатично отношение Антарктида се поделя на 3 зони: вътрешноконтинентална високопланинска, на ледниковия склон и крайбрежна. Средна температура през зимата от -60 ° С до -70 ° С. Антарктида има бедна флора и фауна: мъхове, водорасли, лишеи, гъби; пингвини, тюлени, няколко вида членестоноги. На континента и на крайбрежните острови действат около 40 научни станции и бази (на 16 държави, включително България). По Международния договор (1959 г.) територията на Антарктида на юг от 60 ° ю.ш. е неутрална и демилитаризирана; може да се използва само за мирни цели при пълна свобода на научните изследвания. Антарктида е открита през 1820 г. от руските мореплаватели Ф. Ф. Белинсхаузен и М. П. Лазарев. \r\n1883 г. \r\nВ Монреал се състои първия карнавал на ледените дворци. \r\n1849 г. \r\nИздаден е патент на машината за производство на пощенски пликове. \r\n1849 г. \r\nИздаден е патент на машината за производство на пощенски пликове. \r\n1849 г. \r\nЕлизабет Блекуел става първата жена в света, получила диплома за лекар в щата Ню Йорк. \r\n1831 г. \r\nПарламентът на Долна Канада взема решение за увеличаване правата на евреите. \r\n1579 г. \r\nПодписана е Утрехтската уния поставила основите на Нидерландия и сложила край на Нидерландската революция (XVI-XVII в.). \r\nНидерландска революция избухва под формата на въстание, прераснало в националноосвободителна война. През XVI в. страната се намира под властта на испанските Хабсбурги. Испанският крал Филип II прави опит да изкорени прoтестантството в нидерландските провинции, което предизвиква съпротивата на населението. През август 1566 г. - избухва народно антикатолическо (иконоборческо) въстание, потушено от испанската армия на херцог Алба. Постепенно борбата приема формата на партизанска война на гьозите (прозвище на фламандските патриоти, участвали в Нидерландската революция, дадено им от испанските аристократи) начело с Вилхелм Орански. През 1572 г. гьозите превземат градовете Брил и Виантен. Започва ново въстание в северните провинции. През септември 1576 г. избухва въстание и в южните провинции, в Брюксел. Създадени са революционни органи на властта. През 1579 г. представители на аристокрацията сключват с испанците Араската уния и признават испанския монарх. В отговор северните провинции се обединяват чрез Утрехтската уния и създават новата държава Съединени провинции (Холандия, по името на най-голямата от тях). През 1581 г. новата държава Съединени провинции провъзгласява независимостта си. В периода 1583-85 г. холандските войски, оглавявани от Мориц Орански, нанасят поражение на испанците. През 1609 г. е подписано 12-годишно примирие, с което Испания признава република Съединени провинции. \r\n1558 г. \r\nСлед отказа на Ливонския орден да плаща данък на Москва, руските войски нападат Ливония. Започва Ливонската война (1558-1583 г.), която се води между Русия и нейните северозападни съседи за контрол над днешната територия на Естония и Латвия. \r\n1556 г. \r\nВ Китай става едно от най-разрушителните земетресения в историята, при което загиват около 820 хиляди души. \r\n1482 г. \r\nЗа първи път е отпечатана свещената еврейска книга “Тора” (Петокнижието), която съдържа първите пет книги от Стария Завет: Битие, Изход, Левит, Числа, Второзаконие. Тя е едно от първите литературни произведения на юдеизма. Най-старият паметник на юдейската и християнска религия. Основната част от Тора е създадена през ІХ-VІІ век пр.н.е. Окончателната редакция и първа публикация на Тора е от V век пр.н.е. в Ерусалим. На тази дата са родени: \r\n2015 г. \r\nУмира кралят на Саудитска Арабия Абдула бин Абдул Азис.(359news.bg/) Престола наследява брат му Салман бин Абдул Азиз ал Сауд. \r\nКрал Абдула от Саудитска Арабия или Абдула бин Абдул Азиз ал Сауд (на арабски е шестият крал на Саудитска Арабия. Заема тази длъжност от 1 август 2005 г., когато наследява своя полубрат Фахд. Той е сред 37-те синове на създателя на Саудитска Арабия Ибн Сауд. Управлява като фактически регент от 1995 г. поради лошото здравословно състояние на крал Фахд. \r\n1971 г. \r\nУмира Леонид Самойлович Ерихонов - руски филолог и педагог. От 1960 г. е ръководител на катедрите по чужди езици в университетите в Пенза и Воронеж. През 1967 г. защитава в СУ “Св. Климент Охридски” докторска дисертация \"Руското общество и българската литература\". Публикува трудове за българска литература, в които изследва слабо разработени или спорни проблеми от творчеството и дейността на Л. Каравелов, Р. Жинзифов, Хр. Ботев и Г. Бакалов. Занимава се с въпросите на българското просветителско движение през Възраждането. (\"Руските революционни демократи и обществената мисъл на южните славяни през 60-те и 70-те години на ХIХ в.\" (1950 г.); \"Прогресивната литература в България и Сърбия\" (1953 г.); \"Руското общество и българската литература. Очерци\" (на бълг., 1967 г.). Оставя в ръкопис книгата \"Обществената мисъл в България в навечерието на Освобождението. 50-те - 70-те години на ХIХ в.\" \r\n1946 г. \r\nУмира Матео Бартоли - италиански езиковед. Роден е на 22 ноември 1873 г. Преподава в Торинския университет. Той е основоположник на \"неолингвистичното\" направление в езикознанието. Теоретичните му постановки и критиката му на младограматизма са преосмислени и развити от неговия ученик А. Грамши. Въвежда в езикознанието термина \"изоглоса\", използва термина \"лингвистичен ареал\" (въведен от Ж. Жилиерон), с помощта на който отделя различните типове ареали. Съчинения: \"Увод в неолингвистиката\" (1925 г.), \"Субстрат, суперстрат и адстрат\" (1939 г.), \"Очерци по ареална лингвистика\" (1945 г.) и др. \r\n1944 г. \r\nУмира Едвард Мунк - норвежки живописец и график експресионист. Роден е на 12 декември 1863 г. Учи в Кралското рисувателно училище в Кристияния (дн. Осло, 1881-1886 г.) и в ателието на К. Крог (1882-1883 г.). От началото на 90-те години твори в стил “модерн” (“Сестрата на художника”, 1892 г., и “Стаята на смъртника”, 1893 г.), но наред с това се откриват и редица характеристики, които го отвеждат към експресионизма (“Вик”, 1893 г.; “Танцът на живота”, 1899 г.; “Девойка на моста”, “Целувка”, автопортрети и др.). Повечето картини на Мунк от периода 1890-1910 г. влизат в неосъществения напълно цикъл “Фриз на живота”. Работи в областта на декоративната живопис (стенописи в аулата на университета в Осло, 1910-1916 г.), ксилографията, офорта и литографията. \r\n1930 г. \r\nРоден е Уйлям Поуг - американски астронавт, подполковник от ВВС. Във ВВС е от 1961 г. Получава степен бакалавър на педагогическите науки в баптисткия университет в Шони, Оклахома (1951 г.), и магистър в областта на математиката в Оклахомския университет (1960 г.). През 1960-1963 г. преподава математика в Академията на ВВС в Колорадо Спрингс (Колорадо). След завършването на Школата за летци изпитатели във Фарнбъро (Великобритания, 1965 г.) се занимава с изпитания на самолети (над 50 типа американски и английски самолети), след което служи във военновъздушната база \"Едуардс\" в Калифорния като инструктор в училището за подготовка на астронавти. От 1966 г. е в групата на астронавтите към НАСА. Заедно с Дж. Кар и Е. Гибсън лети в Космоса (16 ноември 1973 г. – 8 февруари 1974 г.) като член на екипажа на орбиталната станция \"Скайлъб\". Пребивава в Космоса 84 денонощия 1 ч и 16 мин, като преодолява разстояние около 56 млн. км (1 214 обиколки ок. Земята). Излиза 2 пъти в открития Космос (обща продължителност 13 ч и 34 мин). \r\n1928 г. \r\nРодена е Жана Моро - френска актриса. Учи музика. Играе в различни театри, изпълнява естрадни песни. В киното дълго играе второстепенни роли. Налага се като кинозвезда с “Асансьор за ешафода” (1958 г.). Снима се в: “Любовниците” (1958 г.), “Опасни връзки” (1959 г.), “Модерато кантабиле” (1960 г.), “Нощта” (1961 г.), “Жул и Жим” (1962 г.), “Ева” (1962 г.), “Заливът на ангелите” (1962 г.), “Процесът” (1962 г.), “Дневникът на една камериерка” (1964 г.), “Мата Хари, таен агент ¹ 21” (1964 г.), “Вива Мария!” (1965 г.), “Камбани в полунощ” (1966 г.), “Екатерина Велика” (1967 г.), “Невястата беше в черно” (1968 г.), “Безсмъртна история” (1968 г.), “Скъпа Луиз” (1971 г.), “Натали Гранже” (1972 г.), “Обичам те” (1973 г.), “Спомени от Франция “ (1974 г.), “Светлина” (1976 г.) - режисьорски дебют, “Мистър Клайн” (1976 г.), “Последният магнат” (1977 г.), “Девойката - тийнейджър” (1979 г.), “Хиляда милиарда долара” (1982 г.), “Имало едно време: История за Пепеляшка” (1998 г.), “Балзак” (тв, 1999 г.), “Ръкописът на принца” (2000 г.), “Лиза” (2001 г.), “Cet-amour la” (2001 г.), “The Will to Resist” (2001 г.). \r\n1905 г. \r\nРоден е Константин Илдефонс Галчински - полски поет. Произведенията му от 30-те години критикуват обществения живот в Полша (\"Магарето Порфирион\", 1929 г., поемата \"Краят на света\", 1930 г.). В периода 1939-1945 г. е затворен в германски лагер за военнопленници. От 1946 г. пише сатирични стихове, поетични фейлетони, цикъл гротескни сатирични миниатюри \"Зелената гъска\". Цикълът лирични миниатюри \"Песни\" (1953 г.) е пълен с разсъждения за живота, любовта, изкуството. Умира на 6 декември 1953 г. във Варшава. \r\n1905 г. \r\nРоден е Константин Илдефонс Галчински - полски поет. Произведенията му от 30-те години критикуват обществения живот в Полша (\"Магарето Порфирион\", 1929 г., поемата \"Краят на света\", 1930 г.). В периода 1939-1945 г. е затворен в германски лагер за военнопленници. От 1946 г. пише сатирични стихове, поетични фейлетони, цикъл гротескни сатирични миниатюри \"Зелената гъска\". Цикълът лирични миниатюри \"Песни\" (1953 г.) е пълен с разсъждения за живота, любовта, изкуството. Умира на 6 декември 1953 г. във Варшава. \r\n1840 г. \r\nРоден е Ернст Абе - немски физик оптик. Създател е на технологията в основните клонове на оптико-механичната промишленост. Бил е професор по теоретична физика в Йена (от 1870 г.), както и директор на астрономическата обсерватория в Йена (1877-1890 г.). Създава теорията на микроскопа (1872 г.) и разработва конструкцията на много оптични устройства, носещи неговото име. Работи заедно със собственика на оптичната фабрика К. Цайс, след чиято смърт (1888 г.) наследява предприятието. Умира на 14 януари 1905 г. \r\n1832 г. \r\nРоден е Едуар Мане - френски художник и гравьор. От 1850 г. до 1856 г. учи при П. Кутюр в Парижкото училище за изящни изкуства. Формира се като художник под влиянието на старите майстори и художниците на ХIХ в. В по-голямата си част творчеството му е близко до реалистичните тенденции във френския живопис, а най-добрите му картини са изображения на представители на френската интелигенция, негови приятели и близки, на деца, на характерни типове от различни обществени слоеве. Въпреки това, за разлика от други водещи френски художници от средата на ХIХ в. (Домие, Курбе, Миле), творчеството му не е обърнато към обществените противоречия и живота на народа. Умира на 30 април 1883 г. в Париж. \r\n1783 г. \r\nРоден е Стендал (псевд. на Анри-Мари Бейл) - френски писател. Той е един от основоположниците на критическия реализъм. Автор е на романите “Арманс, или Сцени от парижкия живот” (1827 г.), “Люсиен Льовен” (1834-1835 г.), “Червено и черно” (1830 г.), “Пармският манастир” (1839 г.), на повести, мемоари (“Животът на Наполеон”, 1817-1818 г.; “Мемоари за Наполеон”, 1836-1838 г.), трудове върху изкуството (“История на живописта в Италия и Рим”, 1817 г. и др.), на психологическата студия “За любовта” (1822 г.) и др. Умира на 23 март 1842 г. \r\n1752 г. \r\nРоден е Муциу Клементи - английски пианист, педагог, композитор и диригент, италианец по произход. От 1766 г. живее и работи в Англия. Става известен като пианист виртуоз и педагог (сред неговите ученици са И. Крамър, И. Мошелес, Дж. Фийлд и др.). Основател и ръководител е на т. нар. Лондонска пианистка школа. В началото на ХIХ в. работи дълго време в някои европейски страни. Един от създателите на класическата форма на сонатите за пиано. От педагогическия му репертоар са съхранени неговите етюди (сб. “Път към Парнас”). Своя изпълнителски и педагогически опит Клементи обобщава в труда “Методи за пиано” (изд. 1801 г.). Собственик е на няколко музикални издателства и фабрики за производство на пиана. Умира на 10 март 1832 г. в Ившъм, Англия. На тази дата умират: \r\n1888 г. \r\nУмира Йожен Марен Лабиш - френски драматург, член на Френската академия (1880 г.). Роден е на 5 май 1815 г. в Париж. Завършва Висшето юридическо училище. С литературна дейност се занимава от 1835 г. През 1837 г. е поставена комедията му \"Съд с вода\". През 1839 г. публикува романа \"Очерци на нравите. Скитания\". Пише много водевили и фарсове самостоятелно или с участието на своите приятели (Ожие, Делакур, Мартен и др.). Първият му голям успех е водевилът \"Сламената шапка\" (1851 г.). Популярни са пиесите му \"Пътешествието на г-н Перишон\" (1860 г.), \"Граматиката\" и др. \r\n1875 г. \r\nУмира Чарлз Кингсли - английски писател, историк и публицист. Той е роден на 12 юни 1819 г. в Холн, Девоншир. Бил е протестантски пастор и професор по нова история в Кеймбридж, по-късно - капелан на кралица Виктория. Автор е на “Ипатия”, 1852-1853 г. и “Преди две години”, 1857 г. \r\n1002 г. \r\nИмператорът на Свещената Римска империя Отто ІІІ умира от малария. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.23", "title": "Денят 23 януари в световната история"}
{"url": "http://www.focus-news.net/news/2019/01/23/2615129/parlamentat-shte-glasuva-otlaganeto-na-zakona-za-gorivata.html", "text": "Парламентът ще гласува промени в Закона за административното регулиране на икономическите дейности, свързани с нефт и продукти от нефтен произход, по-известен като  Закона за горивата. Това предвижда седмичната проектопрограма за работа на  Народното събрание . Той трябваше да започне да се прилага в края на януари 2019 г., но с предложените промени се отлага за 1 юли 2019 г. Това се налага във връзка с проблеми в текстовете, касаещи неотчетени специфики на определени икономически дейности, които водят до невъзможност за изпълнение на законовите норми, както и до необосновано увеличаване на административната и финансовата тежест на част от структуроопределящи за икономиката на страната икономически оператори, като например - минна промишленост и строителството. С промените се отлага до 1 август 2019 г.  и срокът за изработване на наредбата, с която се определят редът и условията за водене на регистъра по на лицата, осъществяващи икономически дейности, свързани с нефт и продукти от нефтен произход.  \r\nНа вниманието на депутатите се поставят и промените в Закона за защита на личните данни, които ще бъдат разгледани на второ четене. Промените са свързани с новата законова рамка за защита на личните данни в рамките на ЕС.  \r\nПредвидено е 8 парламентарни комисии да проведат заседание. Предстои изслушване на министъра на транспорта Росен Желязков в Транспортна комисия, а членовете на Образователна комисия ще задават актуални устни въпроси към министъра на образованието Красимир Вълчев. Комисия по европейските въпроси и контрол на европейските фондове ще изслуша  ръководството на Дирекция „Защита на финансовите интереси на Европейския съюз\" (АФКОС) към Министерство на вътрешните работи за актуалното състояние и предизвикателствата, свързани с борбата с нередностите и измамите, засягащи финансовите интереси на ЕС. Дневният ред на комисията предвижда още изслушване на ръководството на Сметна палата и Изпълнителна агенция „Одит на средствата от Европейския съюз” във връзка с извършените одити през 2018 г. по програмите, съфинансирани със средствата от Европейския съюз и държавите от Европейското икономическо пространство в Република България за програмен период 2014 – 2020 г. Агенция „Фокус“ припомня:  Законът за административното регулиране на икономически дейности, свързани с нефт и продукти от нефтен произход, беше приет от парламента през лятото на 2018 г. и трябва да влезе в сила от 28 януари 2019 г. С него се въвеждат специални изисквания за регистрация на търговците с нефт и нефтопродукти - определен уставен капитал и обезпечение, както и високи санкции за нарушителите. От големите търговци на горива се изисква капитал, не по-малък от 1 млн. лева, а за дребните - 20 хил. лева. Дистрибуторите на бутилиран газ трябва да притежават минимум 10 000 бутилки за съхранение. Лице, което осъществява търговия с нефт и нефтени продукти без регистрация, ще подлежи на глоба в размер от 25 000 до 250 000 лв., а за повторно нарушение тя ще е в двоен размер. Забранява се също и на моторните превозни средства да зареждат от мобилни бензиностанции, за което се предвижда санкция от 20 000 до 200 000 лв. \r\nНа 9 януари Министерски съвет предложи на Народното събрание да отложи срокa за влизане в сила на Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. Предложението е той да започне да действа от 1 юли, а не от края на януари, както би трябвало да се случи. Срещу закона се обявиха от Националното сдружение на търговци и превозвачи на горива (НСТПГ), според които той ще доведе до фалита на дребните фирми с бранша и така на пазара ще се получи монопол на няколко големи компании. От НСТПГ обявиха, че подготвят незабавни и безкрайни протестни действия по примера на „жълтите жилетки“ в Париж. \r\nЗаради отлагането на влизането в сила на закона от Българската петролна и газова асоциация заяви, че напуска КРИБ.", "date": "2019.01.23", "title": "Парламентът ще гласува отлагането на Закона за горивата"}
{"url": "http://www.focus-news.net/news/2019/01/23/2615148/burgas-mokri-sa-patnite-nastilki-v-oblastta.html", "text": "Мокри са пътните настилки в областта. Това съобщиха за  Радио „Фокус“ – Бургас  от Областно пътно управление. Няма затворени пътища или проходи. Движението на моторни превозни средства се осъществява безпроблемно към този час по пътищата в областната мрежа. До 25 януари 2019 г. движението в участъка от км 308+107 до км 359+475 Деветак – Ветрен се извършват ремонтни дейности на пътна настилка. Шофьорите да се движат с повишено внимание, спазвайки пътната сигнализация. Няма образувани колони от автомобили и по основните пътни артерии на град Бургас. Движението се осъществява без затруднения както по входно-изходните пътни артерии, така и по централните градски улици и булеварди. \r\nМария ПОПЧЕВА", "date": "2019.01.23", "title": "Бургас: Мокри са пътните настилки в областта"}
{"url": "http://www.focus-news.net/news/2019/01/23/2615149/plovdiv-slab-snyag-vali-v-rayona-na-prohoda-troyan-karnare-patishtata-v-oblastta-sa-mokri-i-hlazgavi.html", "text": "Интензивен е трафикът по направленията Пловдив-Карлово, Пловдив-Пазарджик и Пловдив-Асеновград, както и по пловдивския участък на АМ „Тракия“. Пътищата в областта са мокри и хлъзгави, в планинските райони са обработени срещу заледявания и нормално проходими, съобщиха за  Радио „Фокус“ – Пловдив  от Областното пътно управление. Водачите трябва да шофират с повишено внимание и съобразена скорост, както и да не предприемат рискови маневри, за да не се създават предпоставки за възникването на пътни инциденти. Повишена опасност от свличане на земна и скална маса има по пътищата Асеновград-Смолян, Кричим-Стамболийски и Юговско ханче-Югово-Лъки-Здравец. Слаб сняг вали в района на прохода Троян-Кърнаре, който остава затворен за движение на всички моторни превозни средства. До 31 януари ще остане забранено движението на всички моторни превозни средства по пътя Белица-Загражден-Давидково, в участъка от км 13 до границата с област Смолян при км 18. До 2 февруари остава забранено и преминаването на тежкотоварни моторни превозни средства над 12 тона по пътя Поповица-Болярци. Обходният маршрут е по път Поповица-Садово-Кочево-Болярци. Забранено е движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. \r\nТрафикът на територията на град Пловдив също е интензивен към този час. Най-засилено автомобилно движение се отчита по булевардите „Цар Борис III Обединител“, „Христо Ботев“, „Източен“, „Шести септември“, „Руски“, „Васил Априлов“, „Дунав“, „България“ и „Пещерско шосе“, както и по входно-изходните артерии. Пътните настилки на територията на града са мокри и хлъзгави. \r\nТони МИХАЙЛОВ", "date": "2019.01.23", "title": "Пловдив: Слаб сняг вали в района на прохода Троян-Кърнаре, пътищата в областта са мокри и хлъзгави"}
{"url": "http://www.focus-news.net/news/2019/01/23/2615145/blagoevgrad-myuzikalat-brazilski-noshti-shte-bade-predstaven-v-grada.html", "text": "Мюзикълът „Бразилски нощи” ще бъде представен в Благоевград от 19.00 часа в зала „Яворов“. Това съобщиха от пресцентъра на  Община Благоевград . Постановката е на Андрей Калудов, автор на музиката е композиторът Стефан Димитров. В ролите влизат Робин Кафалиев, Цветана Благоева, Тодор Мадолев, Латинка Петрова, Николай Борисов, Прея Осасей, Яцек Янков, Евгени Стефанов, Димитър Варадинов, Николай Сяров и Лъчевар Хальов. Художник на костюмите е Диляна Асенова, хореограф – Румяна Маркова, сценографията е на Теодор Даскалов, а диригент е Левон Манукян. Сюжетът разкрива пъстрата картина на бразилския карнавал и подготовката за него – свят, изпълнен с емоции и зрелище. В очакване на карнавала, в малкия пристанищен град Баийя се случват странни и мистични събития. Навършилият достойните за пенсия години Кинкас, вместо да си почива спокойно и сладко, се гмурва в свят, изпълнен с музика, любов и страст. Започва да живее по своите правила, а не по тези на обществото. Духът на песните и танците следват трите основни теми на героите – морето, любовта и приятелството. Билети за мюзикъла се предлагат на касата на зала „Пейо Яворов“.", "date": "2019.01.23", "title": "Благоевград: Мюзикълът „Бразилски нощи” ще бъде представен в града"}
{"url": "http://www.focus-news.net/news/2019/01/23/2615146/ombudsmanat-maya-manolova-gorda-sam-che-zaedno-s-balgarskite-grazhdani-i-institutsiite-postignahme-uspeh-sreshtu-dvoynite-standarti-pri-hranite.html", "text": "Горда съм, че заедно с българските граждани и институциите постигнахме успех срещу двойните стандарти при храните. Това каза омбудсманът Мая Манолова в „Сутрешен блок“ по  БНТ . „Част от резултатите към вчерашния ден бяха на лице. Комисията по земеделие в Европейския парламент изготви доклад, с който установи и заяви тази обидна за гражданите на ЕС практика и излезе с препоръки. Беше направено законодателно предложение за промени в европейското законодателство“, каза омбудсманът. „Наистина за първи път ще бъде записано в директивата за нелоялните търговски практики, че производство и предлагането на храни от една и съща марка с различни съставки и качество е хранителна измама и е забранено. Забранява се от европейското законодателство. Този вид измами влизат в черен списък“, коментира омбудсманът. По думите ѝ, когато става дума за подвеждане, заблуда и измама на потребители на територията на три държави се предвижда глоба до 10 млн. лв., или 4% от годишния търговски оборот. Манолова  уточни, че става въпрос за драконовски санкции. „Вчера беше изключително важен ден. Чувствам удовлетворена, щастлива от успеха на тази кауза, зад която стоя вече трета година. Горда, че заедно с българските граждани, институции успяхме да постигнем този успех, който е важен за 100 млн. европейски граждани“, каза Манолова. Тя обясни, че се е почувствала горда като  българка, затова че евродепутати от всички политически семейства са подкрепили петицията.", "date": "2019.01.23", "title": "Омбудсманът Мая Манолова: Горда съм, че заедно с българските граждани и институциите постигнахме успех срещу двойните стандарти при храните"}
{"url": "http://www.focus-news.net/news/2019/01/23/2615151/shumen-mokri-sa-patishtata-v-oblastta.html", "text": "Мокри са пътищата в област Шумен, предаде репортер на  Радио „Фокус“- Шумен . Видимостта е добра. Времето е облачно, температурата на въздуха е положителна. Движението се извършва нормално при зимни условия. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. По пътя Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. \r\nИвелина ИВАНОВА", "date": "2019.01.23", "title": "Шумен: Мокри са пътищата в областта"}
{"url": "http://www.focus-news.net/news/2019/01/23/2615144/gripnata-epidemiya-obhvana-polovin-balgariya.html", "text": "От днес в Хасково е обявена грипна епидемия. Прекратяват се учебните занятия в училищата в областта за периода до 28 януари 2019 г. (включително). До второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации. Така областите в страната, в които е обявена грипна епидемия станаха 14. Преди Хасково епидемия бе обявена в Сливен, Варна, Пловдив, Софийска област, Добрич, Смолян, Пазарджик, Ямбол, Шумен, Стара Загора, Бургас, Силистра и Перник. \r\nГрипът, който вече е в пика си, взе жертви. Отделенията по пулмология в различните областни болница са пълни с пациенти с усложнения, предимно пневмонии. В понеделник 5-годишно дете в Благоевград почина след усложнение при грипа. Общо 4 са смъртните случаи в Пловдив след прекарани пневмонии. Трима души в по-тежко състояние и с пневмония са преместени в интензивното отделение и са поставени на апаратна вентилация в УМБАЛ-Пловдив. В Пазарджик до момента има един смъртен случай, а в местната болница с тежки усложнения и на командно дишане са настанени четирима души. \r\nГрипна ваканция е обявена в училищата и детските градини в областите Перник, Пловдив, Пазарджик, Смолян, Хасково, Ямбол, Шумен, Варна, Добрич, Сливен, София област и Силистра. В областите Бургас и Стара Загора обаче, които бяха сред първите с обявена епидемия, учениците от днес се връщат в клас. \r\nПрепоръката на специалистите е хората да не се самолекуват, когато настъпят симптоми на грип - температура, отпадналост, главоболие, кашлица и т.н., а да потърсят лекарска помощ. Грипът се предава много лесно и бързо. Освен чрез ваксинация, извършена през октомври, ноември или декември, хората могат да се предпазят като поддържат добро общо състояние и ограничат контактите си с болни хора.", "date": "2019.01.23", "title": "Грипната епидемия обхвана половин България"}
{"url": "http://www.focus-news.net/news/2019/01/23/2615154/plovdiv-45-godishen-mazh-e-postradal-pri-pozhar-v-kashta-v-plovdivskoto-selo-krumovo.html", "text": "45-годишен мъж е пострадал при пожар в къща в пловдивското село Крумово. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът за пожар е получен в 16.27 часа на 22 януари. Произшествието е ликвидирано с два противопожарни автомобила и петима служители. Пострадалият мъж е с изгаряне в областта на ръцете и краката. При пожара са унищожени 3 броя мебели, компютър и телевизор и домашно имущество, спасена е къщата. Опушени от пламъците са 150 кв.м стени. \r\nТони МИХАЙЛОВ", "date": "2019.01.23", "title": "Пловдив: 45-годишен мъж е пострадал при пожар в къща в пловдивското село Крумово"}
{"url": "http://www.focus-news.net/news/2019/01/23/2615153/gabrovo-do-50-metra-e-namalena-vidimostta-na-prohoda-shipka.html", "text": "До 50 метра е намалена видимостта на прохода Шипка. Това казаха за  Радио „Фокус“ – Велико Търново  от Областно пътно управление-Габрово. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Времето в цялата област е облачно. Температурата е 2 градуса. Пътните настилки са мокри. По високите и усойни места има частично заледени пътни участъци. Пътищата са обработени и проходими при зимни условия. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.01.23", "title": "Габрово: До 50 метра е намалена видимостта на прохода Шипка"}
{"url": "http://www.focus-news.net/news/2019/01/23/2615156/d-r-anton-koychev-sds-enp-i-pes-nyama-da-mogat-da-izlachat-tolkova-mnogo-evrodeputati-kolkoto-imaha-v-dosegashniya-ep-za-smetka-na-evroskeptichni-kraynodyasno-ili-lyavopopulistki-dvizheniya.html", "text": "България и страните от Източна Европа не могат да бъдат повече в периферията на ЕС. Това каза за предаването „Вече 30 години-времето е наше“ на  Радио „Фокус“   д-р Антон Койчев, председател на СДС-София, общински съветник в Столичния общински съвет и член на НИС на СДС. По думите му предстоящият евровот е изключително важен за бъдещото позициониране на страната ни в Общността. „Страните от Източна Европа и България трябва да отстояват своето място първоначално по определени казуси, както относно Пакета „Мобилност“.  Ние много по-смело и по-категорично трябва да заявяваме своите позиции и трябва да бъдем в тези процеси, заедно със страните от Централна и Източна Европа. Първо трябва да видим какви визии за развитието на българина и на мястото му в ЕС ще предложим, какви политики, които ще кореспондират с националните политики. Тогава можем да бъдем чути“, обясни той. По думите на д-р Койчев СДС цели да реализира в ЕП личности, които са знакови за европейския път на България, а не просто да напълни листите с жадни за слава хора. „Очакванията са, че следващият ЕП ще бъде шарен. Има опасност ЕНП и ПЕС – двете най-големи политически семейства  - да не могат да излъчат толкова много евродепутати, колкото имаха в досегашния Европейски парламент. Даже това е почти сигурно за сметка на евроскептични или крайнодясно или лявопопулистки движения . Така че отговорността на системните партии, тези, които формират големите европейски политически семейства, е много голяма. Те трябва да създадат политиките за реформиране на ЕС, а не това да става под натиска на улицата“, коментира още Антон Койчев.  \r\nВиктория МЕСРОБОВИЧ-КУВЕНДЖИЕВА", "date": "2019.01.23", "title": "Д-р Антон Койчев, СДС: ЕНП и ПЕС няма да могат да излъчат толкова много евродепутати, колкото имаха в досегашния ЕП  за сметка на евроскептични, крайнодясно или лявопопулистки движения"}
{"url": "http://www.focus-news.net/news/2019/01/23/2615152/sport-transferat-na-maurides-v-rapid-viena-e-spryan-zasega.html", "text": "Рапид Виена, който трябваше да е новият клуб на бразилския нападател Мауридес, ще замине на лагер без него. Австрийският тим съобщи новината на официалния си сайт, анонсирайки, че съставът пътува за Белек, Турция на 23-и януари и ще остане там до 2-и февруари. \r\nПо-рано днес стана ясно, че трансферът на Муридес от ЦСКА в Рапид, смятан за сигурен, е пред провал.", "date": "2019.01.23", "title": "Спорт: Трансферът на Мауридес  в Рапид Виена е спрян засега"}
{"url": "http://www.focus-news.net/news/2019/01/23/2615157/pregled-na-osnovnite-temi-v-shumenskiya-pechat.html", "text": "„Спортните зали „Плиска“ стават неузнаваеми“ е водещото заглавие във вестник  „Шуменска заря“ . Ние не само построихме новата многофункционална зала „Арена Шумен“, както обещахме на шуменци, но и полагаме големи усилия да ремонтираме и създадем по-комфортни условия за тренировки на спортистите в зали „Плиска“. Основен ремонт на този спортен комплекс не е правен повече от 40 години! Поколения младежи са спортували години тук при неприемливи условия – студени зали, течащи покриви, изгнили от влагата настилки“, каза вчера пред журналисти на своята изнесена пресконференция Любомир Христов – кмет на община Шумен. „Хора с увреждания имат трудности с издаването на винетки“, пише изданието. Общественият посредник на Шумен Иван Капралов информира журналисти за поредния проблем, свързан с въвеждането на системата с електронни винетки. За помощ към него се обърнал гражданин, имащ право на безплатна винетка, като човек с увреждане.“ При проверки в горите в Шуменско задържаха три каруци с незаконна дървесина“, информира ежедневникът. Три каруци с незаконна дървесина са задържани при проверки на горските стражари на територията на Шуменска област. Две от каруците са конфискувани в обхвата на ДГС „Нови пазар“. В тях служителите на стопанството са установили общо 1.4 куб. м незаконно добити дърва за огрев, които са иззети. На нарушителите са съставени четири акта по Закона за горите. „Общински служители издали 1291 наказателни постановления за година“, съобщава всекидневникът. На пресконференция в община Шумен Борислав Станев – главен инспектор „Контрол по чистотата“ обяви резултатите от дейността през миналата година на ръководеното от него звено. През 2018 г. са издадени 1291 наказателни постановления, при 1104 за 2017 г. Издадени са 1425 акта срещу 1315 за 2017 г. Наказателните постановления за нарушения на Наредба №1 през минала година са 921 срещу 886 за 2017 г.", "date": "2019.01.23", "title": "Преглед на основните теми в шуменския печат"}
{"url": "http://www.focus-news.net/news/2019/01/23/2615155/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки в град Велико Търново, предаде репортер на  Радио „Фокус“ – Велико Търново . Времето е облачно, а температурата на въздуха е 7 градуса. Интензивно е движението в района на пътен възел „Качица“ и Южен пътен възел, както и по ул. „Магистрална“. Натоварен е трафикът и по бул. „България“, ул. „Никола Габровски“ и ул. „Васил Левски“. \r\nМокри са пътните настилки на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.01.23", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2019/01/23/2615159/kancho-stoychev-sotsiolog-v-kraya-na-vtorata-godina-ot-prezidentskiya-si-mandat-rumen-radev-ima-odobrenie-ot-55-mozhem-da-govorim-za-uspeh-pri-reytinga-mu.html", "text": "В края на втората година от президентския си мандат Румен Радев има одобрение от 55%. Това каза социологът Кънчо Стойчев в интервю за  Агенция „Фокус“  по повод изминалите две години от президентския мандат на Румен Радев. „Това е с 5% спад спрямо година назад. Според мен обаче това е безспорен успех, като се има предвид усложнената конфронтационна политическа среда у нас. За сравнение предишният президент в края на втората си година от мандата има рейтинг 30%, което означава, че повече от половината избиратели му нямат доверие. Тоест, положението преди е било точно обратното в сравнение с днес. Така че при Радев със сигурност можем да говорим за успех при рейтинга“, заяви Стойчев и обясни, че Румен Радев е най-одобряваната политическа личност в страната. \r\n„Сред поддръжниците на ГЕРБ Радев има одобрение на над 40% срещу около 37% неодобрение. По същия начин е и сред другите участници в настоящата управляваща позиция – „Обединени патриоти“, като там има одобрение от 50% срещу 38% неодобрение. Така че виждаме от цифрите, че президентът Радев запазва наистина много висок престиж в обществото“, каза още Стойчев. \r\nСоциологът посочи, че и през 2019 г. се очаква да се запазят високите нива на доверие в президентската институция. „Същевременно не бива да забравяме, че обстановката в страната ще се изостря, защото сме в изборна година, ще имаме поне два пъти избори и това неминуемо във всяка една демократична система напряга вътрешната обстановка. А нашата вътрешна обстановка си е изострена по принцип, тъй като има доста сериозен сблъсък между двете основни политически партии. Но фактът, че този сблъсък се реализира и през 2018 г., и през първия месец на 2019 г., и че ще продължи, не води до необходимостта да допускаме, че ще изяде рейтинга на президента Радев. Напротив, струва ми се напълно реалистично той да запази високите нива на одобрение, особено в ситуация, в която виждаме загуба на доверие в цялата политическа класа“, заяви той. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.01.23", "title": "Кънчо Стойчев, социолог: В края на втората година от президентския си мандат Румен Радев има одобрение от 55%, можем да говорим за успех при рейтинга му"}
{"url": "http://www.focus-news.net/news/2019/01/23/2615150/pazardzhik-oblastniyat-shtab-za-borba-s-gripa-i-ostrite-respiratorni-zabolyavaniya-shte-provede-zasedanie.html", "text": "Областният щаб за борба с грипа и острите респираторни заболявания в Пазарджик ще проведе заседание от 10.30 часа в приемната зала на Областна администрация - Пазарджик, съобщиха от  Областната администрация . Щабът ще решава дали да прекрати или удължи грипната епидемия за област Пазарджик. Решенията на Щаба ще бъдат оповестени от областния управител след края на заседанието.", "date": "2019.01.23", "title": "Пазарджик: Областният щаб за борба с грипа и острите респираторни заболявания ще проведе заседание"}
{"url": "http://www.focus-news.net/news/2019/01/23/2615158/smolyan-ogranicheno-e-dvizhenieto-za-tovarni-avtomobili-nad-12-tona-s-remarketa-i-poluremarketa-prez-prohoda-prevala.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са мокри, заледени и заснежени на места по високите части, но са обработени с пясък и сол. Ограничено е движението за товарни автомобили над 12 тона с ремаркета и полуремаркета през прохода Превала. През цялата година е в сила и ограничението за товарни автомобили над 3.5 тона през Пампорово. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. Заради ремонтни дейности е въведена временна организация на движението за безопасност на пътя по път II-86 в участъка Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272 движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.23", "title": "Смолян: Ограничено е движението за товарни автомобили над 12 тона с ремаркета и полуремаркета през прохода Превала"}
{"url": "http://www.focus-news.net/news/2019/01/23/2615160/pregled-na-osnovnite-temi-v-burgaskiya-pechat.html", "text": "„Три смъртни случая след пневмонии в Бургас“ е водещото заглавие на бургаския ежедневник  „Черноморски фар“ . 39-годишен мъж от Поморие е починал в болница, вероятно вследствие на на усложнение на грип, но засега официално здравните власти не потвърждават причината за смъртта, пояснява вестникът. От УМБАЛ – Бургас заявиха, че все още не може да се каже със сигурност какво е довело до фаталния край. Назначена е аутопсия, която ще изясни конкретната причина за смъртта. В статията пише още, че случаите в страната, които се свързват с грип, вече са шест. „Параходство БМФ“ получи 42 300-тонния бълкер „Рожен“ е друго заглавие от първа страница на ежедневника. Предаването се случи на 21 януари в Нантонг, Китай. „Рожен“ е третият от серията модерни кораби по проекта „Bluetech 24“. Първите два кораба от серията – „Руен“ и „Рила“, вече са в експлоатация. Във вестникът пише още, че кръстница на новопостроения кораб „Рожен“ е г-жа Тонка Янкова. Тема на деня в днешния брой е „Постоянно не достигат шофьори за автобуси“. Недостигът е отчетен от бюрото по труда в Бургас. Голяма част от професионалните водачи предпочитат да работят или в чужбина, или за чужди фирми. Статията пояснява, че мотивът за това е по-доброто заплащане и по-добрите условия на труд. От Регионална служба на заетостта – Бургас отчитат вял интерес от страна на туристическия бранш да им бъдат обучени кадри. „Бургаски ученик е на финала на конкурса за стипендията на фондация „Кроношпан“ и „Ремонтират стая в училище „Отец Паисий“ със средства от благотворителен турнир“ са други заглавия в днешния брой на ежедневника. Интервюто е с директорът на Професионалната гимназия по механоелектротехника и електроника Роза Желева.", "date": "2019.01.23", "title": "Преглед на основните теми в бургаския печат"}
{"url": "http://www.focus-news.net/news/2019/01/23/2615161/pazardzhik-okrazhniyat-sad-shte-gleda-deloto-sreshtu-mazh-obvinen-za-ukrivane-na-danatsi-za-nad-50-000-lv.html", "text": "Окръжният съд ще гледа дело за данъчни измами, съобщиха от пресцентъра на  Съда . Делото е образувано по обвинителен акт на Окръжната прокуратура. Срещу мъж е повдигнато обвинение за това, че като управител на фирма е избегнал установяването и плащане на данъчни задължения в особено големи размери – над 50 000 лв. Началото на съдебното заседание е в 10.30 часа, съдия-докладчик е Веселин Петричев.", "date": "2019.01.23", "title": "Пазарджик: Окръжният съд ще гледа делото срещу мъж, обвинен за укриване на данъци за над 50 000 лв."}
{"url": "http://www.focus-news.net/news/2019/01/23/2615162/glavna-direktsiya-granichna-politsiya-bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.01.23", "title": "Главна дирекция „Гранична полиция“: Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/23/2615167/shumen-cheshki-studenti-i-diplomanti-predstavyat-izlozhba.html", "text": "Групова изложба на чешки студенти и дипломанти съвместно с български художници ще бъде представена в Шумен. Това съобщиха от пресцентъра на  Община Шумен . Откриването ще се състои от 18.00 часа, в Художествената галерия „Елена Карамихайлова“. Чешките студенти и дипломанти са възпитаници на Факултета по изкуство и дизайн към университета „Ян Евангелиста Пуркине“ в град Усти над Лабем. Експозицията е озаглавена „The Freedom Factory” и съдържа творби, посветени на избора на религия, на словото и печата, на художествения изказ, на достъпа до информация и т.н. Тя ще остане в галерията до 17 февруари. Изложбата се организира с подкрепата на Чешкия център в София, Факултета по изкуство и дизайн към университета „Ян Евангелиста Пуркине“ в Усти над Лабем, Художествената галерия „Елена Карамихайлова“ в Шумен, Посолството на Чешката република в София, Община Шумен, Катедра „Визуални изкуства, теория и методика“ към Педагогическия факултет на ШУ„Епископ Константин Преславски“ и Радио Шумен.", "date": "2019.01.23", "title": "Шумен: Чешки студенти и дипломанти представят изложба"}
{"url": "http://www.focus-news.net/news/2019/01/23/2615165/mvr-edin-chovek-e-zaginal-a-15-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 15 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 13 тежки пътнотранспортни произшествия. В София са регистрирани 33 леки и една тежка катастрофа, при която е пострадал един човек.", "date": "2019.01.23", "title": "МВР: Един човек е загинал, а 15 са пострадали при катастрофи в страната през изминалото денонощие"}
{"url": "http://www.focus-news.net/news/2019/01/23/2615147/nfsb-preustanovyava-pregovorite-s-vmro-za-obshto-yavyavane-na-evropeyskite-izbori.html", "text": "НФСБ преустановява преговорите с ВМРО за общо явяване на европейските избори. Това се посочва в декларация на НФСБ, разпространена от пресцентъра на  партията . \r\n„В последните дни, за пореден път, станахме обект на медийни атаки от нашия коалиционен партньор ВМРО, завоалирани като фалшива загриженост за бъдещето на коалицията. На 18 януари 2019 г. в Казанлък лидерът на ВМРО Красимир Каракачанов си позволи да дава оценки на партийните позиции на своите партньори за избор на нов боен самолет, които определи като „несериозни“. За разлика от него, ние не определяме като „несериозен“ пълния обрат в позицията му по същия въпрос. Коалиционните отношения изискват уважение и приемане на чуждото мнение.  \r\nКаракачанов упрекна партньорите си, че „се ослушвали“, когато решил „да се захване“ с циганския въпрос, въпреки категоричната подкрепа изразена от Валери Симеонов в позиция по БНТ на 17 януари. Припомняме, че Каракачанов като вицепремиер по обществения ред и сигурността, остана пасивен и безмълвен при по-взривоопасните конфликти в Асеновград и кв. „Шекер махала“ в Пловдив. Етническите сблъсъци бяха предотвратени с активната намеса на Валери Симеонов (тогавашен вицепремиер - не по сигурността) от местната власт и МВР“, се посочва още в декларацията.  \r\nОт НФСБ отбелязват, че няколко дни по-късно - на 22 януари, от ВМРО са излезли с поредна декларация, с която хвърля упреци върху своите колеги и издига „оригинални“ законодателни и управленски политики, преписани от програмата на НФСБ и Патриотичния фронт (ПФ). „Странно за управляваща партия звучат лозунги като „български паспорти за всички българи по етнически произход без чакане, бумащина и корупционни схеми“, когато за това отговарят представители на ВМРО в изпълнителната власт. По същия начин звучи и призива за „реализиране на ревизията в инвалидните пенсии ... “!? За сведение на колегите ни от ВМРО, ревизията в инвалидните пенсии се „реализира“ вече 6-ти месец, чрез Наредбата за медицинската експертиза, изготвена и прилагана с активното участие на представители на НФСБ в изпълнителната власт. Без да коментираме останалите спорни текстове, общото впечатление е не за декларация на коалиционен партньор, а за манифест на малка опозиционна партия, събираща електорат за предстоящи избори“, отбелязват от НФСБ. \r\nНационалният изпълнителен комитет на НФСБ, преустановява преговорите с ВМРО за общо явяване на изборите за Европейски парламент, като изисква от ръководството на ВМРО адекватно обяснение за горепосочените медийни изяви.", "date": "2019.01.23", "title": "НФСБ преустановява преговорите с ВМРО за общо явяване на европейските избори"}
{"url": "http://www.focus-news.net/news/2019/01/23/2615169/kyustendil-patishtata-v-oblastta-sa-prohodimi-pri-zimni-usloviya-na-mnogo-mesta-sa-vazmozhni-zaledeni-uchastatsi.html", "text": "Пътищата в областта са проходими при зимни условия, на много места са възможни заледени участъци. Това съобщи за  Радио „Фокус” – Кюстендил  дежурният в Областно пътно управление – Кюстендил. Извършени са сутрешни обработки на опасните пътни участъци. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 1 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.23", "title": "Кюстендил: Пътищата в областта са проходими при зимни условия, на много места са възможни заледени участъци"}
{"url": "http://www.focus-news.net/news/2019/01/23/2615168/plovdiv-prodalzhava-izdirvaneto-na-15-godishnoto-momche-koeto-se-udavi-v-yazovir-kray-selo-markovo.html", "text": "Продължава издирването на 15-годишното момче, което се удави в язовир край село Марково. Това каза за  Радио „Фокус“ – Пловдив  кметът на населеното място Пламен Кабаков. Той посочи, че вчера издирването на тялото е било преустановено към 20.00 часа заради гъста мъгла и поради факта, че е станало изключително тъмно. „Бях първият човек, който дойде тук след сигнала. След 16.00 часа три деца – две момчета и едно момиче на 15 години, са дошли да се разхождат в района на язовира. Тъй като се намира на усойно място, той е замръзнал. Едно от децата е решило да походи по леда, стигайки до средата на язовира\", посочи Кажаков. По думите му там детето е подскочило, за да покаже на другите, че ледът е здрав. „Ледът се пропуква и детето пада вътре във водата. Започва да се опитва да излезе от водата, но знаете, че при липса на опора трудно може да се излезе. Едно от децата звъни на баба си, търсейки помощ. Тя от своя страна звъни на съпруга си, който идва и се опитва да го извади. Всъщност, около 15 минути се опитват да го извадят от водата. Когато виждат, че не могат, звънят на телефон 112. По този начин разбрах аз и дойдох на място с кварталния полицай. Детето вече беше потънало. Дойдоха служители на МВР, пожарната, спасителен отряд и Бърза помощ. След което дойде бабата с двете деца, те разказаха за инцидента. След това започна издирвателна дейност на тялото от страна на спасителната служба“, каза още кметът на село Марково Пламен Кабаков. Той посочи, че другите деца са в шок. Служители на полицията са ги отвели, за да ги разпитат. Кметът Пламен Кабаков посочи, че детето е искало да направи екстремна снимка. „Модерното време, в което живеем, време на интернет технологии,  предизвиква подобни решения у децата“, коментира Кабаков. \r\nТони МИХАЙЛОВ", "date": "2019.01.23", "title": "Пловдив: Продължава издирването на 15-годишното момче, което се удави в язовир край село Марково"}
{"url": "http://www.focus-news.net/news/2019/01/23/2615164/", "text": "Испания иска да бъде \"гласът на Мароко в Европа\"  по тази причина във вторник страната отново призова Европейската комисия да деблокира средствата, отпуснати на Мароко за ограничаване на миграционните потоци към Испания, пише испанският вестник  El Pais . \r\nВъпреки факта, че комисарят по европейската политика на съседство и разширяването Йоханес Хан заяви с писмо, че помощта - в размер на 140 милиона евро - е стартирана за „рекордно кратко време“, африканската страна е получила само 30 милиона, заяви държавният секретар по въпросите на миграцията на Испания Консуело Руми, което тя отново приписва на \"бюрокрацията\" на Брюксел. \r\nРуми защити граничната политика на Мароко и отрече всякакви  нарушения на човешките права при третирането на мигрантите, заяви, че Брюксел споделя, че Мароко трябва да бъде \"стратегически партньор\" на ЕС. Всъщност Руми твърди, че Мароко трябва да получи повече средства, особено в сравнение с други държави като Турция. \"Европа трябва да е наясно, че това, което се случва в Средиземно море, е отговорност на всички и че испанските брегове са и на ЕС\", твърди тя.  Юлиян Марков", "date": "2019.01.23", "title": "El Pais: Испания иска ЕС да отпусне финансиране на Мароко за борба с миграцията"}
{"url": "http://www.focus-news.net/news/2019/01/23/2615174/corriere-della-sera-italiya-germaniya-preustanovyava-uchastieto-si-v-misiyata-na-es-za-kontrol-na-migratsiyata-v-sredizemno-more-zaradi-italiya.html", "text": "Германия реши да прекрати участието в европейската мисия „София“ за контрол на миграцията в Средиземно море в отговор на затварянето на пристанищата за тях от вицепремиера и вътрешен министър на Италия Матео Салвини, пише италианския ежедневник  Corriere della Sera . \r\nРазвитието идва след като Салвини критикува полтиката на Франция „да ограбва“ африканските страни.  \"Ние продължаваме да работим рамо до рамо с Франция, за да намерим общи решения\", пише италианският премиер Джузепе Конте, но \"Европа трябва да предприеме действия за по-ефективна подкрепа на икономическото и социалното развитие на африканските страни\".  \r\nНаскоро Салвини атакува президента на Франция Еманюел Макрон: \"Проблемът с мигрантите има толкова много причини, има хора, които отиват в Африка, не за да подпомогнат развитието там, а да откраднат богатство от тези народи и от този континент. Франция очевидно е сред тях, Италия не е“, като освен това подкрепи протестите във Франция срещу политиката на президента Макрон.  Юлиян Марков", "date": "2019.01.23", "title": "Corriere della Sera (Италия): Германия преустановява участието си в Мисията на ЕС за контрол на миграцията в Средиземно море заради Италия"}
{"url": "http://www.focus-news.net/news/2019/01/23/2615173/dobrich-nyakolko-rayona-na-grada-sa-s-narusheno-vodopodavane-zaradi-izgrazhdane-na-vodoprovodni-vrazki.html", "text": "Няколко района на града са с нарушено водоподаване заради изграждане на водопроводни връзки, предаде кореспондент на  Радио „Фокус” – Варна . В рамките на „Интегриран проект за подобряване на водния сектор в град Добрич“ лот 2 до 25 януари се работи по: ул. „Aбрит“, ул. „Филип Тотю“, ул. „Вежен“, ул. „Калоян“, ул. „Е. Антим“, ул. „Р. Даскалов“. По лот 3 за същия период се работи в жк. „Добротица“ в района на стария зоопарк, ул. „Росица“ от ул. „Никола Петков“ до ул. „Росица“, ул. „Охрид“, ул. „Даме Груев“, в жк „Добротица“ от в. 17 до в. 174, жк. „Добротица“ от в. 17 до в. 46 и ул. „Капитан Андреев“.  \r\nАварии по водопреносната мрежа отстраняват екипи на ВиК – Добрич по ул. „Радецки“ и ул. „Люлин“, в жк. „Добротица“ бл. 22 и в жк. „Дружба“ бл. 1.  \r\nВ община Добрич-селска аварии има в с. Миладиновци, с. Черна и с. Смолница, в община Каварна - с. Септемврийци, и в община Шабла - с. Горун. \r\nЖулиета НИКОЛОВА", "date": "2019.01.23", "title": "Добрич: Няколко района на града са с нарушено водоподаване заради изграждане на водопроводни връзки"}
{"url": "http://www.focus-news.net/news/2019/01/23/2615172/blagoevgrad-v-regionalniya-istoricheski-muzey-shte-se-provede-urok-na-tema-konstantin-bosilkov-v-istoriyata-na-gorna-dzhumaya.html", "text": "В Регионалния исторически музей ще се проведе урок на тема „Константин Босилков в историята на Горна Джумая“. Това съобщи за  Радио „Фокус“ – Пирин  д-р Елена Чългънова, уредник в отдел „Българските земи XV – началото на XX век“ в културната институция. Събитието ще се състои от 11.10 часа. В него участие ще вземат ученици от 5 СУ „Георги Измирлиев“ - Благоевград. \r\nЛивия НИНОВА", "date": "2019.01.23", "title": "Благоевград: В Регионалния исторически музей ще се проведе урок на тема „Константин Босилков в историята на Горна Джумая“"}
{"url": "http://www.focus-news.net/news/2019/01/23/2615163/inzh-stoyan-bratoev-metropoliten-prez-2025-godina-shte-bade-finalizirana-tretata-liniya-na-metroto-s-21-novi-metrostantsii.html", "text": "През 2025 година ще бъде завършена третата линия на метрото с 21 нови метростанции. Това каза за сутрешния блок „Добро утро, България“ на  Радио „Фокус“  директорът на „Метрополитен“ ЕАД инж. Стоян Братоев. Той уточни, че новият 21-км участък ще обслужва близо 600 хиляди пътници и ще увеличи влиянието си над трафика в столицата с общо над 45%. Още през есента на тази година можем да очакваме финализиране на първия етап с 8 нови станции, допълни инж. Братоев. „Първите 5 км с 5 станции включват участъка от район Красно село – НДК – кръстовището на ул. Граф Игнатиев и бул. Васил Левски. В края на годината трябва да бъдат завършени другите 3 станции – Орлов мост, Малък градски театър зад канала и бул. Владимир Вазов. През първото тримесечие на 2020 година ще изградим участъка в квартал Овча Купел, което представлява трети етап от изграждането на третата линия на метрото. Сега изграждаме 12 километра, остават ни още 9км – 3 от тях представляват трите станции по бул. Владимир Вазов, а другите 6 км – шестте станции в кв. Гео Милев, Слатина, зала Арена Армеец и бул. Цариградско шосе от четвъртия етап. Тези два етапа са предложени с официално писмо от Столична община за включване в оперативната програма за 2021-2017 година. Сроковете, които си залагаме, са до 2025 година, т.е. за 3 години и 9 месеца“, обясни инж. Братоев. Той каза още, че в договора за третата линия на столичното метро са включени и 30 нови влака, 14 от които вече са доставени и започва подготовката им за влизане в експлоатация. Всички 21 нови метростанции ще се оборудвани с преградни стени между пътниците и влака с височина 1.60 м, за да се избегнат нещастни случаи, обясни инж. Братоев и допълни, че това е пример как България черпи от опита и е съизмерима с най-големите градове в Европа и света.  \r\nВиктория МЕСРОБОВИЧ-КУВЕНДЖИЕВА", "date": "2019.01.23", "title": "Инж. Стоян Братоев, \"Метрополитен\": През 2025 година ще бъде финализирана третата линия на метрото с 21 нови метростанции"}
{"url": "http://www.focus-news.net/news/2019/01/23/2615178/pss-dobri-sa-usloviyata-za-turizam-v-planinite.html", "text": "Добри се условията за туризъм в планините. Това съобщиха за  Агенция „Фокус”  от  Планинска спасителна служба (ПСС)   към  Българския червен кръст . Във високите части над 2 000 м. има преминаваща мъгла, поради облачността. Температурите са високи за сезона, като варират от минус 1 до 0 градуса. Снежната покривка е с височина между 10 и 90 см., като на места във високите части е навята.  \r\nПистите в курортите са обработени и лифтовите съоръжения работят във всички туристически курорти, съобразно метеорологичните условия. Инциденти през изминалото денонощие няма. \r\nОт ПСС съветват туристите да се движат само по зимната маркировка и да бъдат много внимателни, като си предвиждат и повече време за придвижване.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nИрина ИВАНОВА", "date": "2019.01.23", "title": "ПСС: Добри са условията за туризъм в планините"}
{"url": "http://www.focus-news.net/news/2019/01/23/2615170/", "text": "България планира да спре да позволява на богатите чужденци да купуват гражданство срещу инвестиции, съобщиха от Министерството на правосъдието във вторник, като заявиха, че схемата не е успяла да донесе значителни икономически ползи за страната от Европейския съюз, предава  Reuters . \r\nПланираните промени идват ден след като Ройтерс съобщи, че Европейската комисия е предупредила, че подобни схеми могат да помогнат на чуждестранни организирани престъпни групи да проникнат в 28-членния блок и да увеличат риска от пране на пари, корупция и укриване на данъци и ще представи доклад по въпроса. \r\nБългария е една от трите страни от ЕС, заедно с Кипър и Малта, които понастоящем предоставят гражданство срещу инвестиции. Двадесет държави-членки, включително тези три, също продават разрешения за пребиваване. \r\nВ България чужденците могат да получат паспорт, който отваря врати за повечето страни от ЕС, за инвестиции в размер от 1 милион лева (580,922 долара) до 2 милиона лева. Инвестициите могат да бъдат направени и в държавни ценни книжа.  Юлиян Марков", "date": "2019.01.23", "title": "Reuters: България планира да преустанови предоставянето на гражданство срещу инвестиции"}
{"url": "http://www.focus-news.net/news/2019/01/23/2615175/vidin-pochisteni-i-opesacheni-sa-patnite-nastilki-v-oblastta.html", "text": "Почистени и опесъчени са пътните настилки в областта. Това съобщиха за  Радио „Фокус“ – Видин  от Областно пътно управление. По високите места в областта се образуват заледявания по пътищата. Трафикът по главен път Е-79 в посока ГКПП „Дунав мост 2“ е натоварен, пътните настилки са почистени от сняг. По направлението се движат колони от тежкотоварни автомобили. Натоварен е участъкът между Дунавци и Видин.  \r\nВ град Видин повече автомобили се движат на входно изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.01.23", "title": "Видин: Почистени и опесъчени са пътните настилки в областта"}
{"url": "http://www.focus-news.net/news/2019/01/23/2615176/varna-chast-ot-kvartal-vladislavovo-e-bez-voda-zaradi-avariya.html", "text": "Част от квартал „Владиславово“ във Варна е без вода заради авария. Това съобщиха за  Радио „Фокус“ – Варна  от водоснабдителното дружество в града. Поради изграждане на връзки от фирмата изпълнител на инфраструктурен обект във Варна от 9.00 до около 24.00 часа без вода ще бъдат: част от I-ви микрорайон на квартал „Владиславово“ – абонатите над пощата, блокове от 18 до 36, от 50 до 57, от 401 до 409, местностите Жълъдови хълмове, Балъм дере, Лозята, Ментеше и Гъбена махала. Водоноски ще бъдат разположени пред блок 407 и пред блок 22.", "date": "2019.01.23", "title": "Варна: Част от квартал „Владиславово“ е без вода заради авария"}
{"url": "http://www.focus-news.net/news/2019/01/23/2615182/dimitar-margaritov-kzp-pri-organizirana-stachka-na-avioprevozvachi-patnitsite-shte-imat-pravo-na-obezshtetenie.html", "text": "При организирана стачка от страна на авиопревозвачи, дори и тя да бъде обявена по надлежния ред, пътниците ще имат право на обезщетение. Това каза за сутрешният блок „Добро утро България“ на  Радио „Фокус“  председателят на КЗП Димитър Маргаритов. По думите му неотдавнашно решение на съда в Люксембург промени досегашната уредба, според която стачките не се приемаха за извънредна ситуация. Той добави, че при отмяна или закъснение на полета, хората имат право и на настаняване в хотел, докато бъде намерен алтернативен маршрут. Право на обещетение и при отмяна или закъснение потребителите имат и при пътуване с автобус, поясни Маргаритов. „Eдни от най-неприятните проблеми, които възникват по време на пътуване с автобус, са дублиране на места, когато има отмяна или закъснение на съответния автобус. В тези случаи трябва да знаем, че имаме право на обезщетение. Най- малкото имаме право да ни бъде възстановена сумата за заплатения билет или да бъде предложено алтернативно осъществяване на пътуването. Под алтернативно се разбира по скоро да бъде осъществено в друг момент по-напред във времето, но трябва да се каже веднага, че определено това са задължения на превозвача. Тогава, когато настъпи такава извънредна ситуация, освен че дължи да върне обратно парите за заплатения билета, той дължи обезщетение в размер на 50 на 100 от стойността на билета“, поясни той. Димитър Маргаритов каза още, че в закона не е упоменато туроператора да поема ангажимент при открадни лични документи при пътуване в чужбина, но тук идва факторът човечност, който трябва всеки да прояви в подобна ситуация, за да не се получава забавяне и създаване на неудобство за останалите пътници. Маргаритов добави, че при подобен случай гражданите имат пълната подкрепа и съдействие от консулствата и обикновено документи се изваждат на момента. \r\nВиктория МЕСРОБОВИЧ-КУВЕНДЖИЕВА", "date": "2019.01.23", "title": "Димитър Маргаритов, КЗП: При организирана стачка на авиопревозвачи пътниците ще имат право на обезщетение"}
{"url": "http://www.focus-news.net/news/2019/01/23/2615180/valentin-nikolov-gerb-tryabva-da-napravim-rabotna-grupa-za-zakona-za-gorivata-no-zakonat-v-nikakav-sluchay-ne-tryabva-da-propada.html", "text": "Трябва да направим работна група за Закона за горивата, но законът в никакъв случай не трябва да пропада. Това каза народният представител от ПГ на ГЕРБ Валентин Николов  по време на дебатите по Закона за горивата, предаде репортер на  Агенция „Фокус“  . Николов припомни, че в  края на мандата на миналото Народното събрание е направена Временна комисия за горивата, която да изследва процесите в сектора. „Тази комисия работеше доста активно“, каза той. „Законът за горивата е необходим. Ние като парламентарна група приветствахме закона“, каза още Николов. Депутатът обясни, че политиците са останали с убеждението, че всичко е решено в този сектор. „Гласувахме го и с голяма изненада установихме, че се оказва, че това не е правилен избор. Оказа се, че има голямо недоволство“, допълни Николов. Той предложи да се направи работна група, за да се види какво не е наред. „Смятам, че активно трябва да работи тази работна група, ако я създадем, за да можем да направим един баланс в този сектор, но да има закон, който ще работи - в никакъв случай не трябва да пропада“, каза още Николов. \r\nДеница КИТАНОВА", "date": "2019.01.23", "title": "Валентин Николов, ГЕРБ: Трябва да направим работна група за Закона за горивата, но законът в никакъв случай не трябва да пропада"}
{"url": "http://www.focus-news.net/news/2019/01/23/2615184/hungary-today-spored-ungariya-evropeyskata-sigurnost-zapochva-v-afrika.html", "text": "Сигурността на Европа в момента започва с Африка, тъй като глобалните предизвикателства засягат и двата континента едновременно, заяви външният министър на Унгария Петер Сиярто във вторник след среща на външните министри на Африканския съюз в Брюксел, пише унгарскoто англоезично издание  Hungary Times . \r\nВсички участващи на срещата във вторник, са обсъдили миграцията в допълнение към икономическото сътрудничество, каза унгарският външен министър на пресконференция. \r\nСътрудничеството в областта на миграцията не трябва да води до насърчаване на повече хора да напускат Африка, каза той. По-скоро трябва да се положат усилия за подобряване на условията на живот там, така че хората да не бъдат принуждавани да напускат родните си страни, добави той. \r\nНеобходимо е да се дефинират ясно различните видове и цели на сътрудничеството, а наученото от дебатите за Глобалния пакт на ООН за миграцията помага да се установи, че миграцията не е основно човешко право, каза той. \r\nМиграцията създава „много сериозни рискове за сигурността“ не само за страните, които са цел на мигрантите, но и за страните на произход и транзитните страни, каза той. Всяка държава има право да избягва да принадлежи към някоя от тези категории, добави той. \r\n„Европа трябва да помогне за установяването и укрепването на икономическата, политическата и правната сигурност и стабилност в африканските държави“, каза Сиярто.  Юлиян Марков", "date": "2019.01.23", "title": "Hungary Today: Според Унгария европейската сигурност започва в Африка"}
{"url": "http://www.focus-news.net/news/2019/01/23/2615177/ministar-nikolina-angelkova-mezhdunarodnoto-turistichesko-izlozhenie-fitur-v-madrid-e-unikalen-povod-da-se-predstavi-potentsialat-na-balgarskiya-turizam.html", "text": "Международното туристическо изложение FITUR в Мадрид е уникален повод да се представи потенциалът на българския туризъм. Това написа министърът на туризма Николина Ангелкова в в социалната мрежа  „Фейсбук\" . „Имах честта да участвам в откриващата церемония на 38-ото издание на Международното туристическо изложение FITUR в Мадрид, което се провежда от 23 до 27 януари. На официалното събитие във форума на музея Прадо имах удоволствието да разговарям с министър-председателя на Испания Pedro Sánchez Pérez-Castejón, министри, ръководители и представители на туристическите администрации от десетки страни, на World Tourism Organization (UNWTO) и много бизнес експерти. Туристическата борса е уникален повод да се представи потенциала на българския туризъм и да се осъществят непосредствени контакти между професионалисти и потребители от цял свят\", посочва още министър Ангелкова.", "date": "2019.01.23", "title": "Министър Николина Ангелкова: Международното туристическо изложение FITUR в Мадрид е уникален повод да се представи потенциалът на българския туризъм"}
{"url": "http://www.focus-news.net/news/2019/01/23/2615181/sofiya-145-dushi-sa-nastaneni-v-krizisniya-tsentar-za-bezdomni-hora-v-kv-zaharna-fabrika-prez-izminaloto-denonoshtie.html", "text": "145 души са настанени в Кризисния център за бездомни хора в столичния кв. „Захарна фабрика“ през изминалото денонощие. Това съобщи за  Агенция „Фокус”  Йорданка Темелкова - директор на Центъра. По думите ѝ нощта в Кризисния център е минала спокойно, без инциденти и извънредни ситуации.  \r\nИрина ИВАНОВА", "date": "2019.01.23", "title": "София: 145 души са настанени в Кризисния център за бездомни хора в кв. „Захарна фабрика“ през изминалото денонощие"}
{"url": "http://www.focus-news.net/news/2019/01/23/2615186/balgarski-lekarski-sayuz-vazhno-e-da-bade-sazdaden-rabotesht-mehanizam-koyto-da-zashtiti-lekarite-na-rabotnoto-im-myasto-za-da-mozhe-spokoyno-da-izpalnyavat-zadalzheniyata-si.html", "text": "Важно е да бъде създаден работещ механизъм, който да защити лекарите на работното им място, за да може спокойно да изпълняват задълженията си. Това съобщиха от  Български лекарски съюз  по повод нападнатите медицински лица в МОБАЛ „Д-р Стефан Черкезов“ - Велико Търнова и Спешна помощ - Горна Оряховица. От Българския лекарски съюз посочиха, че изразяват безпрекословната си подкрепа както към д-р Сибила Маринова, нейния екип и всички медици, работещи в МОБАЛ „Д-р Стефан Черкезов“ - Велико Търнова, така и към Наталия Армянова - фелдшер в Спешна помощ - Горна Оряховица.  \r\nСъсловната организация осъжда всяка форма на физическа и вербална агресия над медицински лица. „Случилото се с фелдшер Армянова, с д-р Маринова и нейния екип е поредната проява на осъдително и неприемливо отношение към представители на лекарското съсловие. Недопустимо е медиците да стават заложници на собственото си призвание и докато се борят да спасят поредния човешки живот, да бъдат принуждавани да защитават своя собствен\", посочиха от Българския лекарски съюз. \r\nСпоред тях е важно да бъде създаден работещ механизъм, който да защити лекарите на работното им място, за да може спокойно да изпълняват задълженията си.  \r\n„Необходими са цялостни действия към превенция на агресията в лечебните заведения, защото там не е мястото за саморазправа и насилие. Български лекарския съюз е готов да предприеме всички възможни действия в тази посока и ще направи всичко по силите си, за да се увери, че законовият инструментариум ще сложи край на това грубо и неоправдано отношение към всички медицински лица.  \r\nВсеки от нас трябва да осъзнае жертвогoтовността на представителите на медицинското съсловие и да уважава ежедневните грижи, които те полагат за пациентите, трудейки се неуморно и изпълнявайки задълженията си професионално, дори и в трудните условия на работа, в които са поставени\", съобщиха от Българския лекарски съюз. \r\nТе апелират хората да бъдат по-човечни един към друг и да оценяват труда на ближния.", "date": "2019.01.23", "title": "Български лекарски съюз: Важно е да бъде създаден работещ механизъм, който да защити лекарите на работното им място, за да може спокойно да изпълняват задълженията си"}
{"url": "http://www.focus-news.net/news/2019/01/23/2615188/pregled-na-osnovnite-temi-vav-varnenskiya-pechat.html", "text": "„Преназначават всички кондуктори в автобуси и тролеи като контрольори“, пише на първа страница на вестник  „Черно море“ .  Работещите в момента като кондуктори в градските автобуси и тролеи на Варна ще бъдат назначени като контрольори в ТАСРУД. Това съобщи в предаването „Европейска Варна“ инж. Злати Златев, директор на общинския превозвач. „Морската столица отделя 37.2 млн. лв. за чистота“, се съобщава на втората страница на вестника. Общинските съветници от постоянната комисия „Благоустройство и комунални дейности“ одобриха план-сметка „Чистота“. През тази година Варна ще разполага с 37.2 млн. лв. за почистване и поддържане на чистотата. Сумата е завишена в сравнение с първоначално планираните 30.5 млн. лв. благодарение на преходния остатък от преизпълнение на приходите от такса битови отпадъци и от неразплатени разходи към края на декември 2018 г. Остатъкът е в размер на 7.2 млн. лв. при планирани 1 млн. лв. С част от средствата ще бъде закупена модерна техника за почистване на Морската градина. „Залагат с 24 млн. лв. повече за образование през 2019 г.“ е друго заглавие във вестник „Черно море“. 142 674 000 лв. е проектобюджетът за функция „Образование“ на Община Варна през т.г. Парите са с 24 095 000 лв., или с 20% повече в сравнение с 2018 г., стана ясно на заседанието на постоянната комисия по наука и образование към Общинския съвет. Съветниците одобриха сумата и окачествиха като проектобюджет на растежа заложените средства. С тях ще се направят значителни инвестиции за подобряване на образователната инфраструктура в училищата, гимназиите и детските градини и на материално-техническата им база.", "date": "2019.01.23", "title": "Преглед на основните теми във варненския печат"}
{"url": "http://www.focus-news.net/news/2019/01/23/2615187/valeri-simeonov-obedineni-patrioti-obrashtam-se-s-molba-kam-politicheskite-sili-da-glasuvat-zakona-za-gorivata-i-na-vtoro-chetene-dnes.html", "text": "Обръщам се с молба към всички политически сили да подкрепят и второто гласуване на законопроекта днес. Това каза депутатът от „Обединени патриоти“ и лидер на НФСБ Валери Симеонов в дебатите по отлагането на Закона за горивата, предаде репортер на  Агенция „Фокус“ . „Да поправим грешката си. Без да правим апокалиптични изказвания по отношение на импотентност на управлението“, коментира той. „Трябва да сме готови да реагираме и да поправим допусната грешка“, заяви Валери Симеонов. „Законът за горивата водеше до „бели петна“ в България за възможността за зареждане на бензиностанции, ликвидираше редица малки бензиностанции. Поставяше непосилни условия за собствениците им“, припомни той. „Направихме каквото можахме тогава, аз в качеството си на вицепремиер и с колегите от НФСБ да разясним, че въпреки че законът е създаден с мотив за изсветляване на сектора, той в голяма степен беше лобистки“, посочи Симеонов. „Не съм тук да изтъкна заслугите си, а това, че още тогава предупредих за рисковете от приемането на закона“, каза още той. \r\nБиляна ИВАНОВА", "date": "2019.01.23", "title": "Валери Симеонов, „Обединени патриоти“: Обръщам се с молба към политическите сили да гласуват Закона за горивата и на второ четене днес"}
{"url": "http://www.focus-news.net/news/2019/01/23/2615189/stara-zagora-rayonnata-prokuratura-predade-na-sad-50-godishen-mazh-za-telefonni-izmami.html", "text": "Районната прокуратура предаде на съд 50-годишен мъж за телефонни измами. Това съобщиха от пресцентъра на  Апелативна прокуратура - Пловдив . Мъжът с инициали В.А. е обвинен за това, че през периода 14 юли 2017 г . до 21 юли 2017 г., в условията на продължавано престъпление и след предварителен сговор с лице с неустановена самоличност: \r\n- на 14 юли 2017 г. в Ямбол е заблудил непозната жена, че е служител на полицията и има нужда от паричен превод с цел разкриване на престъпление и с това ѝ причинил имотна вреда в размер на 2 100 лева. \r\n- на 18 юли 2017 г. в град Гълъбово е заблудил непознат мъж и с това му причинил имотна вреда в размер на 5 000 лв. \r\n- на 21 юли 2017 г. в Стара Загора е заблудил непозната жена, като с това причинил ѝ имотна вреда в размер на 5 810 лв. \r\nПо делото е установено, че обвиняемият В.А. участвал в схема за телефонни измами с неустановено по делото лице, което го насочвало към адреси, откъдето да приема „пратки“. Непознатият се обаждал на стационарните телефони на различни лица, а обвиняемият В.А. отивал до посочено място, за да вземе оставените пари и златни накити, като през повечето време с него била и 15-годишната му дъщеря. На пострадалите непознатият мъж обяснявал, че участват в полицейска операция за залавяне на телефонни измамници.  \r\nВ един от случаите в Стара Загора непознатият мъж се представил пред пострадалата жена за „комисар от полицията“. Попитал я дали ѝ се били обаждали телефонни измамници. Тя му отговорила, че преди няколко месеца ѝ звънели, но не се „хванала на въдицата“. Мъжът я заблудил, като казал, че са задържали трима сирийски нелегални бежанци, в тях намерили тефтерче с телефонни номера и че те щели да ѝ се обадят, за да искат пари. Жената трябвало да приготви 20 000 лева, а ако откажела, щели да дойдат четирима мъже с голи глави, за да ги вземат. Непознатият предупредил жената с думите: „Приготви парите, защото идвам с уред, с който ще открия всичко, каквото имаш във апартамента. Ще те пречукам, ще те изкормя“. Пострадалата хвърлила през терасата найлонова чанта, в която била сложила пари и златни накити, на обща стойност 5 810 лева.  \r\nНа 21 юли 2017 г. обвиняемият В.А. е бил задържан при полицейска проверка край гр. Русе. По делото са разпитани свидетели, изготвени експертизи и др. Щетите, в размер на 12 910 лева, не са възстановени. Предстои Районен съд-Стара Загора да насрочи заседание по делото.", "date": "2019.01.23", "title": "Стара Загора: Районната прокуратура предаде на съд 50-годишен мъж за телефонни измами"}
{"url": "http://www.focus-news.net/news/2019/01/23/2615179/kyustendil-tri-uchilishta-na-teritoriyata-na-obshtina-dupnitsa-sa-v-gripna-vakantsiya.html", "text": "Три училища на територията на община Дупница са в грипна ваканция. Това съобщиха за  Радио „Фокус” – Кюстендил  от Регионално управление на образованието. С преустановен учебен процес са основните училища „Свети Климент Охридски” и „Христаки Павлович”, както и Професионалната гимназия по облекло и стопанско управление. Възпитаниците на Основно училище „Свети Климент Охридски” са в грипна ваканция до 25 януари, а за останалите две учебни заведения ваканцията ще продължи до 29 януари. Учебните занятия са преустановени по предписания на Регионална здравна инспекция – Кюстендил, след като е установено, че в трите училища отсъстващите ученици по здравословни причини са над 30%. \r\nВенцеслав ИЛЧЕВ", "date": "2019.01.23", "title": "Кюстендил: Три училища на територията на община Дупница са в грипна ваканция"}
{"url": "http://www.focus-news.net/news/2019/01/23/2615193/dobrich-dvizhenieto-tryabva-da-se-izvarshva-s-povisheno-vnimanie-po-okolovrastniya-pat-na-grada-i-po-patya-za-varna-zaradi-remonti.html", "text": "Движението трябва да се извършва с повишено внимание по околовръстния път на града и по пътя за Варна заради ремонти. Пътните настилки в Добрич на места са мокри и хлъзгави, предаде кореспондент на  Радио „Фокус” – Варна . Ремонтните дейности на асфалтовата настилка се очаква да приключат до 31 януари. Навсякъде движението на превозните средства в зоните на ремонт се регулира с пътни знаци. Няма въведени промени в движението на автомобили в областта. В Добрич времето е с променлива облачност, духа слаб до умерен вятър, температурата на въздуха е около 6 градуса.  \r\nЖулиета НИКОЛОВА", "date": "2019.01.23", "title": "Добрич: Движението трябва да се извършва с повишено внимание по околовръстния път на града и по пътя за Варна заради ремонти"}
{"url": "http://www.focus-news.net/news/2019/01/23/2615191/pregled-na-osnovnite-temi-vav-velikotarnovskiya-pechat.html", "text": "„Екип на Спешна помощ с колективна оставка заради ново нападение над медик“ е заглавие от областния всекидневник  „Янтра Днес” . След поредния случай на насилие над медицински работник в Спешна помощ Г. Оряховица, целият екип на филиала обмисля да подаде колективна молба за напускане. Това заяви за “Янтра Днес “ началникът на филиала д-р Виолета Пашова. Инцидентът се случил в нощта на 20 срещи 21 януари, когато майка от ромски произход търси помощ за 5-месечното си бебе, което имало висока температура. „Англичанка реставрира в автентичен вид Поп-Панайотовата къща в Арбанаси“ е друго заглавие от ежедневника. Реставрацията на старинната къща, паметник на културата в Арбанаси, предизвика остри реакции от страна на местните жители. Причината е, че покривът на Поп-Панайотовата къща бе премахнат, за да започне укрепване на зидовете. Това породи порой от недоволство, че културната ценност ще бъде унищожена. Създалото се напрежение провокира и проверка от страна на Община Велико Търново „Две бебета с вроден сифилис са проплакали през 2018 г.“ е заглавие от страница три на ежедневника. „Експерти от РИОСВ спасиха защитена птица“ четем на страници четири. На страница пет е публикуван материал със заглавие „Нова екстра! До 70% скочиха цените на застраховка „Гражданска отговорност“. На спортната страница на вестник „Янтра Днес“ четем: „Етър“ стартира на 17 февруари с „Дунав“, приема ЦСКА на 9 март“. \r\n„Роми нападнаха екип на Центъра по хемодиализа във Велико Търново“ е заглавие от първа страница на другия областен ежедневник  „Борба“ . Двама мъже и една жена от ромски произход са нападнали вчера медицински екип в Центъра по хемодиализа във великотърновската болница „Д-р Стефан Черкезов“. Инцидентът е станал, когато екип на реанимацията е бил повикан по спешност, за да реанимира възрастна жена в тежко състояние. Докато лекарите се опитвали да спасят жената, която е болна от диабет, близките й нахлули в Центъра по хемодиализа в МОБАЛ „Д-р Стефан Черкезов“ и започнали да се саморазправят с медиците, като отправяли закани и заплахи към тях: „Няма да излезете живи оттук!“. „Разследват безстопанственост във ВиК – Свищов, с щети за 229 230 лева“ е друга тема от ежедневника. Разследват безстопанственост във „ВиК – Свищов“ АД в размер на 229 230 лева. Още през октомври 2017 г. в Районната прокуратура в крайдунавския град било образувано досъдебно производство за безстопанственост от непостъпили в касата на дружеството крупни суми от консумирана питейна вода. Така били нанесени вредите от несъбраните задължения преди изтичане на 3-годишния давностен срок. „Болните от грип в областта се увеличават, вирусът идва с висока температура и поваля изведнъж“, „Правят осем нови улици за 4,1 млн. в четири търновски квартала“, „Документи и  сведения за учителката Райна Княгиня пази Държавният архив“ са други заглавия от страниците на всекидневника. „ЦСКА  – София гостува на „Ивайло“ на 9 март, първият  пролетен мач за първенство на „виолетовите“ е на 17 февруари от 12.30 часа“, „Надпреварата във Втора лига се подновява на 22 февруари, „Локомотив“ гостува в Добрич“, „93-ма шахматисти от четири държави премериха сили в Лясковец“ са заглавията от спортната страница на изданието.", "date": "2019.01.23", "title": "Преглед на основните теми във великотърновския печат"}
{"url": "http://www.focus-news.net/news/2019/01/23/2615183/emil-dimitrov-obedineni-patrioti-zakonat-za-gorivata-ne-korespondira-s-realnostta-ne-reshava-problemi-i-sazdava-novi.html", "text": "Подаден ни е текст, който не кореспондира с реалността. Не решава проблеми, а създава поне още 4 нови. Дори и за тези, които в момента се опитват да стачкуват. Това каза депутатът от ПГ на „Обединени патриоти“ и председател на Комисията за борба със сивата икономика Емил Димитров в дебатите по отлагането на Закона за горивата, предаде репортер на  Агенция „Фокус“ . „Обемите на газ станциите, вътрешните обекти, сроковете за удостоверения и ред други проблеми остават за бранша с дата 28 януари 2019 г.“, посочи той. „С приемането на закона се заложи той да влезе след 6 месеца, така се появи датата 28 януари. Сега предложението на МС е тази дата да се промени на 1 юли 2019 г.“, обясни Емил Димитров. „Проблемът е в некачествено изработения и погрешно предлаган текст на МС и после изпратен и на нас. Ние за съжаление не можем в момента да променим. Можем едва между първото и второто четене“, заяви той. „Ще поискам минималния 3-дневен срок, за да могат да се направят измененията в Закона за горивата и да се удължи срокът, както НС реши“, обяви депутатът. \r\nБиляна ИВАНОВА", "date": "2019.01.23", "title": "Емил Димитров, „Обединени патриоти“: Законът за горивата не кореспондира с реалността - не решава проблеми и създава нови"}
{"url": "http://www.focus-news.net/news/2019/01/23/2615195/blagoevgrad-zapochva-razdavaneto-na-hranitelni-produkti-na-nuzhdaeshti-se-v-grada.html", "text": "Започва раздаването на хранителни продукти на нуждаещи се в Благоевград. Това каза за  Радио „Фокус“ - Пирин  Йорданка Стойчева, директор на БЧК - Благоевград. Пунктът се намира на ул. „Борис  Ангелушев” 1. Работното време на пункта ще бъде от 13.00 до 17.00 часа. „Тъй като е доста дълъг периодът на раздаване - до 28 февруари, се случва хората взимайки помощи януари месец, пак идват при нас през февруари. Всички трябва да знаят, че тези три месеца ние раздаваме един транш, т.е. те вече са си взели полагаемото. Право на подпомагане по програмата имат: лица и семейства, подпомагани с целева помощ за отопление (2016 г.– 2017 г.);  майки (осиновителки), които получават месечни помощи за отглеждане на дете до навършване на една година (м. юни 2018 г.); лица и семейства, получили еднократна помощ за ученици в първи клас (за учебната 2017/2018); лица с трайни увреждания, с определено право на чужда помощ, които имат ниски лични доходи и получават месечна добавка за социална интеграция (м. юни 2018 г.); лица и семейства, които получават месечни помощи за отглеждане на дете с трайно увреждане (м. юни 2018 г.); лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства за периода 01 януари 2018 – 30 юни 2018 г.; лица и семейства, инцидентно пострадали от бедствия и аварии при форсмажорни обстоятелства, подпомогнати с еднократна помощ, въз основа на установеното индивидуално ниво на материално лишение за периода 01 януари 2018 г. - 30 юни 2018 г. \r\nЛора КАЛЧЕВА", "date": "2019.01.23", "title": "Благоевград: Започва раздаването на хранителни продукти на нуждаещи се в града"}
{"url": "http://www.focus-news.net/news/2019/01/23/2615196/varna-dvizhenieto-po-am-cherno-more-ot-km-0-do-km-8-se-osashtestvyava-dvuposochno-v-platnoto-za-burgas-poradi-remontni-deynosti.html", "text": "Спокойна е пътната обстановка във Варна и областта, пътните настилки са сухи, предаде репортер на  Радио „Фокус“ – Варна . Движението в участъка Кранево – Варна при км 83+100 е ограничено за движение на МПС над 10 т. Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч.  По път II-29 разклон Варна – Добрич от км 38+100 до км 43+515 придвижването трябва да се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Движението по АМ „Черно море“ от км 0+000 до км 8+600 се осъществява двупосочно в платното за Бургас поради ремонтни дейности.", "date": "2019.01.23", "title": "Варна: Движението по АМ „Черно море“ от км 0 до км 8 се осъществява двупосочно в платното за Бургас поради ремонтни дейности"}
{"url": "http://www.focus-news.net/news/2019/01/23/2615194/ot-pg-na-bsp-nastoyaha-predstavitel-na-pravitelstvoto-da-doyde-v-parlamenta-za-debata-po-zakona-za-gorivata.html", "text": "Моля да прекъснете заседанието, докато не дойде представител на правителството. Това каза депутатът от ПГ на БСП Румен Гечев в дебатите по отлагането на Закона за горивата, предаде репортер на  Агенция „Фокус“ . „Изключително нагло е да няма представител на правителството. Те правиха маса срещи, трябваше да дойдат да обяснят защо законът е направен нескопосано“, заяви той. „Това, че някакви олигарси са се „хванали за гушите“ не означава, че рейтингът на Народното събрание трябва да пада“, коментира Румен Гечев. \r\nПредседателят на парламента Цвета Караянчева посочи: „Ще се свържем с министъра на икономиката Емил Караниколов“. \r\nБиляна ИВАНОВА", "date": "2019.01.23", "title": "От ПГ на БСП настояха представител на правителството да дойде в парламента за дебата по Закона за горивата"}
{"url": "http://www.focus-news.net/news/2019/01/23/2615197/valeri-simeonov-obedineni-patrioti-obsazhdame-korigirane-na-tekstove-ot-zakona-za-gorivata-koyto-bsp-sa-podkrepili-i-na-koyto-prezidentat-radev-ne-nalozhi-veto.html", "text": "Става въпрос за коригиране на текстове от Закона за горивата, който БСП са подкрепили и на който президентът Радев не наложи вето. Това каза лидерът на НФСБ и депутат от ПГ на „Обединени патриоти“ Валери Симеонов в реплика към Драгомир Стойнев от БСП по време на дебатите по Закона за горивата, предаде репортер на  Агенция „Фокус“ .  „Имам чувството, че започвам да живея в различни реалности едновременно. Доскоро бях в изпълнителната власт, сега съм Народното събрание. Ние какво поправяме – законопроект на Министерски съвет или законопроект на Народното събрание, внесен от депутатите. Г-н Стойнев в 3/4 от изказването си критикува изпълнителната власт. За какво? Не мога да разбера. Става въпрос за коригиране на текстове от законопроект, който е внесен от Народното събрание, който вие сте подкрепили, въпреки че поискахме от вас да не подкрепяте този закон. Поискахме го от вашия президент. Той не наложи вето също“, каза още Симеонов и добави, че не защитава изпълнителната власт. Той поясни, че в публичното пространство е ясно защо БСП не са реагирали своевременно. \r\nДеница КИТАНОВА", "date": "2019.01.23", "title": "Валери Симеонов, „Обединени патриоти“: Обсъждаме коригиране на текстове от Закона за горивата, който БСП са подкрепили и на който президентът Радев не наложи вето"}
{"url": "http://www.focus-news.net/news/2019/01/23/2615198/shumen-vremenno-shte-bade-zatrudneno-dvizhenieto-po-pat-veliki-preslav-smyadovo-poradi-preminavane-na-spetsializiran-i-izvangabariten-tovar.html", "text": "Поради преминаване на специализиран и извънгабаритен товар през територията на област Шумен временно ще бъде затруднено движението на пътуващите от и към област Бургас. Това съобщиха от  ОДМВР - Шумен . В момента тежкотоварните автомобили се движат с ниска скорост в района на град Смядово. Ще изминат маршрута до град Търговище през Велики Преслав. Движението ще бъде затруднено в това направление поради широчината на товара. Ще бъде осигурено периодично пропускане на автомобилите, за да не се образуват колони и задръствания.  Молим водачите да шофират внимателно, да бъдат търпеливи  и да спазват указанията на пътните полицаи, които са ангажирани с обезопасяване на участъците, през които преминава товара.", "date": "2019.01.23", "title": "Шумен: Временно ще бъде затруднено движението по път Велики Преслав - Смядово поради преминаване на специализиран и извънгабаритен товар"}
{"url": "http://www.focus-news.net/news/2019/01/23/2615192/kancho-stoychev-sotsiolog-prez-vtorata-si-godina-prezidentat-rumen-radev-izpalni-predizbornoto-si-obeshtanie-da-ne-malchi-i-da-ne-prikriva-bezobraziyata-na-upravlyavashtite.html", "text": "През втората година президентът Румен Радев според мен пристъпи към изпълнение на предизборното си обещание. Мисля, че можем да говорим за единствено число, защото той едно нещо обеща – да не мълчи, да не прикрива безобразията на управляващите, да бъде гласът на избирателите. Това каза социологът Кънчо Стойчев в интервю за  Агенция „Фокус“  по повод изминалите две години от президентския мандат на Румен Радев. „И всъщност това е и най-важната функция, която Конституцията му отрежда – т.е. това е изцяло в рамките на неговия мандат. С това той си спечели и врагове, разбира се. Защото това да не мълчиш винаги води и до появата на врагове. Но във всички случаи много, много повече са хората, които изразяват адмирации за мъжеството му да говори по такъв прям и открит начин за проблеми, за които българското общество прекрасно знае“, каза Стойчев. \r\nСоциологът обясни, че Радев е най-непартийният президент, който България е имала в новата си история. „Добре известна е биографията на Румен Радев – той е професионален летец, изкачил е професионалната стълбичка до най-високото стъпало в своята си професия, не е известно да е бил политически и партиен активист, не е пряко обвързан с пряка политическа дейност. Така че той се яви на състезанието за президент, както се казва, отникъде. Появи се изведнъж и внезапно човек, който изобщо не е бил в политиката, съвършено нов човек. В този смисъл да си говорим за зависимост от БСП поради факта, че БСП го е припознала и издигнала е смехотворно, защото той никога не е бил част от партията, за да зависи от нея. За разлика от случая с предишния президент, който беше и министър на управляващите от ГЕРБ, и партиен функционер. Същото е и с Георги Първанов, който беше в партията и така можем да изброим всички до Желю Желев – всички те са достигнали до президентски пост, благодарение на това, че са били партийни функционери. Румен Радев никога не е бил партиен функционер и и сега не е такъв, колкото и да се опитват определени анализатори да изкривяват реалността. В този смисъл въпросът за зависимостта му е въпрос на почтеност – когато си издигнат от определена политическа сила, трябва да спазваш определена почтеност. Защото няма как те да те издигнат и ти на следващия ден да започнеш да хвърляш камъни по тях. Но същевременно президентът Радев запазва огромната си независимост. Той е напълно независим, става дума за човек, който е самонаправил се и са напразни опитите да му се пришиват подобни етикети. Всъщност освен напразни, те са и неуспешни“, заяви Стойчев. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.01.23", "title": "Кънчо Стойчев, социолог: През втората си година президентът Румен Радев изпълни предизборното си обещание – да не мълчи и да не прикрива безобразията на управляващите"}
{"url": "http://www.focus-news.net/news/2019/01/23/2615200/pazardzhik-v-grad-vetren-shte-se-provede-konkurs-za-nay-dobar-vinoproizvoditel.html", "text": "Конкурс за „Най-добър винопроизводител `Реколта 2018г.” организира кметството в град Ветрен съвместно с винарската изба в града, съобщи за  Радио „Фокус“ – Пазарджик  кметът на Ветрен Радослав Лютаков. Той обясни, че желаещите да участват в конкурса трябва да донесат проби от вината в кметството до 17.00 часа на 5 февруари 2019 г. Обявените категории са бели вина, червено вино букет – памид, мерло, червено вино – мерло, каберне, мавруд. Конкурсът ще се проведе от 12.00 часа на 7 февруари 2019 г. в един от ресторантите във Ветрен. За победителите в конкурса са предвидени грамоти и награди, който ще бъдат връчени официално на празника „Трифон Зарезан” – 14 февруари 2019 година. \r\nВаня НИКОЛОВА", "date": "2019.01.23", "title": "Пазарджик: В град Ветрен ще се проведе конкурс за най-добър винопроизводител"}
{"url": "http://www.focus-news.net/news/2019/01/23/2615185/dimitar-avramov-dps-zakonat-za-gorivata-v-golyamata-si-chast-e-neprilozhim-sazdali-sme-edno-nedonosche.html", "text": "Законът за горивата в голямата си част е неприложим, създали сме едно недоносче. Това каза народният представител от ПГ на ДПС Димитър Аврамов по време на дебатите по отлагане на Закона за горивата, предаде репортер на  Агенция „Фокус“ . Той посочи, че при приемането на закона през юли е било обяснено, че с него секторът ще бъде изсветлен и огромната контрабанда ще бъде намалена драстично. „Ние подкрепихме тогава закона с цел да бъде сложен някакъв ред в сектора. Имаше много проблеми, които се надявахме, че ще изчистим“, допълни Аврамов. „Приемаме един закон, който е абсолютно негоден. Спешно искаме да отложим влизането му в сила. Всичко това е една илюстрация на цялостната управленска немощ на сегашното управление. Дано час по-скоро да приключим това нещо, за да можем да не създаваме повече проблеми, ако не решаваме. Така създадената ситуация смятам, че ние нямаме друг полезен ход, освен да подкрепим законопроекта“, каза още Аврамов. \r\nДеница КИТАНОВА", "date": "2019.01.23", "title": "Димитър Аврамов, ДПС: Законът за горивата в голямата си част е неприложим, създали сме едно недоносче"}
{"url": "http://www.focus-news.net/news/2019/01/23/2615201/der-spiegel-germaniya-britanskite-kompanii-se-podgotvyat-za-brekzit-bez-sporazumenie.html", "text": "Ден след като премиерът Тереза Мей изнесе своята пламенна  реч в британската Камара на общините, загрижеността от Брекзит без споразумение значително нарасна, като няколко видни британски компании обявиха предпазни мерки от подобно неблагоприятно развитие, пише англоезичното издание на  Der Spiеgel .  \r\nБританският производител на прахосмукачки „Дайсън“например планира да премести централата си в Сингапур. Фирмата подчертава, че това няма нищо общо с предстоящото оттегляне на Великобритания от Европейския съюз, a с голямото търсене в Азия. Независимо от това, времето за обявяване е най-малкото очевидно. Основателят на компанията  Дайсън е ревностен поддръжник на Brexit. Той вече обяви миналата година, че ще произвежда електрически автомобили в Сингапур. \r\nБритански фериботен оператор обяви, че ще регистрира своите базирани в Ла Манша плавателни съдове в Кипър. Това засяга общо четири от 20-те ферибота. Мярката  ще доведе до „по-малко инспекции и забавяния“ и по този начин до по-висок процент на товарни превози, заявиха от компанията. Освен това ще бъде възможно да продължи да се прилагат данъчните правила на ЕС. \r\nПрез декември фериботната компания  вече обяви, че ще регистрира два ферибота, опериращи между Франция и Великобритания в Кипър. Сега те са регистрирани в кипърския Лимасол. \r\nБританският нискотарифен оператор „Изиджет“ също напредва с подготовката си за предстоящия Брекзит. Подобно на ирландския конкурент „Райънер“, компанията се опитва да се отърве от някои от своите акционери от Великобритания и други страни извън Европейското икономическо пространство. \r\nШефът на авиокомпанията Йохан Лундгрен иска да гарантира, че тя се притежава от мажоритарни собственици от икономическата зона на ЕС най-късно до 29 март – планираната дата на излизането на Великобритания от ЕС. Това е предпоставка авиопревозвачът да лети по маршрути в рамките на ЕС. \r\nМеждувременно британският автомобилен производител „Бентли“ предупреди инвеститорите и клиентите си профилактично: Брекзит без соразумение може да развали планираното завръщане на компанията към рентабилност. \"Брекзит е убиец\", каза шефът на компанията Адриан Холмарк. - Ако не бъде постигнато споразумение, това ще бъде тежък удар за нас. \r\nСитуацията вече е напрегната, защото индустрията вече е загубила 50 милиона евро от обезценяването на лирата през последните две години. С намаляването на стойността на британската валута  приходите на германските компании от Острова спаднаха отчетливо, пише изданието.  Юлиян Марков", "date": "2019.01.23", "title": "Der Spiegel (Германия): Британските компании се подготвят за Брекзит без споразумение"}
{"url": "http://www.focus-news.net/news/2019/01/23/2615190/dragomir-stoynev-bsp-otlaganeto-na-zakona-za-gorivata-pokazva-kak-raboti-parlamentat-zatova-iskame-negovoto-razpuskane.html", "text": "Да не казвам, че отлагането на Закона за горивата е дъното на парламентаризма, но показва как работи парламентът – затова искаме неговото разпускане. Това каза зам.-председателят на ПГ на „БСП За България“ Драгомир Стойнев по време на дебатите по отлагане на Закона за горивата, предаде репортер на  Агенция „Фокус“ . „Днес гледаме законопроект, който трябва да влезе в сила от понеделник, законопороект, по който вече има проблеми. Да не казвам, че е дъното на парламентаризма, но показва как работи този парламент. Неслучайно искаме този парламент да се разпусне“, обясни зам.-председателят на ПГ на „БСП за България“. Той обърна внимание, че в зала няма представител на Министерски съвет и това е крайно обидно за българския парламентаризъм. „Преди това този законопроект бе разглеждан в продължение на 6 месеца. Всички заинтересовани страни си казаха проблемите и ние като опозиция сме искали да чуем абсолютно всички проблеми“, допълни Стойнев. „Защо Строителната камара от юли месец досега, в продължение на една година, не се е поинтересувала за готвените от нас промени или по-скоро от вас, защото ГЕРБ и „Обединени патриоти“, вие сте хората, които управлявате тази страна. За мен отговорът е, защото Строителната камара се занимаваше с опозицията“, коментира още Стойнев.  \r\n„Този законопроект е от 6 месеца. Министерски съвет, министерството не си е мръднало пръста. Сега искате да гласуваме доверие за още 6 месеца. Каква е гаранцията, че в тези 6 месеца ще се случат нужните промени. Може би всичко се прави с оглед предстоящите избори, за да има тишина, спокойствие, но ако е така, това означава, че ние не решаваме проблемите на хората. Ние замитаме проблемите на хората“, посочи Стойнев. Той изтъкна, че управляващите са призвани да правят реформи, а не да замитат проблеми. Според него 6 месеца е голямо политическо време и 2 месеца са напълно достатъчни. „Това показва, че вие сте неспособни да управлявате, колеги“, обърна се Стойнев към управляващите.  \r\nДеница КИТАНОВА", "date": "2019.01.23", "title": "Драгомир Стойнев, БСП: Отлагането на Закона за горивата показва как работи парламентът, затова искаме неговото разпускане"}
{"url": "http://www.focus-news.net/news/2019/01/23/2615166/netpres-makedoniya-v-atina-se-planira-nov-protest-sreshtu-dogovora.html", "text": "Противниците на Преспанския договор за новото конституционно име на Република Македония призовават гръцкия президент да не подписва закона за ратифициране на споразумението и подготвят  нов \"голям митинг\", който ще се проведе на 27 януари, съобщи  гръцката асоциация \"Македонска конфедерация\" , цитирана от македонското електронно издание  „Нетпрес“ . \r\nВ неделя на 20 януари, в центъра на Атина, се проведе митинг под мотото \"Македония е Гърция\", на който според полицията са присъствали 60 хиляди души , а според организаторите е имало около  250 хиляди. Според организаторите действията на полицията са отблъснали хората от митинга.  Юлиян Марков", "date": "2019.01.23", "title": "„Нетпрес“ (Македония): В Атина се планира нов протест срещу Договора"}
{"url": "http://www.focus-news.net/news/2019/01/23/2615203/dragomir-stoynev-bsp-problemat-sas-zakona-za-gorivata-ne-e-na-opozitsiyata-a-na-upravlyavashtite.html", "text": "Проблемът със Закона за горивата не е на опозицията, а на управляващите. Това каза заместник-председателят на ПГ на „БСП за България“ Драгомир Стойнев в отговор на изказвания на Валери Симеонов и Валентин Николов, че опозицията е виновна за Закона за горивата и се възползва от ситуацията, предаде репортер на  Агенция „Фокус“ . „Ние разбира се, че сме готови да коригираме и даваме нашите предложения“, каза още Стойнев и добави, че опозицията ще внесе предложения за корекции.  \r\nДеница КИТАНОВА", "date": "2019.01.23", "title": "Драгомир Стойнев, БСП: Проблемът със Закона за горивата не е на опозицията, а на управляващите"}
{"url": "http://www.focus-news.net/news/2019/01/23/2615199/dots-d-r-georgi-kyuchukov-abv-ideyata-za-namalyavane-praga-za-glasuvane-v-malkite-naseleni-mesta-nyama-da-se-realizira-ne-e-v-interes-na-pechelivshite-na-izbori-v-obshtinite.html", "text": "Дори отново да се предложи намаляване на прага за гласуване в малките населени места, това няма да се реализира – не е в интерес на печелившите на избори в общините. Това каза в сутрешния блок „Добро утро, България“ на  Радио „Фокус“  доц. д-р Георги Кючуков, член на Националния съвет и Изпълнителното бюро на АБВ. Според него това е само един от начините, които биха могли да намалят изборните манипулации, но са останали нереализирани. „Прагът за гласуване в малките населени места си остава 350 души, въпреки че няколко политически партии заявиха, че ще предложат той да бъде намален на 150. По този начин над 2000 населени места няма да имат избираем кмет и няколко стотин хиляди български избиратели няма да могат да гласуват за своята местна власт. Смятаме, че това беше една добра идея, но за съжаление тя вече не се споменава. Не само политическите парии имат вина, по закон общинските съвети трябва да обявят къде има кметства в тяхната община. Това почти никъде не се е случило. Там, където те определят, че има кметство, задължително трябва да има избори. За съжаление и това не е станало“, уточни доц.  Георги Кючуков. Той коментира и предложението на ДПС за видеонаблюдение в избирателните секции, което според него отваря широко поле за действие на „изборните брокери“. Така те лесно ще следят кой и кога е отишъл до избирателните урни, което ще е нов инструмент за репресия върху гласоподавателите, обясни той. Крачка напред към свободата на изборния процес у нас би било въвеждането на машинно гласуване във всички секции, каза още доц. Кючуков.  \r\nВиктория МЕСРОБОВИЧ-КУВЕНДЖИЕВА", "date": "2019.01.23", "title": "Доц. д-р Георги Кючуков, АБВ: Идеята за намаляване прага за гласуване в малките населени места няма да се реализира – не е в интерес на печелившите на избори в общините"}
{"url": "http://www.focus-news.net/news/2019/01/23/2615204/na-parvo-chetene-parlamentat-otlozhi-s-shest-mesetsa-vlizaneto-v-sila-na-zakona-za-gorivata.html", "text": "Парламентът прие предложението на Министерски съвет за отлагане на срока за влизане в сила на Закона за административното регулиране на икономическите дейности, свързани с нефт и продукти от нефтен произход или Закона за горивата, предаде репортер на  Агенция „Фокус“ . Предложението е той да започне да действа от 1 юли 2019 г., а не от 28 януари 2019 г. „За“ гласуваха 112 народни представители, 28 се въздържаха.  \r\nЗаконът за горивата беше приет от парламента през лятото на 2018 г. и трябваше да влезе в сила от 28 януари 2019 г. С него се въвеждат специални изисквания за регистрация на търговците с нефт и нефтопродукти - определен уставен капитал и обезпечение, както и високи санкции за нарушителите. От големите търговци на горива се изисква капитал, не по-малък от 1 млн. лева, а от дребните - 20 хил. лева. Дистрибуторите на бутилиран газ трябва да притежават минимум 10 хил. бутилки за съхранение. Лице, което осъществява търговия с нефт и нефтени продукти без регистрация, ще подлежи на глоба в размер от 25 до 250 хил. лв., а за повторно нарушение тя ще е в двоен размер. Забранява се също и на моторните превозни средства да зареждат от мобилни бензиностанции, за което се предвижда санкция от 20 до 200 хил. лв.  \r\nНа 17 януари парламентарната Комисия за наблюдение на приходните агенции и борба със сивата икономика и контрабандата прие предложението за отлагане на закона. Представители на Националното сдружение на търговци и превозвачи на горива обявиха решението си отново да преминат в протестна готовност срещу Закона за горивата. Търговците подчертаха, че протеста срещу Закона за горивата нямат намерение да свалят правителството и не работят срещу него. На 8 януари омбудсманът Мая Манолова внесе жалба в Конституционния съд срещу промените в Закона за горивата. Българската петролна и газова асоциация (БПГА) и Българската стопанска камара (БСК) се обявиха срещу отлагането на Закона за горивата. От Българската петролна и газова асоциация заявиха, че напускат КРИБ заради решението на Министерския съвет да предложи отлагане на закона. \r\nБиляна ИВАНОВА", "date": "2019.01.23", "title": "На първо четене Парламентът отложи с шест месеца влизането в сила на Закона за горивата"}
{"url": "http://www.focus-news.net/news/2019/01/23/2615171/georgi-svilenski-bsp-mrrb-i-api-da-predostavyat-v-ramkite-na-denya-dogovorite-za-hemus-za-da-ne-svetne-premierat-borisov-sinyata-lampa.html", "text": "МРРБ и АПИ да предоставят в рамките на деня договорите за „Хемус“, за да не светне премиерът Борисов „синята лампа“. Това каза заместник-председателят на ПГ „БСП за България“ Георги Свиленски в процедура по начина на водене в началото на днешното пленарно заседание, предаде репортер на  Агенция „Фокус“ . „На 14 януари 2019 г. народни представители от ПГ на „БСП за България“ внесохме искане до министър Петя Аврамова и до изпълняващия длъжността председател на УС на АПИ две писма с искане на за предоставяне на договора между „Автомагистрали“ и АПИ във връзка с изграждането на автомагистрала „Хемус“ и рамковите споразумения между „Автомагистрали“ и фирмите, които ще бъдат ползвани. От 14 януари до ден днешен министерството и АПИ не само, че не отговарят, но от Пътната агенция не си вдигат телефоните“, каза Свиленски. Той припомни, че държавните и местни органи и техните администрации са длъжни да оказват съдействие на народен представител, тъй като той има достъп до информация. По думите му 8 дни след искането на БСП институциите не само, че не се предоставят документите, а се опитват да манипулират обществото. Председателят на Народното събрание Цвета Караянчева от своя страна заяви, че тя не е била информирана за това искане и ще се поинтересува каква е ситуацията.  \r\nДеница КИТАНАНОВА", "date": "2019.01.23", "title": "Георги Свиленски, БСП: МРРБ и АПИ да предоставят в рамките на деня договорите за „Хемус“, за да не светне премиерът Борисов „синята лампа“"}
{"url": "http://www.focus-news.net/news/2019/01/23/2615205/hristo-hristov-fizioterapevt-pravilnata-stoyka-za-rabota-na-kompyutar-e-mit-nerealno-e-da-sedite-8-chasa-v-edna-poza.html", "text": "Правилната стойка за работа на компютър е мит, нереално е да седите 8 часа в една поза. Това каза в интервю за  Радио „Фокус“ – Варна  физиотерапевтът Христо Христов. Според него много голяма част от дейностите и професиите налагат на хората да прекарват изключително много време седнали пред екрана на компютъра. По думите му затова е необходимо те сами да отделят време за някаква физическа дейност през деня. „Правилната стойка е мит. Няма как вие да седнете и 8 часа да седите в една поза. Това е абсолютно нереално. Вариант е на два часа да ставате да се раздвижвате. Друг вариант, ако не работите в представителен офис, като банка или институция, може да седите на швейцарска топка“, съобщи физиотерапевтът. Според Христо Христов швейцарската топка е много по-добър вариант от обикновения стол, защото поддържа някаква мускулна активност в тялото. „Това е добър вариант, защото кара тялото ви да работи. Аз ходих на един семинар и там ни караха да седим на швейцарски топки. И седяхме само на топки по 4 - 5 часа. Нямаше никакъв проблем и даже аз си купих за вкъщи“, каза Христо Христов. Според физиотерапевта оптималният вариант за предотвратяване на мускулни и ставни проблеми вследствие на продължителната работа на компютър е физическата активност 2 - 3 пъти в седмицата. „Но ако нямате тази възможност, друг вариант е пеша да ходите на работа, пеша да се качвате до вкъщи. Може да си залагате някаква ежедневна норма, например 10 хиляди стъпки. По принцип изглеждат много, но аз ги правя само в отделението на болницата. Правя 14 хиляди и предполагам, че всеки може да постигне 10 хиляди“, допълни физиотерапевтът. По думите му най-добрата практика е физическата дейност, тъй като тя подобрява общия тонус на тялото. \r\nБояна АТАНАСОВА", "date": "2019.01.23", "title": "Христо Христов, физиотерапевт: Правилната стойка за работа на компютър е мит, нереално е да седите 8 часа в една поза"}
{"url": "http://www.focus-news.net/news/2019/01/23/2615208/pregled-na-osnovnite-temi-v-evropeyskiya-pechat-agentsiya-fokus.html", "text": "Проблемите с миграцията и опасността от Брекзит без споразумение са сред основните теми на европейския печат . \r\n*** Испания иска да бъде \"гласът на Мароко в Европа\"  по тази причина във вторник страната отново призова Европейската комисия да деблокира средствата, отпуснати на Мароко за ограничаване на миграционните потоци към Испания, пише испанският вестник  El Pais . \r\nВъпреки факта, че комисарят по европейската политика на съседство и разширяването Йоханес Хан заяви с писмо, че помощта - в размер на 140 милиона евро - е стартирана за „рекордно кратко време“, африканската страна е получила само 30 милиона, заяви държавният секретар по въпросите на миграцията на Испания Консуело Руми, което тя отново приписва на \"бюрокрацията\" на Брюксел. \r\nРуми защити граничната политика на Мароко и отрече всякакви  нарушения на човешките права при третирането на мигрантите, заяви, че Брюксел споделя, че Мароко трябва да бъде \"стратегически партньор\" на ЕС. Всъщност Руми твърди, че Мароко трябва да получи повече средства, особено в сравнение с други държави като Турция. \"Европа трябва да е наясно, че това, което се случва в Средиземно море, е отговорност на всички и че испанските брегове са и на ЕС\", твърди тя. \r\n*** Германия реши да прекрати участието в европейската мисия „София“ за контрол на миграцията в Средиземно море в отговор на затварянето на пристанищата за тях от вицепремиера и вътрешен министър на Италия Матео Салвини, пише италианския ежедневник  Corriere della Sera . \r\nРазвитието идва след като Салвини критикува полтиката на Франция „да ограбва“ африканските страни.  \"Ние продължаваме да работим рамо до рамо с Франция, за да намерим общи решения\", пише италианският премиер Джузепе Конте, но \"Европа трябва да предприеме действия за по-ефективна подкрепа на икономическото и социалното развитие на африканските страни\".  \r\nНаскоро Салвини атакува президента на Франция Еманюел Макрон: \"Проблемът с мигрантите има толкова много причини, има хора, които отиват в Африка, не за да подпомогнат развитието там, а да откраднат богатство от тези народи и от този континент. Франция очевидно е сред тях, Италия не е“, като освен това подкрепи протестите във Франция срещу политиката на президента Макрон. \r\n*** Сигурността на Европа в момента започва с Африка, тъй като глобалните предизвикателства засягат и двата континента едновременно, заяви външният министър на Унгария Петер Сиярто във вторник след среща на външните министри на Африканския съюз в Брюксел, пише унгарскoто англоезично издание  Hungary Times . \r\nВсички участващи на срещата във вторник, са обсъдили миграцията в допълнение към икономическото сътрудничество, каза унгарският външен министър на пресконференция. \r\nСътрудничеството в областта на миграцията не трябва да води до насърчаване на повече хора да напускат Африка, каза той. По-скоро трябва да се положат усилия за подобряване на условията на живот там, така че хората да не бъдат принуждавани да напускат родните си страни, добави той. \r\nНеобходимо е да се дефинират ясно различните видове и цели на сътрудничеството, а наученото от дебатите за Глобалния пакт на ООН за миграцията помага да се установи, че миграцията не е основно човешко право, каза той. \r\nМиграцията създава „много сериозни рискове за сигурността“ не само за страните, които са цел на мигрантите, но и за страните на произход и транзитните страни, каза той. Всяка държава има право да избягва да принадлежи към някоя от тези категории, добави той. \r\n„Европа трябва да помогне за установяването и укрепването на икономическата, политическата и правната сигурност и стабилност в африканските държави“, каза Сиярто. \r\n*** Ден след като премиерът Тереза Мей изнесе своята пламенна  реч в британската Камара на общините, загрижеността от Брекзит без споразумение значително нарасна, като няколко видни британски компании обявиха предпазни мерки от подобно неблагоприятно развитие, пише англоезичното издание на  Der Spiеgel .  \r\nБританският производител на прахосмукачки „Дайсън“например планира да премести централата си в Сингапур. Фирмата подчертава, че това няма нищо общо с предстоящото оттегляне на Великобритания от Европейския съюз, a с голямото търсене в Азия. Независимо от това, времето за обявяване е най-малкото очевидно. Основателят на компанията  Дайсън е ревностен поддръжник на Brexit. Той вече обяви миналата година, че ще произвежда електрически автомобили в Сингапур. \r\nБритански фериботен оператор обяви, че ще регистрира своите базирани в Ла Манша плавателни съдове в Кипър. Това засяга общо четири от 20-те ферибота. Мярката  ще доведе до „по-малко инспекции и забавяния“ и по този начин до по-висок процент на товарни превози, заявиха от компанията. Освен това ще бъде възможно да продължи да се прилагат данъчните правила на ЕС. \r\nПрез декември фериботната компания  вече обяви, че ще регистрира два ферибота, опериращи между Франция и Великобритания в Кипър. Сега те са регистрирани в кипърския Лимасол. \r\nБританският нискотарифен оператор „Изиджет“ също напредва с подготовката си за предстоящия Брекзит. Подобно на ирландския конкурент „Райънер“, компанията се опитва да се отърве от някои от своите акционери от Великобритания и други страни извън Европейското икономическо пространство. \r\nШефът на авиокомпанията Йохан Лундгрен иска да гарантира, че авиокомпанията се притежава от мажоритарни собственици от икономическата зона на ЕС най-късно до 29 март – планираната дата на излизането на Великобритания от ЕС. Това е предпоставка авиопревозвачът да лети по маршрути в рамките на ЕС. \r\nМеждувременно британският автомобилен производител „Бентли“ предупреди инвеститорите и клиентите си профилактично: Брекзит без соразумение може да развали планираното завръщане на компанията към рентабилност. \"Брекзит е убиец\", каза шефът на компанията Адриан Холмарк. - Ако не бъде постигнато споразумение, това ще бъде тежък удар за нас. \r\nСитуацията вече е напрегната, защото индустрията вече е загубила 50 милиона евро от обезценяването на лирата през последните две години. С намаляването на стойността на британската валута  приходите на германските компании от Острова спаднаха отчетливо, пише изданието.", "date": "2019.01.23", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2019/01/23/2615209/sliven-v-grada-byaha-otbelyazani-140-godini-ot-sazdavaneto-na-slivenskata-parvostepenna-bolnitsa.html", "text": "По повод 140 години от създаването на Сливенската първостепенна болница и 141 години от създаването на първото дружество „Червен кръст” в България в Регионална библиотека „Сава Доброплодни” – Сливен, пред ученици от шестите класове на ПМГ „Добри Чинтулов” с преподаватели Лилия Аджемова и Галина Перфанова, бе представен кратък исторически преглед за създаването на болничната помощ в Сливен и бе проведен практически урок по оказване на първа помощ. В практическото занимание се включиха и доброволци от БЧК – Сливен. Това съобщиха от  Регионална библиотека „Сава Доброплодни” – Сливен \r\nПървата градска болница в Сливен е открита през пролетта на 1879 г. Първоначално тя разполага с 15 легла и се  помещава в стара турска къща. За издръжката на болницата и за нейното управление се грижи благотворително дружество „Свети Пантелеймон“. Първият управител на болницата е д-р Георги Миркович, а окръжен лекар е д-р Начо Планински. \r\nВ началото на август 1898 г. болницата е преместена в две нови сгради и разполага с аптека, операционна стая и амбулатория. Нараства постепенно и броят на лекуваните граждани. Обособяват се две отделения – вътрешно и хирургично. Много по-добри условия за работа се създават след изграждането на нова болница през 1903 г. В годините непосредствено преди 9 септември 1944 г. болницата заема три сгради – един централен павилион, в който се помещава вътрешно и хирургично отделение, един павилион за заразно болни и един павилион за гръдно болни. През 1955 г. е открита новата сграда, в която е преместена и се помещава и до днес МБАЛ „Д-р Иван Селимински”. \r\nПървото дружество на Червения кръст в България е основано на 25 октомври 1878г. в Сливен. За негов пръв председател е избран  митрополит Серафим. Уставът му е утвърден от княз Дондуков-Корсаков – главен губернатор на Източна Румелия. Веднага след Съединението на Княжество България и Източна Румения на 20 септември 1885 г. е създадена и Националната червенокръстка организация с председател митрополит Климент.  \r\nДнес Българският Червен кръст е автономна организация, която подпомага държавата в хуманитарната област, в подготовката за действия при военно положение, военни конфликти и бедствия, за опазване и укрепване здравето на населението и за възпитанието му в дух на висока нравственост, милосърдие и благотворителност.", "date": "2019.01.23", "title": "Сливен: В града бяха отбелязани 140 години от създаването на Сливенската първостепенна болница"}
{"url": "http://www.focus-news.net/news/2019/01/23/2615211/d-r-dimitar-petkov-veterinar-edna-ot-golemite-greshki-na-horata-e-che-ne-sa-informirani-za-pravilnata-sreda-koyato-tryabva-da-sazdadat-za-domashnite-si-lyubimtsi.html", "text": "Една от големите грешки на хората е, че не са информирани за правилната среда, която трябва да създадат за домашните си любимци. Това съобщи в интервю за  Радио „Фокус“ – Варна  ветеринарният лекар д-р Димитър Петков. По думите му във Варна не липсват собственици на екзотични животни, сред които змии, игуани и различни видове паяци. Например змиите, които са атракциони лятото по курортите, идват с някакви заболявания, които трябва да отстраним“, обясни ветеринарният лекар. Според него лечението на студенокръвни животни си има своите особености, но не затруднява специалистите. „По различен начин се постъпва при тях. Част от тях са студнеокръвни, трябва медикаментите са различни. Например повечето от тези студенокръвни изпадат в летаргии и хората си мислят, че са болни. Затова често започват някакви манипулации и самолечение, като така вредят на животните“, обясни д-р Димитър Петков. По думите му една от големите грешки на стопаните е, че не са информирани за правилната среда, която трябва да създадат за питомеца си. „Например слагането на солени камъчета в терариумите на костенурките и игуаните може да доведе до сериозни проблеми на стомашно-чревния тракт. При игуаните в терариума трябва да се внимава с постелята. Някои слагат солени камъчета, които са импрегнирани с морска сол, и животните често ги поглъщат. Същото и за сухоземните костенурки. Те поглъщат тези камъчета, защото имат нужда от такива микроелементи и се задръства храносмилателния тракт. Там вече трябват специални процедури и операции“, каза д-р Димитър Петков.  \r\nСпоред него доставчиците и продавачите на екзотични животни трябва да предлагат по-конкретна информация за физиологията и нормалното поведение на животните, за да се избегнат по-нататъшни усложнение и проблеми поради грешки на новия собственик на животното. \r\nБояна АТАНАСОВА", "date": "2019.01.23", "title": "Д-р Димитър Петков, ветеринар: Една от големите грешки на хората е, че не са информирани за правилната среда, която трябва да създадат за домашните си любимци"}
{"url": "http://www.focus-news.net/news/2019/01/23/2615212/prirodozashtitnitsi-vnesoha-v-ministerskiya-savet-viziya-za-ustoychivo-razvitie-na-pirin.html", "text": "Природозащитници внесоха доклад в деловодството на Министерския съвет, с който представят визията си за устойчиво развитие на Пирин, предаде репортер на  Агенция „Фокус“ . Копия от доклада са изпратени до всички членове на кабинета, включително до премиера Бойко Борисов и министъра на околната среда и водите Нено Димов. В документа от природозащитната организация WWF призовават държавата и бизнесът да поемат своята отговорност и да развият визията за дългосрочното и икономически изгодно опазване на природните ресурси на България.  \r\nПред журналисти на влизане в Министерския съвет Калина Бояджиева от WWF обясни, че докладът е издаден още преди една година и представя визия за целогодишно развитие на устойчив туризъм в Пирин. „За една година не му се обърна внимание и в същото време в обществото се наслагваше тезата как ние, природозащитниците, се опитваме да спираме развитието на туризма и въобще на опциите за прехрана на хората. Всъщност не е така и този доклад го доказва. Затова искаме да напомним за него след като Върховният административен съд отмени окончателно промените в Плана за управление на Национален парк „Пирин“, отбеляза тя, като уточни, че документът представя по какъв начин се е отразило на Пирин неустойчивото му управление до този момент. В него са заложени идеи за целогодишен туризъм, като фотоекскурзии например, които по думите на природозащитниците носят приходи между 100 и 200 евро на ден на съседни държави като Сърбия и Румъния. „Има варианти за бизнес, които да носят доходи именно на местните хора целогодишно, а не само за няколко месеца, и то по щадящ природата начин“, допълни Калина Бояджиева. „Както стана ясно от решението на съда всъщност решението на МС е в разрез с няколко български и европейски закона. Затова ние искаме едно законово положение в Пирин с мисъл за природата, което значи и мисъл за хората. Наслагва се тезата, че опазването на природата е в разрез с благото на хората – напротив хората печелят именно от природата. Тя може без нас, но ние без нея не можем и затова е важно да се грижим за нея“, коза още Калина Бояджиева.  \r\nМеждувременно стана ясно, че природозащитниците организират протест с искане за оставката на министър Нено Димов на 24 януари, четвъртък от 18.30 часа пред Министерския съвет.    \r\nВесела АЛЕКСАНДРОВА", "date": "2019.01.23", "title": "Природозащитници внесоха в Министерския съвет визия за устойчиво развитие на Пирин"}
{"url": "http://www.focus-news.net/news/2019/01/23/2615206/po-predlozhenie-na-gerb-srokat-za-promeni-v-zakona-za-gorivata-shte-bade-3-dni.html", "text": "Парламентът прие процедурното предложение на ГЕРБ срокът за внасяне на промени в Закона за горивата между двете четения да бъде 3 дни, предаде репортер на  Агенция „Фокус“ . „За“ гласуваха 124 депутати, 7 бяха „против“, а 8 се въздържаха.  \r\nБиляна ИВАНОВА", "date": "2019.01.23", "title": "По предложение на ГЕРБ срокът за промени в Закона за горивата ще бъде 3 дни"}
{"url": "http://www.focus-news.net/news/2019/01/23/2615213/burgas-okrazhnata-prokuratura-zadarzha-za-72-chasa-mazh-obvinen-za-kontrabanda-na-blizo-3-kg-heroin-prez-granitsata-s-republika-turtsiya.html", "text": "Окръжната прокуратура задържа за 72 часа мъж, обвинен за контрабанда на близо 3 кг хероин през границата с Република Турция. Това съобщиха от пресцентъра на  Окръжна прокуратура – Бургас . Тодор П. е обвинен за това, че на 21 януари 2019 г. на ГКПП „Малко Търново“, на трасе за обработка на входящи леки автомобили и автобуси от Република Турция към Република България, с лек автомобил, без надлежно разрешително, е пренесъл през границата на страната 6 пакета с високорисково наркотично вещество - хероин, укрити във вътрешната част на акумулатора на управлявания автомобил. \r\nНаркотичното вещество е открито благодарение на отличните действия на митническите служители, които са извършили проверка на превозното средство. \r\nПредстои Окръжна прокуратура – Бургас да внесе в съда искане за определяне на мярка за неотклонение „Задържане под стража“ спрямо Тодор П.", "date": "2019.01.23", "title": "Бургас: Окръжната прокуратура задържа за 72 часа мъж, обвинен за контрабанда на близо 3 кг хероин през границата с Република Турция"}
{"url": "http://www.focus-news.net/news/2019/01/23/2615214/sport-simona-halep-shte-zagubi-liderskata-si-pozitsiya-v-ranglistata.html", "text": "Симона Халеп, която приключи участието си на Australian Open на осминафиналите, ще загуби лидерската си позиция в ранглистата за първи път от февруари 2018 година. Румънката беше начело в класацията в продължение на 42 седмици, но загуби от Серена Уилямс това ще ѝ коства водачеството. \r\nЗа първото място сега претендират две чехкини - Петра Квитова и Каролина Плишкова, както и японката Наоми Осака.", "date": "2019.01.23", "title": "Спорт: Симона Халеп ще загуби лидерската си позиция в ранглистата"}
{"url": "http://www.focus-news.net/news/2019/01/23/2615207/blagoevgrad-obshtinskiyat-savet-organizira-diskusiya-za-nastoyashteto-i-badeshteto-na-ofk-pirin.html", "text": "Общинският съвет организира дискусия за настоящето и бъдещето на ОФК „Пирин“. Това съобщиха за  Радио „Фокус“ – Пирин  от общинския съвет. Събитието ще се проведе от 15.30 часа в зала 101 на Община Благоевград.", "date": "2019.01.23", "title": "Благоевград: Общинският съвет организира дискусия за настоящето и бъдещето на ОФК „Пирин“"}
{"url": "http://www.focus-news.net/news/2019/01/23/2615210/d-r-siyka-cherneva-rzi-smolyan-krizisniyat-shtab-za-borba-s-gripa-shte-reshava-dali-vakantsiyata-na-uchenitsite-da-bade-udalzhena-zaradi-epidemiyata.html", "text": "Кризисният щаб за борба с грипа ще решава дали ваканцията на учениците от област Смолян да бъде удължена заради епидемията. Това каза за  Радио „Фокус“ – Смолян  д-р Сийка Чернева, директор на Дирекция „Надзор над заразните болести“ в Регионална здравна инспекция – Смолян. Заради високата заболеваемост, епидемията бе обявена на 18 януари, а учениците са във ваканция до днес, включително. \r\nД-р Чернева отбеляза, че от началото на седмицата заболеваемостта в областта от грип и остри респираторни заболявания продължава да е висока. „Малко по-ниска е за първите два дни на седмицата, в сравнение с първите два дни на миналата седмица, но и броят на болните не може да спадне рязко. Грипната епидемия ще продължи и няма да бъде отменена, но следобед ще стане ясно дали грипната ваканция за учениците ще бъде удължена“, каза още д-р Чернева. \r\nНели ГЕРГЬОВСКА", "date": "2019.01.23", "title": "Д-р Сийка Чернева, РЗИ – Смолян: Кризисният щаб за борба с грипа ще решава дали ваканцията на учениците да бъде удължена заради епидемията"}
{"url": "http://www.focus-news.net/news/2019/01/23/2615202/valentin-nikolov-gerb-normalno-e-opozitsiyata-da-izpolzva-politicheski-situatsiyata-sas-zakona-za-gorivata.html", "text": "Нормално е опозицията да използва ситуацията със Закона за горивата политически. Това каза народният представител от ПГ на ГЕРБ Валентин Николов в реплика към Драгомир Стойнев от БСП по време на дебатите по отлагане на Закона за горивата, предаде репортер на  Агенция „Фокус“ . „Работата на един парламент не е само на мнозинството, което управлява. Ако има взаимни обвинения, мога да ви Той отбеляза, че ролята на опозицията е да коригира управляващите. „Явно не сте видели тези проблеми. Слава Богу Министерски съвет и премиера са видели този проблем“, заяви още Николов.  \r\nДеница КИТАНОВА", "date": "2019.01.23", "title": "Валентин Николов, ГЕРБ: Нормално е опозицията да използва политически ситуацията със Закона за горивата"}
{"url": "http://www.focus-news.net/news/2019/01/23/2615215/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-24-yanuari.html", "text": "„Софийска вода” временно ще прекъсне водоснабдяването в някои части на столицата на 24 януари. Това съобщиха от пресцентъра на  дружеството . \r\nВъв връзка с извършване на строително-монтажни работи на ул. „Патриарх Герман“ в с. Герман се налага спиране на водоподаването от 09:00 до 21:00 часа на клиентите на „Софийска вода”, живеещи в района на: с. Лозен: карето между ул. „Кайгана“, ул. „Св.Св.Кирил и Методий“, ул. „Еделвайс“, ул. „Бузлуджа“ и ул. „Съединение“; Карето между ул. „Съединение“, ул. „Дъб“, ул. „Къси дол“, ул. „Акация“; Карето между ул. „Преслав“, ул. „Съединение“, ул. „Варовита“, ул. „Крушите“. Карето между ул. \"Съединение“, ул. „Васил Левски“, ул. „Васил Левски“, ул. „Могила“, ул. „Теменуга“; по ул. „Съединение“ от ул. „Лозен“ № 97 до АМ Тракия, местност „Чикерица“, ул. „Околовръстен път“ № 360; с. Герман, вилна зона „Врана Герман“ - ул. „Ливадите“ и ул. „Чардаклийска кория“. Вилна зона „Лозето“- западно от ул. „Самоковско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: с. Герман - ул. „Съединение“ ъгъла с ул. „Извор“; ул. „Съединение“ ъгъла с ул. „Ненко Германски“; с. Герман - ул. „Патриарх Герман“ ъгъла с ул. „Младежка“ . \r\nВъв връзка с реконструкция на уличен водопровод на ул. „Летоструй“ в кв. „Васил Левски“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Летоструй“, ул. „Витиня“, ул. „Рилска обител“, ул. 546. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бесарабия“ ъгъла с ул. „Летоструй“. \r\nВъв връзка с подмяна на пожарни хидранти на ул. „Цар Калоян“, ул. „Алабин“ в Център се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Витоша“, ул. „Алабин“, ул. „Княз Александър I“, бул. „Цар Освободител“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Позитано“ ъгъла с ул. „Цар Калоян“. \r\nВъв връзка с изграждане на сградно водопроводно отклонение на ул. „Фредерик Жолио Кюри“ в жк. „Изгрев“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Димчо Дебелянов“ от ул. „Антон П. Чехов“ до ул. „Димитър Гичев“, ул. „Чарлз Дарвин“ №14А, №14Б, ул. „Атанас Далчев“ №10 и №15-19, №8. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димчо Дебелянов“ ъгъла с ул. „Чарлз Дарвин“. \r\nВъв връзка с изключване на уличен водопровод до бл. 213 в жк. „Красна поляна“ II се налага спиране на водоподаването от 10:00 до 17:00 часа на клиентите на „Софийска вода”, живеещи в: бл. 212, бл. 213, бл. 214, бл. 215. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 213. \r\nВъв връзка с подмяна на сградно водопроводно отклонение на ул. „Троянов път“ в с. Казичене се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Троянов път“ от ул. „Липите“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Троянов път“ пред №40. \r\nВъв връзка с подмяна на сградно водопроводно отклонение на ул. „Станислав Доспевски“ в кв. „Васил Левски“ се налага спиране на водоподаването от 10:00 до 16:30 часа на клиентите на „Софийска вода”, живеещи в района на: ул. „Станислав Доспевски“ от ул. „Княгиня Тамара“ до ул. „Велбъжд“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Станислав Доспевски“ №39. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.23", "title": "„Софийска вода” временно ще прекъсне водоснабдяването в някои части на столицата на 24 януари"}
{"url": "http://www.focus-news.net/news/2019/01/23/2615218/veliko-tarnovo-dvama-mazhe-sa-postradali-pri-paten-intsident-na-patya-veliko-tarnovo-selo-arbanasi.html", "text": "Двама мъже са пострадали при пътен инцидент на пътя Велико Търново – село Арбанаси. Това съобщиха от  ОДМВР – Велико Търново . Произшествието е станало снощи около 21.00 часа между лек автомобил „Сеат“, управляван от 37-годишен мъж от град Стара Загора и лек автомобил „Пежо“, управляван от 29-годишен мъж от Горна Оряховица. В резултат на това са пострадали и двамата водачи. Те са настанени във великотърновската болница – единият за наблюдение с комоцио, а другият с фрактура между прешлени. Двамата водачи са изпробвани за употреба на алкохол, пробите са отрицателни. Причините за инцидента са в процес на изясняване.", "date": "2019.01.23", "title": "Велико Търново: Двама мъже са пострадали при пътен инцидент на пътя Велико Търново – село Арбанаси"}
{"url": "http://www.focus-news.net/news/2019/01/23/2615216/plovdiv-otkriha-tyaloto-na-15-godishnoto-momche-udavilo-se-v-yazovir-kray-selo-markovo.html", "text": "Откриха тялото на 15-годишното момче, удавило се в язовир край село Марково.  Това потвърди за  Радио „Фокус“ – Пловдив  кметът на населеното място Пламен Кабаков. На място са и близките на загиналото дете.  \r\nВчера издирването на тялото бе преустановено към 20.00 часа заради гъста мъгла и поради факта, че е станало изключително тъмно. Рано тази сутрин водолази продължиха търсенето. \r\nТони МИХАЙЛОВ", "date": "2019.01.23", "title": "Пловдив: Откриха тялото на 15-годишното момче, удавило се в язовир край село Марково"}
{"url": "http://www.focus-news.net/news/2019/01/23/2615220/ministrite-na-kulturata-na-frantsiya-i-balgariya-se-dogovoriha-che-shte-ima-proekt-za-ostrov-na-izkustvata-kray-sozopol.html", "text": "Министрите на културата на Франция и България се договориха, че ще има проект за остров на изкуствата край Созопол. Това съобщиха от пресцентъра на  Министерство на културата . \r\n\"Проектът ми харесва, амбициозен е. Говорим за интересни неща, които не съм виждал преди, не само от историческа гледна точка, но и от туристическа\". Това каза Франк Ристер, министър на културата на Франция. Министър Боил Банов и френският му  колега обсъдиха възможностите за сътрудничество между двете страни в областта на културата и опазването на културното наследство на среща в Париж на 22 януари.  \r\nОсновна тема в разговора между двамата министри беше идеята, провокирала широк интерес сред публиките в България, за превръщането на о. Св. св. Кирик и Юлита край Созопол в Световен център на изкуствата с подкрепата на Музея Лувър. \r\n„Французин прави първото археологическо проучване на острова още в далечната 1904 г. Френски специалисти продължават да работят на острова и до днес. Ето защо само с Франция можем да превърнем тази идея в реалност“, каза Боил Банов.  \r\nСпоред Франк Ристер френската страна има експертизата да направи този проект. По думите му освен Музеят Лувър, екип от специалисти от Министерството също ще окаже съдействие. „Ще обединим усилия, така че възможно в най-кратък срок нашите екипи, на Франция и България, да започнат да работят“, посочи той. \r\nМинистър Банов покани своя колега да посетят заедно Острова и Пловдив - Европейска столица на културата 2019 г. в най-скоро време.  \r\n„Ще дойда с най-голямо удоволствие. Интересувам се от подводната археология. Нашето министерство има кораб за изследване на подводната археология, който носи името на изтъкнатия френски писател Андре Малро, министър на културата на Франция в правителството на Шарл дьо Гол. Сега имам честта да работя в неговия кабинет. И ми се иска да направим още един такъв кораб – „Андре Малро 2”, във връзка с 60-годишнината на Министерството на културата на Франция“, заяви Франк Ристер. \r\nДвамата министри говориха и за възможността да се проведе Културен сезон на България във Франция след 2024 година, който ще включва множество културни, образователни, туристически, бизнес и др. събития. Те обсъдиха още добрия диалог между двете държави през годините и отлично преминалото председателство на България на Съвета на ЕС.", "date": "2019.01.23", "title": "Министрите на културата на Франция и България се договориха, че ще има проект за остров на изкуствата край Созопол"}
{"url": "http://www.focus-news.net/news/2019/01/23/2615222/veliko-tarnovo-s-25-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 25 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 166 см, а температурата на водата 2.8  градуса. Днес ще преобладава облачно, в Дунавската равнина и мъгливо време, с временни разкъсвания на облачността преди обяд. Максимални температури между 6° и 11°, в Свищов – 5°.", "date": "2019.01.23", "title": "Велико Търново: С 25 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/01/23/2615225/stefan-radev-kmet-na-sliven-iskam-v-grada-da-ima-rabotesht-pluven-baseyn.html", "text": "Недопустимо е в града да няма плувен басейн, който децата и жителите на града да не могат да посещават. Това заяви кметът Стефан Радев по повод състоялата се работна среща във връзка с функционирането на плувния басейн в СУ „Константин Константинов“, съобщиха от пресцентъра на  Общината . В нея участваха зам.-кметът Пепа Чиликова, експерти от Община Сливен и ръководството на училището.  \r\nВ рамките на срещата бяха обсъдени възможните варианти за предстоящото пускане в експлоатация на плувното съоръжение. \r\n„Разбирам, че училищата са самостоятелни институции и сами вземат управленски решения“, но настоявам ръководството на училището да направи всичко възможно плувният басейн да заработи“, каза още кметът Радев. По думите му Община Сливен е осигурила 20 хил. лв. в бюджета на училището за функционирането на спортното съоръжение. От ръководството на училището съобщиха, че са предприети всички действия басейнът да заработи от 28 януари. Изпратени са за анализ задължителните проби на химичния състав на водата в РЗИ – Сливен, функционират и агрегатите за затоплянето на водата. \r\nПо предложение на кмета Радев и поради невъзможността на Основно училище „Елисавета Багряна“ да осигури ремонта и поддръжката на големия басейн, намиращ се там, в края на 2018 г., Общината реши да поеме управлението на плувното съоръжение. Предвижда се той да бъде пуснат в експлоатация през 2019 г. \r\nВъв връзка със спортната инфраструктура на града, общинското ръководство предвижда и ремонт на спортна зала „Младост, както и цялостна реконструкция и пускане в експлоатация на зала „Асеновец“.", "date": "2019.01.23", "title": "Стефан Радев, кмет на Сливен: Искам в града да има работещ плувен басейн"}
{"url": "http://www.focus-news.net/news/2019/01/23/2615217/pazardzhik-do-10-detsa-dnevno-postapvat-s-gripopodobni-simptomi-v-oblastnata-bolnitsa.html", "text": "Препълнено с малки пациенти с грипоподобни симптоми е Второ детско отделение на областната болница в Пазарджик,. Това съобщи за  Радио „Фокус“ – Пазарджик  д-р Георги Павлов, педиатър в отделението. Към момента в отделението са настанени 60 деца при капацитет от 27 легла. „Дневно постъпват до 10 деца с остри вирусни инфекции или усложнения след тях. Най-често усложненията са гноен отит, ларингит, бронхит и пневмония. Сезонният грип е сериозно заболяване и трябва да има адекватно лечение, което включва прием на противовирусни препарати по схема, като трябва да се започне до 3-тия ден от заразяването. Антибиотик се назначава само при настъпили усложнения“, уточни д-р Павлов. Той допълни, че към момента няма доказан грип, очакват се взети проби. Засега малките деца са с грипоподобни симптоми. \r\nАлбена ЖИЛЕКОВА", "date": "2019.01.23", "title": "Пазарджик: До 10 деца дневно постъпват с грипоподобни симптоми в областната болница"}
{"url": "http://www.focus-news.net/news/2019/01/23/2615226/montana-izzeti-sa-lovno-orazhie-i-otstrelyani-ptitsi-ot-nereglamentiran-lov-v-zemlishteto-na-s-gorni-tsibar.html", "text": "Иззети са ловното оръжие на 41-годишен мъж и отстреляни птици при нерегламентиран лов в землището на село Горни Цибър. Това съобщиха от  ОДМВР – Монтана . На 22 януари в 17.45 часа в РУ - Лом е получен сигнал за нерегламентиран лов в землището на с. Горни Цибър, общ. Вълчедръм. Извършена е полицейска проверка в района на път II-11, разклона за ракетна площадка на с. Златия. Установен е 41-годишен жител на гр. Козлодуй, с лично ловно огнестрелно оръжие, с разрешение за съхранение, носене и употреба на ловно оръжие и боеприпаси. Намерени са и отстреляни дива гъска и 2 диви патици. Местопроизшествието е посетено от дежурна оперативна група и служители на ДГС. Извършен е оглед и е образувано досъдебно производство. Ловното оръжие и боеприпаси, както и отстреляните птици, са иззети. Работа по изясняване на случая продължава РУ - Лом.", "date": "2019.01.23", "title": "Монтана: Иззети са ловно оръжие и отстреляни птици от нерегламентиран лов в землището на с. Горни Цибър"}
{"url": "http://www.focus-news.net/news/2019/01/23/2615227/kardzhali-tovaren-avtomobil-e-blasnal-izskochila-na-patnoto-platno-sarna-na-izhoda-na-ardino-v-posoka-kardzhali.html", "text": "Товарен автомобил ударил внезапно изскочила на пътното платно сърна. Това съобщиха от  ОДМВР – Кърджали . Произшествието станало вчера в 13.45 часа на изхода на Ардино в посока Кърджали. Тестът на 43-годишният водач за употреба на алкохол е с отрицателен резултат. Съставен а акт по ЗДвП.", "date": "2019.01.23", "title": "Кърджали: Товарен автомобил е блъснал изскочила на пътното платно сърна на изхода на Ардино в посока Кърджали"}
{"url": "http://www.focus-news.net/news/2019/01/23/2615219/mon-v-901-uchilishta-sa-preustanoveni-uchebnite-zanyatiya.html", "text": "В 901 училища са преустановени учебните занятия. Това съобщиха от пресцентъра на  Министерството на образованието и науката . \r\nОт днес в грипна ваканция са учениците от 71 училища в област Сливен и от 80 училища в област Хасково. \r\n194 училища в област Пловдив, 122 училища в област Варна, 122 училища в област Пазарджик и 69 училища в област Добрич продължават да не провеждат учебен процес.   \r\nПо предписание на РЗИ няма занятия и в 97 училища в София-област. \r\nВ 60 училища в област Смолян и в 43 училища в област Ямбол учениците не учат, а в  \r\nобласт Перник за 40 училища грипната ваканция е удължена до 24.01.2019 г. \r\nТри училища в област Кюстендил също не провеждат занятия по предписание на РИОКОЗ. Това са СУ  „Кл. Охридски\", Професионалната гимназия по облекло и стопанско управление и ОУ „Хр. Павлович\" в гр. Дупница.", "date": "2019.01.23", "title": "МОН: В 901 училища са преустановени учебните занятия"}
{"url": "http://www.focus-news.net/news/2019/01/23/2615223/pazardzhik-62-godishen-mazh-e-pochinal-v-grada-sled-uslozhnenie-ot-virusno-zabolyavane.html", "text": "62-годишен мъж е починал вчера след усложнение от вирусно заболяване в областната болница. Това съобщи за  Радио „Фокус“ – Пазарджик  д-р Васил Вълчев, началник на МБАЛ - Пазарджик. По думите му мъжът е бил настанен по спешност в ОАРИЛ, но въпреки усилията на лекарите е починал вчера около обяд. „Бил е приет в много тежко състояние след усложнение от прекарана вирусна инфекция. Пробата му за грип е отрицателна. Незабавно е бил интубиран, но не е могъл да бъде спасен заради тежкото му състояние. Той е бил лекуван преди това в Тубдиспансера в Пазарджик от събота и след консултация с кардиолог е бил приет по спешност в ОАРИЛ“, уточни д-р Вълчев. Още четирима пациенти са на командно дишане в пазарджишката болница, след настъпили усложнения от вирусни инфекции. „Фокус“ припомня , че 27-годишен мъж бе спасен в ОАРИЛ на пазарджишката болница, след като бе приет в коматозно състояние след прекарано вирусно заболяване. \r\nАлбена ЖИЛЕКОВА", "date": "2019.01.23", "title": "Пазарджик: 62-годишен мъж е починал в града след усложнение от вирусно заболяване"}
{"url": "http://www.focus-news.net/news/2019/01/23/2615228/haskovo-v-grada-shte-bade-ofitsialno-otkrit-priyut-za-ovladyavane-na-populatsiyata-ot-bezstopanstveni-kucheta.html", "text": "В града ще бъде официално открит Приют за овладяване на популацията от безстопанствени кучета. Това съобщиха от пресцентъра на  Община Хасково . Откриването ще се състои на 24 януари в 11.00 часа. Приютът се намира в бившата ОСМА.", "date": "2019.01.23", "title": "Хасково: В града ще бъде официално открит Приют за овладяване на популацията от безстопанствени кучета"}
{"url": "http://www.focus-news.net/news/2019/01/23/2615229/shumen-trima-dushi-sa-postradali-sled-katastrofa-na-patya-shumen-varna-predi-vklyuchvaneto-za-am-hemus.html", "text": "Трима души са пострадали на пътя Шумен - Варна преди етапната връзка за АМ „Хемус“. Това съобщиха от  ОДМВР – Шумен .  Водачът на лек автомобил „Нисан Х Трейл“ с шуменска регистрация не съобразил скоростта си на движение и навлязъл в насрещната лента за движение. Ударил се челно в товарен автомобил „Мерцедес Вито“ с шуменска регистрация. Поради препречване на пътното платно в тях се ударил лек автомобил „Ауди А3“. След удара в МБАЛ – Шумен са откарани 45-годишният водач на „Нисан“ с инициали А.А., който бил с фрактура на дясната китка, 45-годишният шофьор на „Мерцедес“ с инициали П.П. с луксация на рамо и фрактура на ляво бедро. Настанени са за лечение в болничното заведение без опасност за живота. Мъж на 21 години с инициали Е.Г. е с охлузни рани по главата. Той е прегледан и освободен. Извършен е оглед. Образувано е досъдебно производство.", "date": "2019.01.23", "title": "Шумен: Трима души са пострадали след катастрофа на пътя Шумен - Варна преди включването за АМ „Хемус“"}
{"url": "http://www.focus-news.net/news/2019/01/23/2615231/varna-rekite-provadiyska-kamchiya-i-ana-dere-na-teritoriyata-na-oblastta-sa-v-koritata-si-nyama-danni-za-problemi-pri-yazovirite.html", "text": "Обстановката в област Варна е спокойна, всички населени места са с нормално електрозахранване и водоснабдяване. Това съобщиха за  Радио „Фокус“ – Варна  от Областната администрация. Според сутрешните доклади на оперативните дежурни към общинските съвети за сигурност обстановката във всички общини на територията на Варненска област е нормална. Полетите на летището се изпълняват по разписание. Пристанището също функционира нормално, всички портове и канали са отворени за маневриране на плавателни съдове. Реките Провадийска, Камчия и Ана дере на територията на областта са в коритата си, не е съобщавано и за проблеми при язовирите. \r\nПо данни на Националния институт по метеорология и хидрология в Черноморски басейн нивата на наблюдаваните реки са се понижили или са останали без изменение. Регистрираните изменения на речните нива са от минус 4 см до плюс 4 см. Водните количества на повечето реки в басейна са около и под прага за средни води, само водното количество на р. Провадийска река при гара Синдел е около прага за високи води. През следващите дни речните нива в басейна ще останат без съществени изменения. В периода 24 - 25 януари 2019 г. са възможни краткотрайни и незначителни повишения на речните нива в резултат на валежи. Водните количества на наблюдаваните реки ще бъдат под праговете за внимание. \r\nМарияна ВАЛЕНТИНОВА", "date": "2019.01.23", "title": "Варна: Реките Провадийска, Камчия и Ана дере на територията на областта са в коритата си, няма данни за проблеми при язовирите"}
{"url": "http://www.focus-news.net/news/2019/01/23/2615221/fokus-makedoniya-zoran-zaev-prizova-dsi-da-ne-si-prisvoyava-zaslugata-za-zakona-za-upotreba-na-ezitsite.html", "text": "Зоран Заев призова ДСИ да не си присвоява заслугата за Закона за употреба на езиците, пише македонското електронно издание  “Фокус“ . \r\nТози закон не е само на Демократичния съюз за интеграция (ДСИ), този закон е и на СДСМ, БЕСА, всички ние, които участвахме в изработката му ... Ние всички го подкрепихме всички, всички гласувахме и трябва да бъдем в духа на единно  общество ”, каза премиерът Зоран Заев в вчерашното предаване на телевизионния канал “ Алсат М ”относно Закона за употребата на езиците. \r\n„Не се нуждая от национализъм  от която и да е страна, защото едно от нещата, с които се съгласихме, беше да изградим общество за всички. Както аз като македонец, аз съм внимателен към моите колеги албанци, така че колегите албанци трябва да бъдат внимателни с колегите си македонци“ - каза Заев \r\nПо въпроса дали има несъгласие между СДСМ и ДСИ, защото вицепремиерът Буяр Османи заяви, че според него законът не трябва да се отнася до Венецианската комисия, Заев заяви: \r\n„Моят приятел и вицепремиер на правителството забрави заключението на правителството. Аз, като първи представител на правителството, мисля, че законът е конституционен. Конституцията определя албанския език като втори официален език, за международна употреба е само македонският, първият е македонски, употребата е ясно разграничена“ - каза премиерът.  Юлиян Марков", "date": "2019.01.23", "title": "„Фокус“ (Македония): Зоран Заев призова ДСИ да не си присвоява заслугата за Закона за употреба на езиците"}
{"url": "http://www.focus-news.net/news/2019/01/23/2615224/elena-yoncheva-bsp-atakata-sreshtu-men-zapochna-sled-kato-poiskahme-nezavisima-ekspertiza-na-balgarskite-magistrali-no-splashvaneto-nyama-da-ni-spre.html", "text": "Атаката срещу мен започна, след като поискахме независима експертиза на българските магистрали, но сплашването няма да ни спре. Това каза говорителят на ПГ на „БСП за България“ Елена Йончева по време на брифинг в Народното събрание, предаде репортер на  Агенция „Фокус“ . По думите ѝ правителството и премиерът Борисов използват Специализираната прокуратура за публично унижение на своите противници. „Тази атака, това сплашваме, тази репресия няма да ни спре“, допълни Йончева. „Обвиненията, че работейки за ТВ7 през периода 2012-2014 г. и че съм била финансирана по престъпен начин е абсурдно“, допълни Йончева.  \r\nДеница КИТАНОВА", "date": "2019.01.23", "title": "Елена Йончева, БСП: Атаката срещу мен започна, след като поискахме независима експертиза на българските магистрали, но сплашването няма да ни спре"}
{"url": "http://www.focus-news.net/news/2019/01/23/2615234/lokhiyd-martin-iztrebitelite-f-16-za-balgariya-shte-badat-proizvedeni-v-zavoda-na-f-16-na-lockheed-martin-v-griynvil-yuzhna-karolina.html", "text": "„Изтребителите Ф-16 Блок 70 за България, които са най-новата версия на знаменития еднодвигателен боен самолет на НАТО, ще бъдат произведени в завода на Ф-16 на Lockheed Martin в Грийнвил, Южна Каролина, където ще бъдат построени и самолетите за Бахрейн и Словакия. Не сме планирали, нито пък сме предлагали Ф-16 за България да се произвеждат в която и да е друга страна, включително Индия”, каза Джeймс Робинсън, директор \"Международно бизнес развитие на F-16\" в Lockheed Martin, съобщиха от  компанията . \r\nLockheed Martin, базирана в Бетесда, щат Мериленд, САЩ, е глобална отбранителна и космическа компания с близо 100 000 служители в цял свят и работи основно в областта на проучването, проектирането, разработването, производството, интегрирането и поддръжката на високо технологични системи, продукти и услуги.", "date": "2019.01.23", "title": "„Локхийд Мартин“: Изтребителите Ф-16 за България ще бъдат произведени в завода на Ф-16 на Lockheed Martin в Грийнвил, Южна Каролина"}
{"url": "http://www.focus-news.net/news/2019/01/23/2615238/stara-zagora-58-godishna-zhena-e-stanala-zhertva-na-telefonna-izmama-sas-sumata-ot-10-000-leva.html", "text": "58-годишна жена е станала жертва на телефонна измама със сумата от 10 000 лева. Това съобщиха от  ОДМВР – Стара Загора . На 22 януари във Второ РУ – Стара Загора е получено съобщение от 58-годишна жена от град Стара Загора, че е получила обаждане на домашния си телефон от непознато за нея лице, което се представило за служител на полицията. Лицето поискало съдействие за задържане на телефонни измамници. След като била въведена в заблуждение, в периода от 10.20 часа до 11.30 часа на същата дата, жената хвърлила на три пъти през прозорец на дома си общата сумата от 10 000 лева. Образувано е досъдебно производство за престъпление.", "date": "2019.01.23", "title": "Стара Загора: 58-годишна жена е станала жертва на телефонна измама със сумата от 10 000 лева"}
{"url": "http://www.focus-news.net/news/2019/01/23/2615230/nova-makedoniya-makedoniya-vazmozhnostta-za-ednovremenni-prezidentski-i-parlamentarni-izbori-ostava-otvorena.html", "text": "Остава отворен въпросът дали заедно с президентските избори ще се проведат предсрочни парламентарни избори, за които опозицията настоява, пише македонският вестник  „Нова Македония“ .  \r\nРешението, както заяви вчера министър-председателя и лидера на СДСМ Зоран Заев, е възможно да бъде прието в петък, когато е вероятно да се проведе заседание на Централния съвет на СДСМ, но има вероятност то да бъде взето и по-скоро. \r\nЗаев заяви на пресконференция на правителството, че държавата е изправена пред няколко стагнационни ситуации през последните години поради предсрочните избори и процедурите за тяхното провеждане до избирането на правителството, и подчерта, че ако бъдат разглеждани от партиен аспект, изборите са благоприятна алтернатива за СДСМ и коалицията , като възможност за засилване на позициите. \r\n„Разискването е отворено както в коалицията, така и в политическия субект, който ръководя. След края му на вас и на гражданите мога да обещая честно и отговорно решение, каза вчера Заев. \r\nОпозицията настоява, че предсрочните парламентарни избори са единственият изход от кризата в страната. Те твърдят, че извиненията, с които  премиерът бяга от изборите като например, че ще бъдат възпрепятствани реформите, според опозицията, са глупави и прозаични. \r\nСъщо така, вицепремиерът по европейските въпроси Буяр Османи заяви в четвъртък, че е против предсрочните парламентарни избори, защото това ще означава по-нататъшно отдалечаване на държавата от програмата за реформи и съзнателно компрометиране на европейския процес.  Юлиян Марков", "date": "2019.01.23", "title": "„Нова Македония“ (Македония): Възможността за едновременни президентски и парламентарни избори остава отворена"}
{"url": "http://www.focus-news.net/news/2019/01/23/2615232/ivan-ivanov-bsp-obvineniyata-kam-elena-yoncheva-e-neskoposan-opit-na-gerb-da-specheli-evroizborite-koyto-shte-bade-uvenchan-s-neuspeh.html", "text": "Обвиненията към Елена Йончева е нескопосан опит на ГЕРБ да спечели евроизборите, който ще бъде увенчан с неуспех. Това каза народният представител от ПГ на „БСП за България“ Иван Иванов по време на брифинг в Народното събрание, предаде репортер на  Агенция „Фокус“ . Иванов подчерта, че ПГ на „БСП за България“ категорично застава зад дейността на Елена Йончева да разкрива истината. „Искам от името на ПГ на „БСП за България“ да заявя следното. В момента се осъществява груба политическа репресия върху колегата Елена Йончева. Това е една груба политическа репресия от страна на ГЕРБ. Само да припомня, че сигналът, по който се работи в момента и на база на който е повдигнато обвинението на Елена Йончева, е подаден от Антон Тодоров, Делян Добрев и Тома Биков. Прави впечатление, че изключително бързо и „резултатно“ се действа спрямо хора, които искат да отразяват истината“, каза още Иванов. По думите му всичко това се е случило след като са се подали сигнали относно оградата по границата, „кум гейт“ и разследването за магистралите. Иванов попита защо за други политици не  излязло нищо в публичното пространство за КТБ, а се опитва да се пришие едно престъпление към народният представител и журналист Елена Йончева.  \r\nДеница КИТАНОВА", "date": "2019.01.23", "title": "Иван Иванов, БСП: Обвиненията към Елена Йончева е нескопосан опит на ГЕРБ да спечели евроизборите, който ще бъде увенчан с неуспех"}
{"url": "http://www.focus-news.net/news/2019/01/23/2615240/stara-zagora-75-godishen-mazh-e-stanal-zhertva-na-telefonna-izmama-sas-sumata-ot-2-660-leva.html", "text": "75-годишен мъж е станал жертва на телефонна измама със сумата от 2 660 лева . Това съобщиха от  ОДМВР – Стара Загора . Сигналът за измамата е подаден на 22 януари във Второ РУ – Стара Загора от 75-годишния мъж от Стара Загора. Той обяснил, че е получил обаждане на домашния си телефон от непознато за него лице, което се представило за служител на полицията. Лицето поискало съдействие за задържане на телефонни измамници. Около 16.00 часа същият ден 75-годишният мъж хвърлил от тераса на апартамента си торба, съдържаща сумата от 2 660 лв. Образувано е досъдебно производство за престъпление.", "date": "2019.01.23", "title": "Стара Загора: 75-годишен мъж е станал жертва на телефонна измама със сумата от 2 660 лева"}
{"url": "http://www.focus-news.net/news/2019/01/23/2615236/gazeta-express-hashim-tachi-podkrepya-initsiativata-za-obedinenie-na-kosovskiya-grad-mitrovitsa.html", "text": "Президентът на Косово Хашим Тачи подкрепи във вторник инициативата на кмета на Южна Митровица Агим Бахтири за обединението на града, разделен от етнически линии между албанците, живеещи на юг, и сърбите на север, пише англоезичното издание на албанския вестник, базиран в Косово  Gazeta Express .  \r\nТачи се срещна във вторник с кмета на управляваната от албанци община Южна Митровица Агим Бахтири, който наскоро започна петиция за обединение на града със северната част, доминирана от сърби. „Обединението на град Митровица е необратимо. По време на срещата с кмета Батири стигнахме до заключението, че гражданите на Митровица вече са дали своето мнение. Сега правителството, парламентът и канцеларията на президента трябва да действат ”, пише Тачи в социалната мрежа „Фейсбук“.  Юлиян Марков", "date": "2019.01.23", "title": "Gazeta Express: Хашим Тачи подкрепя инициативата за обединение на косовския град Митровица"}
{"url": "http://www.focus-news.net/news/2019/01/23/2615235/valeri-simeonov-nfsb-mediynite-izyavi-i-deklaratsii-na-vmro-poredni-stapki-v-posoka-samostoyatelno-yavyavane-na-evropeyskite-izbori-li-sa.html", "text": "След сериозен анализ до късно вечерта за нас като партия се изправя въпросът дали медийните изяви и декларации не са поредни стъпки в посока самостоятелно явяване, или с друга коалиция на колегите от ВМРО. Това каза пред журналисти в парламента лидерът на НФСБ Валери Симеонов, предаде репортер на  Агенция „Фокус“ . „Ако е така, не би ли било по-редно това да бъде оповестено. Няма драма в това. Да бъде казано на нас и на обществото чрез медиите“, заяви той. „Да се явим сами на европейските избори може да стане, може и да не стане. Към момента заявяваме, че прекратяваме започнатите преговори за явяване с ВМРО до изясняване на всички проблеми, създадени от медийните изяви от последната седмица“, обясни той. „Тепърва би трябвало да се изяснят разминаванията. Защо се излиза с декларации, какъв е смисълът на тези няколко поредни медийни изяви. Защо трябва да отговаряме през медиите. Не мисля, че това е конструктивно“, посочи лидерът на НФСБ. „Нямахме намерение да го оповестяваме, но започнахме тези преговори за съвместно явяване във вторник. В петък излиза едно изказване, което не можем да приемем. Решаваме да не се конфронтираме, преглъщаме определения на лидера на ВМРО от Казанлък. И в понеделник нова декларация, в която колегите поставят въпроси, които трябва да бъдат поставени в коалиционен формат, ако още сме коалиция, естествено“, каза Валери Симеонов. „Няма как да приемем обобщения, че коалицията била раздирана от това, че отделни политически фигури се боричкали за егото си“, обяви той.   \r\nВ отговор на въпрос „Атака“ била ли е поканена на разговорите, Симеонов уточни: „Да, беше поканена. 3 поредни седмици е канена. Никой от тях не присъства. Поканата става със SMS или телефонно обаждане. Определя се залата, мястото и часа. Никой не идва“. „Не са прекъснати комуникациите. Това си е тяхно право, могат и да не идват“, каза още Валери Симеонов. \r\nБиляна ИВАНОВА", "date": "2019.01.23", "title": "Валери Симеонов, НФСБ: Медийните изяви и декларации на ВМРО поредни стъпки в посока самостоятелно явяване на европейските избори ли са"}
{"url": "http://www.focus-news.net/news/2019/01/23/2615233/elena-yoncheva-bsp-sredstvata-za-dokumentalnite-mi-filmi-sa-prevedeni-ot-ktb-v-period-v-koyto-darzhavata-ne-e-mogla-da-predvidi-sriva-na-bankata.html", "text": "Средствата за документалните ми филми са преведени от КТБ в период, в който държавата не е могла да предвиди срива на банката. Това каза говорителят на ПГ на „БСП за България“ Елена Йончева по време на брифинг в Народното събрание, предаде репортер на  Агенция „Фокус“ . Йончева поясни, че е правила документални филми за ТВ7. „Средствата за тези филми са преведени в банка КТБ в период,  когато даже държавата с нейните контролни функции не е могла да предвиди нейния срив. Обвиненията, че съм знаела, че тези средства са с престъпен произход е опит да бъда ангажирана със своята защита, а не с работата ми на депутат“, каза още Йончева.    \r\nДеница КИТАНОВА", "date": "2019.01.23", "title": "Елена Йончева, БСП: Средствата за документалните ми филми са преведени от КТБ в период, в който държавата не е могла да предвиди срива на банката"}
{"url": "http://www.focus-news.net/news/2019/01/23/2615244/kyustendil-v-grada-e-provedena-spetsializirana-politseyska-operatsiya-vav-vrazka-s-veshtno-ukrivatelstvo.html", "text": "Криминалисти от ОДМВР, служители от РУ - Кюстендил, експерти и разследващи полицаи са провели специализирана полицейска операция за разкриване на факти и обстоятелства, свързани с вещно укривателство, съобщиха от  ОДМВР – Кюстендил .  В рамките на операцията са осъществени процесуално-следствени действия на 2 адреса в с. Граница и на 1 в Кюстендил. Открити и иззети са множество инструменти – електрически ъглошлайфове, шлайфмашини,  електрически бормашини, водни помпи, електрически циркуляр, лазерен нивелир, комплекти гидории и електрически инструменти „Хилти, електрически двигатели, инструменти за полиране, компресори, професионална прахосмукачка, пароструйка, водоструйка, кухненски приспособления, готварски печки, хладилници, газови котлони, кутии с ръчни часовници, преносими компютри, GPS навигация, 868 кутии с МР4 плеъра и аксесоари към тях, автомобилни гуми и части, електронни модули, състезателен картинг, малък състезателен мотопед, мотоциклет тип скутер, който се издирва чрез ШИС, обявен е за откраднат в Италия през 2016 г., и четириколесно превозно средство „Polaris“, обявено за откраднато миналата година в Италия и обявено за издирване чрез Шенгенската информационна система. Работата по установяване на произхода на иззетите предмети продължава. За някои има данни, че са откраднати в чужбина и се укриват на територията, обслужвана от РУ - Кюстендил. Започнато е досъдебно производство по случая, процесуално-следствените действия са осъществени с прякото участие на прокурор от РП – Кюстендил.", "date": "2019.01.23", "title": "Кюстендил: В града е проведена специализирана полицейска операция във връзка с вещно укривателство"}
{"url": "http://www.focus-news.net/news/2019/01/23/2615241/silistra-133-sa-otsastvashtite-poradi-bolest-uchashti-v-oblastta.html", "text": "13.3% са отсъстващите поради болест в училищата в област Силистра днес, сочат данните от учебните заведения. Има леко повишение спрямо вчерашния ден когато са били над 11%. Това каза за  Радио „Фокус“ - Шумен  Анелия Атанасова от Регионалния инспекторат по образованието в Силистра. От професионалната гимназия по селско стопанство в село Ситово са подали информация за 30.3% отсъстващи поради заболеваемост в два поредни дни, като са отправили искане до Регионалната здравна инспекция  за разрешение 24 и 25 януари да бъдат неучебни за училището.  За над 30% отсъстващи съобщават и от ОУ „Св. св. Кирил и Методий“ в село Калипетрово. \r\nИвелина ИВАНОВА", "date": "2019.01.23", "title": "Силистра: 13.3% са отсъстващите поради болест учащи в областта"}
{"url": "http://www.focus-news.net/news/2019/01/23/2615242/yordanka-stoycheva-bchk-blagoevgrad16-vida-hranitelni-produkti-shte-poluchat-nuzhdaeshtite-si-pri-razdavane-na-pomoshti-ot-bchk.html", "text": "16 вида хранителни продукти ще получат нуждаещите си при раздаване на помощи от БЧК. Това каза за  Радио „Фокус“ – Пирин  Йорданка Стойчева, директор на БЧК – Благоевград. До момента са направени доставки до половината общини на територията на областта. Раздаването ще продължи до 28 февруари и всички правоимащи, включени в списъците на АСП, ще получат получат по 24.070 кг от 16 вида хранителни продукти – спагети – 1.5 кг; говеждо в собствен сос – 0.300 кг; леща – 3 кг; захар – 3 кг; гювеч – 1.6 кг; зелен фасул – 2.4 кг; лютеница – 0.500 кг; грах – 1.6 кг; домати стерилизирани – 1.6 кг; говежди кюфтета в бял сос – 0.600 кг; риба херинга – 0.170 кг; пиле фрикасе – 0.300 кг; зрял боб – 2 кг; конфитюр – 0.500 кг; ориз – 2 кг; олио – 3 л. \r\nЛора КАЛЧЕВА", "date": "2019.01.23", "title": "Йорданка Стойчева, БЧК - Благоевград:16 вида хранителни продукти ще получат нуждаещите си при раздаване на помощи от БЧК"}
{"url": "http://www.focus-news.net/news/2019/01/23/2615248/sofiya-nad-6-000-kasa-kontrabandni-tsigari-sa-izzeti-sled-proverka-na-67-godishna-zhena-i-doma--v-dragoman.html", "text": "Над 6 000 къса контрабандни цигари са иззети след проверка на 67-годишна жена и дома ѝ в Драгоман. Това съобщиха от  ОДМВР – София . Служители на сектор „Противодействие на икономическата престъпност“ в ОДМВР - София и РУ - Сливница проведоха на 22 януари полицейска операция срещу съхранението и разпространението на акцизни стоки без бандерол. В хода на акцията е извършена проверка на 67-годишна жителка на Драгоман. След като у нея били открити 2 000 къса безакцизни цигари, служителите на реда пристъпили към проверка на домашния ѝ адрес. Там заварили 47- годишния й син да изхвърля пликове на балкона на съседния апартамент. Установени и иззети са още 4080 къса цигари без български бандерол. По случая е образувано бързо производство за извършено престъпление. Майката и сина са задържани за срок до 24 часа. Работата по случая продължава под наблюдението на районната прокуратура.", "date": "2019.01.23", "title": "София: Над 6 000 къса контрабандни цигари са иззети след проверка на 67-годишна жена и дома ѝ в Драгоман"}
{"url": "http://www.focus-news.net/news/2019/01/23/2615237/plovdiv-zhitelite-na-voyvodinovo-otnovo-izlizat-na-protest-s-iskane-za-otchet-za-nezakonnite-postroyki.html", "text": "Жителите на Войводиново отново излизат на протест с искане за отчет за незаконните постройки. Това съобщи за  Радио „Фокус” - Пловдив  кметът на селото Димитър Тосев. Идеята е хората да чуят какво е свършено от местната управа по отношение незаконните постройки в селото, след случая при който цигани пребиха военнослужещ. Протестът е в 18.00 часа, отново пред църквата. Кметът посочи, че се надява този протест да е последният. Димитър Тосев заяви, че всички опасни незаконни постройки в селото са бутнати, описани са още 13, които ще бъдат премахнати след 8 февруари, когато изтича 15-дневният предупредителен срок. Срокът е бил изтекъл по-рано, но е имало обжалвания за две от тях и е трябвало да се изчака новият срок, който изтича именно на 8 февруари. Кметът Тосев предполага, че бутането ще започне в първия работен ден след този срок. Дотогава циганите могат да прибират покъщнината си и те го правят. В селото няма да остане нито един от тях, по собствено желание. „Имаше време, в което им предлагахме да си закупят общински терен, но сега и това не може да стане, тъй като местните жители вече са против“, каза кметът на Войводиново. \r\nВ момента полицейското присъствие в селото продължава, то е подсигурено от РУ на МВР в село Труд. За довечера отново ще има присъствие на полиция, след съгласуване на протеста. \r\nКметът на село Войводиново Димитър Тосев заяви, че смята довечера да покаже на жителите всички документи и заповеди за събаряне на незаконните постройки и да отговори на въпроси, които вълнуват жителите. Според него не е необходимо протестите да продължават и да се харчи повече държавен ресурс, тъй като процедурите се движат. Реално в селото остават само около три цигански къщи, които са построени напълно законно. „Семействата в тях живеят в разбирателство и синхрон с местните жители“, каза кметът. \r\nНа протеста довечера е поканен и бащата на пребития от цигани ефрейтор Валентин Димов, който миналата седмица бе изписан от болница и вече си е при семейството. \r\nЦветана ТОНЧЕВА", "date": "2019.01.23", "title": "Пловдив: Жителите на Войводиново отново излизат на протест с искане за отчет за незаконните постройки"}
{"url": "http://www.focus-news.net/news/2019/01/23/2615247/d-r-damyan-iliev-babh-sanktsiite-kam-fermerite-otpadnaha-chastichno-kontrolnite-merki-vse-oshte-shte-badat-zategnati.html", "text": "Санкциите към фермерите отпаднаха частично, контролните мерки все още ще бъдат затегнати. Това съобщи д-р Дамян Илиев, изпълнителен директор на Българската агенция по безопасност на храните (БАБХ), по време на пресконференция по повод актуалната епизоотична обстановка в страната по отношение на заболяванията чума по дребните преживни животни и африканска чума по свинете, предаде репортер на  Агенция „Фокус“ . „Една страна никога няма да търгува с друга, чийто здравен статус на животните не е добър“, подчерта д-р Илиев.  \r\nИрина ИВАНОВА", "date": "2019.01.23", "title": "Д-р Дамян Илиев, БАБХ: Санкциите към фермерите отпаднаха частично, контролните мерки все още ще бъдат затегнати"}
{"url": "http://www.focus-news.net/news/2019/01/23/2615249/smolyan-42-godishna-peshehodka-e-blasnata-ot-lek-avtomobil-v-zlatograd.html", "text": "42-годишна пешеходка е блъсната от автомобил в Златоград. Това съобщиха от  ОДМВР – Смолян . Сигналът за инцидента е подаден на 22 януари 2019 г. в 14.30 часа в РУ - Златоград от 30-годишна жена с инициали Е. Б. от град Златоград. Съобщено е за това, че около 07.25 часа в град Златоград на ул. „България“, като водач на лек автомобил марка „Пежо-307Д“ с русенска регистрация, при предприемане на маневра за завиване на ляво, тя блъска преминаващата в този момент 42-годишна пешеходка от гр. Златоград. В резултат на което пострадалата е с натъртвания в областта на таза и лявата подбедрица. Извършен е преглед във ФСМП - Мадан и е освободена за домашно лечение. Местопроизшествието не е посетено и не е запазено. Взето е отношение по Закона за движение по пътищата.", "date": "2019.01.23", "title": "Смолян: 42-годишна пешеходка е блъсната от лек автомобил в Златоград"}
{"url": "http://www.focus-news.net/news/2019/01/23/2615243/iskren-veselinov-vmro-nie-sme-gotovi-da-sme-izvinim-na-nfsb-ako-sa-zasegnati-nezavisimo-dali-e-osnovatelno-ili-ne.html", "text": "Ние, от ВМРО, сме готови да сме извиним на НФСБ, ако са засегнати, независимо дали е основателно, или не. Това каза народният представител от ПГ на „Обединени патриоти“ и заместник-председател на ВМРО Искрен Веселинов пред журналисти във връзка с декларацията на НФСБ, че преустановяват преговорите с ВМРО за явяване на евроизборите, предаде репортер на  Агенция „Фокус“ . „Преди всичко за нас проблемът има няколко страни. На първо място, това е принципният въпрос за политиките, които следва да се отстояват. За нас въпросът за явяването на евроизборите е част от общия за единодействие в парламента и в управлението, и за постигане на реални резултати“, каза Веселинов. По думите му нещата не трябва да се концентрират върху личностите и кой ще води и кой ще е извън листата. „Трябва да имаме общи идеи, които ще реализираме в следващите месеци и години“, заяви заместник-председателят на ВМРО.  \r\nДеница КИТАНОВА", "date": "2019.01.23", "title": "Искрен Веселинов, ВМРО: Ние сме готови да сме извиним на НФСБ, ако са засегнати, независимо дали е основателно, или не"}
{"url": "http://www.focus-news.net/news/2019/01/23/2615253/balgarski-poshti-vazmozhno-e-zabavyane-v-obrabotkata-i-dostavkata-na-pratki-v-gartsiya-zaradi-provezhdana-24-chasova-stachka.html", "text": "Възможно е забавяне в обработката и доставката на пратки в Гърция заради провеждана 24-часова стачка. Това съобщиха от пресцентъра на  „Български пощи“ ЕАД . Пощенският оператор в Гърция уведомява, че поради провеждана 24-часова стачка на 23 януари 2019 г.,  пощенските услуги в страната на този ден са преустановени.", "date": "2019.01.23", "title": "„Български пощи“: Възможно е забавяне в обработката и доставката на пратки в Гърция заради провеждана 24-часова стачка"}
{"url": "http://www.focus-news.net/news/2019/01/23/2615252/mvr-trima-nezakonni-migranti-sa-zadarzhani-pri-proverka-na-kamion-na-gkpp-kapitan-petko-voyvoda.html", "text": "Трима незаконни мигранти са задържани при проверка на камион на ГКПП „Капитан Петко войвода“. Това съобщиха от пресцентъра на  МВР . На 22 януари на ГКПП „Капитан Петко войвода“ пристигнал за влизане в страната товарен автомобил с полска регистрация, управляван от 38-годишен полски гражданин. Граничните полицаи извършили проверка с газ-анализатор. Установени били завишени стойности на въглероден двуокис в ремаркето, което доказвало, че там има хора. Това било потвърдено и с митнически рентген. Граничните полицаи открили в товарното помещение сириец и двама иракчани. Шофьорът и незаконните мигранти са задържани в ГПУ - Ново село. Уведомена е районната прокуратура в Свиленград.", "date": "2019.01.23", "title": "МВР: Трима незаконни мигранти са задържани при проверка на камион на ГКПП „Капитан Петко войвода“"}
{"url": "http://www.focus-news.net/news/2019/01/23/2615251/sofiya-54-godishna-peshehodka-e-blasnata-ot-tovaren-avtomobil-na-krastovishte-v-bozhurishte.html", "text": "54-годишна пешеходка е блъсната от товарен автомобил на кръстовище в Божурище. Това съобщиха от  ОДМВР – София . Сигналът за инцидента е подаден на 22 януари около 21.55 часа в ОДМВР - София. Извършен е оглед на местопроизшествието. По първоначални данни е установено, че при маневра ляв завой товарен автомобил „Фолксваген Транспортер“ е ударил 54-годишна пешеходка. Пострадалата е настанена за лечение с фрактура на лумбален прешлен и фрактура на дясно коляно, без опасност за живота. Водачът е изпробван с дрегер, отчел отрицателен резултат. По случая е образувано досъдебно производство.", "date": "2019.01.23", "title": "София: 54-годишна пешеходка е блъсната от товарен автомобил на кръстовище в Божурище"}
{"url": "http://www.focus-news.net/news/2019/01/23/2615239/valeri-simeonov-nfsb-yavyavaneto-na-evroizborite-za-nas-ne-e-zhiznenovazhno-politichesko-sabitie.html", "text": "Явяването на евроизборите за нас не е жизненоважно политическо събитие. Това каза пред журналисти в парламента лидерът на НФСБ Валери Симеонов, предаде репортер на  Агенция „Фокус“ . „Нито Ангел Джамбазки, нито Красимир Каракачанов, нито Валери Симеонов, нито Валентин Касабов са обсъждани като хора, които евентуално да бъдат в евролистата“, коментира той. „За нас евроизборите не са от жизнено значение“, заяви Симеонов.  \r\nВ отговор на въпрос лидерството на Ангел Джамбазки в европейската листа стои ли в „дъното“ на неразбирателството между ВМРО и НФСБ, той уточни: „Не, никога не е коментирано“. „Не мисля, че някаква коренна промяна ще има в европарламента, ако там влязат един или двама патриоти“, посочи лидерът на НФСБ. „За работата на коалицията в 44-тото НС не виждам каква връзка има с това кой как ще се явява на евроизборите“, обяви той. „Получава се обработка на общественото мнение за това, че евроизборите са изключително важни за това как ще продължи да действа правителството. Това НС е сформирано с редовни, законни избори, които никой не е оспорил“,  каза още той. \r\nБиляна ИВАНОВА", "date": "2019.01.23", "title": "Валери Симеонов, НФСБ: Явяването на евроизборите за нас не е жизненоважно политическо събитие"}
{"url": "http://www.focus-news.net/news/2019/01/23/2615246/iskren-veselinov-vmro-ako-s-nfsb-si-broim-atakite-shte-vlezem-v-edin-film-v-koyto-ne-iskame-da-vlizame.html", "text": "Ако с НФСБ си броим атаките, ще влезем в един филм, в който не искаме да влизаме. Това каза народният представител от ПГ на „Обединени патриоти“ и заместник-председател на ВМРО Искрен Веселинов пред журналисти във връзка с декларацията на НФСБ, че преустановяват преговорите с ВМРО за явяване на евроизборите, предаде репортер на  Агенция „Фокус“ .    „Готови сме да преодолеем всякаква лична драма. Не мога да се извинявам от името някого. Основното, което за нас е важно, са принципите, на които се сглобява едно партньорство“, допълни Веселинов. Той обърна внимание, че нито една от легитимните институции на „Обединени патриоти“ не работи. „Нямаме събиране на коалиционния съвет, нямаме събиране на парламентарната група. Как бихме могли да си говорим“, каза още Веселинов и заяви, че това не е по вина на ВМРО. Попитан по чия вина е това, Веселинов допълни, че няма намерение да сочи с пръст. \r\n„Нашата мисия винаги е била да обединяваме патриотичното пространство. Ще продължим да го правим, доколкото можем“, каза още заместник-председателят на ВМРО. На въпрос дали за ВМРО е ключово общото явяване на евроизборите за бъдещето на коалицията, Веселинов отговори: „Не“. Веселинов декларира, че ВМРО не води разговори за явяване на избори с нито една политическа сила извън „Обединени патриоти“. Във връзка с кандидатурата на Ангел Джамбазки от гражданско обединение и дали това е знак, че ще се явят самостоятелно, заместник-председателят на ВМРО заяви, че това е знак, че той има широка обществена подкрепа. Попитан дали ще има самостоятелно явяване на евроизборите, той допълни: „Всички обмисляме всички варианти. В края на краищата това са реалности в политиката“, допълни още Веселинов.  \r\nДеница КИТАНОВА", "date": "2019.01.23", "title": "Искрен Веселинов, ВМРО: Ако с НФСБ си броим атаките, ще влезем в един филм, в който не искаме да влизаме"}
{"url": "http://www.focus-news.net/news/2019/01/23/2615245/valeri-simeonov-nfsb-nikoy-ot-nas-ne-poluchi-saobshtenie-za-zasedanie-na-obedineni-patrioti-vchera.html", "text": "Вчера нямаше заседание на групата, защото нямаше предварително предизвестие към секретарките. Никой от нас не получи съобщение, че ще има група. Това каза пред журналисти в парламента лидерът на НФСБ Валери Симеонов, предаде репортер на  Агенция „Фокус“ . „След бърз анализ на ситуацията се оказва, че Десислав Чуколов е дошъл с екип на „Алфа“, направили са снимки и са излезли“, коментира той. „Това може ли да бъде сериозна ПГ, която освен всичко е и управляваща? Да се пускат съобщения в медиите, че заседанието на ПГ се е провалило, защото НФСБ не са дошли?“, попита лидерът на НФСБ. „ПГ на „Обединени патриоти“ не работи. Да се даде отчет защо не заседава, защо се правят такива некоректни изявления чрез медиите“, посочи Симеонов. „Не мога да отговоря Волен Сидеров ли е причината. Мога да говоря само за НФСБ“, уточни той. „До голяма степен ще се съгласим с Красимир Каракачанов, че коалицията не е стабилна“, посочи Валери Симеонов. Попитан как ще продължи да работи коалицията, той коментира: „Ще видите как, ако изобщо продължи. Всичко е възможно“. „Редно е преди всеки да си хване своя път да има уточняване, да се разберем“, обясни лидерът на НФСБ.  \r\nБиляна ИВАНОВА", "date": "2019.01.23", "title": "Валери Симеонов, НФСБ: Никой от нас не получи съобщение за заседание на „Обединени патриоти“ вчера"}
{"url": "http://www.focus-news.net/news/2019/01/23/2615254/silistra-23-godishen-mazh-e-zadarzhan-pri-spetsializirana-politseyska-operatsiya-sreshtu-narkorazprostranenieto.html", "text": "23-годишен мъж е задържан при специализирана полицейска операция срещу наркоразпространението, проведена вчера от служители на сектор „Криминална полиция” при РУ -  \r\n Силистра. Това съобщиха от пресцентъра на  МВР . В хода на полицейските действия около 11.00 часа на обществено място в областния град бил засечен 23-годишен мъж. При извършения обиск у него били намерени 1.0 грама канабис и 1.4 грама амфетамин, идентифицирани с полеви наркотест.  \r\nПоследвали процесуално-следствени действия в дома на мъжа, където били открити и иззети 45 топчета с тегло 28.2 грама канабис и други 6 топчета, съдържащи 4.2 грама амфетамин, две електронни везни и алуминиево фолио.  \r\nМъжът е задържан за срок до 24 часа. Продължава работата по разследването, образувано е досъдебно производство.", "date": "2019.01.23", "title": "Силистра: 23-годишен мъж е задържан при специализирана полицейска операция срещу наркоразпространението"}
{"url": "http://www.focus-news.net/news/2019/01/23/2615255/kyustendil-ekip-na-protivopozharnata-sluzhba-e-okazal-pomosht-na-zatanala-kray-patya-lineyka.html", "text": "Екип на противопожарната служба в Кюстендил е оказал помощ на затънала край пътя линейка. Това каза пред  Радио „Фокус” – Кюстендил  д-р Албена Рапатинска, директор на Центъра за спешна медицинска помощ в Кюстендил. По думите ѝ линейката е била изпратена на адрес, но е затънала край пътя в района на село Страдалово. „Наложи се да поискаме съдействие. Не е имало проблеми относно обслужването на пациента”, каза д-р Рапатинска. Според нея причина за случилото се е непочистен от снега път. Линейката е била изтеглена от пристигналия място екип на Районна служба „Пожарна безопасност и защита на населението” – Кюстендил. \r\nВенцеслав ИЛЧЕВ", "date": "2019.01.23", "title": "Кюстендил: Екип на противопожарната служба е оказал помощ на затънала край пътя линейка"}
{"url": "http://www.focus-news.net/news/2019/01/23/2615257/smolyan-prodalzhava-razsledvaneto-na-smartta-na-politsaya-pochinal-v-avtomobila-si.html", "text": "Продължава разследването на случая с полицая, починал в автомобила си, тръгвайки си от болницата в Смолян. Това съобщиха от  ОДМВР – Смолян . На 22 януари 2019 г. около 10.00 часа в Смолян, при потегляне от паркинг на МБАЛ – Смолян с личния си лек автомобил „Хонда ЦРВ“ на служителя на РУ - Смолян Васил Стоев на 46 години от с. Чуреково му става лошо, в следствие на което е починал на място. Автомобилът му тръгва назад и се удря в паркиран автомобил „Тойота Рав 4″, собственост на 56-годишен мъж от гр. Смолян и в престояващ автомобил „Мицубиши L 200“, собственост и управляван от 53-годишен мъж от гр. Смолян. Причините за инцидента са в процес на изясняване. Извършен е оглед на местопроизшествие и е образувано следствено дело. За случая е уведомена Окръжна прокуратура Смолян. \r\nПочиналият Васил Стоев е старши полицай в РУ - Смолян от 2001 г., като през всички тези години е изпълнявал професионалния си дълг с чест и доблест към гражданите и пагона. \r\n„Ще ни липсва силното рамо на добър приятел и колега! Ръководните екипи на ОДМВР-Смолян, на всички Районни управления, всички колеги на починалия, изказват своите съболезнования към семейството и неговите близки!“, посочиха от ОДМВР - Смолян.", "date": "2019.01.23", "title": "Смолян: Продължава разследването на смъртта на полицая, починал в автомобила си"}
{"url": "http://www.focus-news.net/news/2019/01/23/2615256/burgas-v-etnografskiya-muzey-shte-se-provede-lektsiya-na-tema-sv-yoan-krastitel-glasat-na-vikashtiya-v-pustinyata.html", "text": "„Св. Йоан Кръстител – гласът на викащия в пустинята“ е тема на първата лекция в Бургаския музей за 2019 година. Тя ще се проведе тази събота (26.01) от 11.30 ч. на ново място – залата за презентации на Етнографския музей (ул. „Славянска” 69, зад църквата „Св. Св. Кирил и Методий“). Това съобщиха от  Исторически музей – Бургас .За живота на светия Кръстител ще говори Иванка Делева – главен уредник на Историческата експозиция към РИМ-Бургас и специалист по история на православното християнство. „На строго въздържание на свети Йоан Кръстител подражавали най-великите християнски подвижници, а доблестната му смърт вдъхновявала всички мъченици през време на гоненията срещу християнската вяра. Много хора се събирали, за да слушат думите на светеца, а и днес образът и личността му ни провокират.“ – анонсира бургаският историк. В житието на светеца се казва, че когато Исус Христос отишъл при него и поискал да бъде кръстен в р. Йордан, пророкът първоначално отказал с думите: „Аз трябва да се кръстя от Теб, а Ти ли идваш при мене?” , но Исус знаел, че Йоан бил „най-великият мъж, роден от жена“ и настоял точно той да бъде неговият Кръстител. Входната такса за образователните лекции в музея е преференциална. Цената за възрастни е 2 лв., а за учащи и пенсионери – 1 лв.", "date": "2019.01.23", "title": "Бургас: В Етнографския музей ще се проведе лекция на тема „Св. Йоан Кръстител – гласът на викащия в пустинята“"}
{"url": "http://www.focus-news.net/news/2019/01/23/2615259/gabrovo-zadarzhan-e-nepalnoleten-s-marihuana-i-metaamfetamini-kray-uchebno-zavedenie-v-grada.html", "text": "Задържан е непълнолетен с марихуана и метаамфетамини край учебно заведение в града, съобщиха от  ОДМВР – Габрово . На 21 януари след проведени оперативно издирвателни мероприятия служители на Сектор „Криминална полиция“ при РУ – Габрово задържаха в района на ПТГ „Д-р Н.Василиади“  непълнолетно лице. Полицейските служители  установили,  че лицето държи в себе си розово прахообразно вещество, което при направения полеви наркотест реагира на наркотичното вещество „метаамфетамин“ и зелена листна маса, която при направения полеви наркотест реагира на наркотичното вещество „марихуана”. \r\nПо случая в РУ - Габрово е образувано досъдебно производство за престъпление. На извършителя на деянието  е наложена мярка „задържане за срок до 24 часа“ по реда на ЗМВР.", "date": "2019.01.23", "title": "Габрово: Задържан е непълнолетен с марихуана и метаамфетамини край учебно заведение в града"}
{"url": "http://www.focus-news.net/news/2019/01/23/2615263/sport-lyuka-puy-eliminira-milosh-raonich-v-melbarn.html", "text": "Французинът Люка Пуй се класира за първи път в своята кариера за полуфинал в турнирите от Големия шлем. Световният № 31 се наложи със 7:6(4), 6:3, 6:7(2), 6:4 над Милош Раонич и постигна най-силния си резултат, откакто назначи в треньорския щаб Амели Моресмо. Поставеният под № 16 в схемата канадец Милош Раонич имаше тежък жребий и още в първите два кръга игра срещу Кириос и Вавринка, които успя да победи. На осминафиналите Раонич преодоля в три сета световния № 4 Александър Зверев.  \r\nВ следващия мач 24-годишният Пуй ще играе с Новак Джокович или  Кей Нишикори.", "date": "2019.01.23", "title": "Спорт: Люка Пуй елиминира Милош Раонич в Мелбърн"}
{"url": "http://www.focus-news.net/news/2019/01/23/2615250/cyprus-mail-rabotata-na-kiparskite-bolnitsi-e-zatrudnena-ot-gripnata-epidemiya.html", "text": "Работата на кипърските болници е затруднена от грипната епидемия, заяви председателят на лекарския съюз в страната, цитиран от кипърското англоезично издание  Cyprus mail .  \r\nТой добави, че пациентите с грип заемат леглата и примерно тези, които имат нужда от химиотерапия се налага да бъдат отлагани. \r\n\"Потокът от хора с грип е непрекъснат\", каза той, \"засягайки цялостната работа на нашите болници.\" \r\nЛекарите и медицинските сестри работят по възможно най-добрия начин, но болни се настаняват дори и в коридорите. Според ръководителя на лекарския съюз става дума не само за липса на легла, но и за недостиг на персонал поради епидемията. Имало е предложения да бъдат изписани пациенти , които не се нуждаят от неотложни грижи, за да се освободят легла.  Юлиян Марков", "date": "2019.01.23", "title": "Cyprus Mail: Работата на кипърските болници е затруднена от грипната епидемия"}
{"url": "http://www.focus-news.net/news/2019/01/23/2615260/volen-siderov-ataka-variantat-obedineni-patrioti-da-se-yavim-zaedno-na-evroizborite-ne-e-izklyuchen-no-ima-belezi-na-raztrogvane-na-braka.html", "text": "Вариантът „Обединени патриоти“ да се явим заедно  на евроизборите не е изключен, но има белези на разтрогване на брака. Това каза председателят на ПГ на „Обединени патриоти“ и лидер на „Атака“ Волен Сидеров пред журналисти във връзка с декларацията на НФСБ, че преустановяват преговорите с ВМРО за явяване на евроизборите, предаде репортер на  Агенция „Фокус“ . Във връзка с явяването на партиите от „Обединени патриоти“ на евроизборите, Сидеров коментира: „Поне осем месеца поставям този въпрос и вече реших да не го поставям, защото започва да излиза, че много настоявам. Започнаха да вървят такива слухове, че аз държа да водя листа, поставям условия и прочее. Затова престанах да поставям този въпрос“, заяви още Сидеров и добави „Както се получи - така“.  На въпрос дали ще излизат с обща листа, Сидеров заяви, че е разбрал от декларацията на НФСБ, че не искат да се явяват с ВМРО. „Това е тяхно право. Това хвърля някаква светлина“, заяви още Сидеров.  \r\nДеница КИТАНОВА", "date": "2019.01.23", "title": "Волен Сидеров, „Атака“: Вариантът „Обединени патриоти“ да се явим заедно на евроизборите не е изключен, но има белези на разтрогване на брака"}
{"url": "http://www.focus-news.net/news/2019/01/23/2615258/kyustendil-ostava-visoka-zabolevaemostta-ot-grip-v-oblastta.html", "text": "Остава висока заболеваемостта от грип в областта. Това каза пред  Радио „Фокус” – Кюстендил  д-р Илияна Кръстева, директор на Дирекция „Надзор на заразните болести” към Регионална здравна инспекция – Кюстендил. По думите ѝ въпреки това, стойностите са далеч под необходимите за да бъде обявена грипна епидемия в областта. Данните за първите два дни от седмицата сочат, че за община Кюстендил заболелите от грип и остри респираторни заболявания са 72,9 на 10 000 души. Прагът за обявяване на грипна епидемия за Кюстендилска област е 190 на 10 000 души – седмична заболеваемост. \r\nВенцеслав ИЛЧЕВ", "date": "2019.01.23", "title": "Кюстендил: Остава висока заболеваемостта от грип в областта"}
{"url": "http://www.focus-news.net/news/2019/01/23/2615267/pregled-na-osnovnite-temi-v-balkanskiya-pechat-agentsiya-fokus.html", "text": "Напрегната политическа ситуация в Македония, евентуалното обединение на етнически разделения косовски град Митровица, острото политическо противопоставяне между управляващите и президента в Румъния и грипната епидемия са сред основните теми на балканските издания. \r\n*** Остава отворен въпросът дали заедно с президентските избори ще се проведат предсрочни парламентарни избори, за които опозицията настоява, пише македонският вестник  „Нова Македония“ .  \r\nРешението, както заяви вчера министър-председателя и лидера на СДСМ Зоран Заев, е възможно да бъде прието в петък, когато е вероятно да се проведе заседание на Централния съвет на СДСМ, но има вероятност то да бъде взето и по-скоро. \r\nЗаев заяви на пресконференция на правителството, че държавата е изправена пред няколко стагнационни ситуации през последните години поради предсрочните избори и процедурите за тяхното провеждане до избирането на правителството, и подчерта, че ако бъдат разглеждани от партиен аспект, изборите са благоприятна алтернатива за СДСМ и коалицията , като възможност за засилване на позициите. \r\n„Разискването е отворено както в коалицията, така и в политическия субект, който ръководя. След края му на вас и на гражданите мога да обещая честно и отговорно решение, каза вчера Заев. \r\nОпозицията настоява, че предсрочните парламентарни избори са единственият изход от кризата в страната. Те твърдят, че извиненията, с които  премиерът бяга от изборите като например, че ще бъдат възпрепятствани реформите, според опозицията, са глупави и прозаични. \r\nСъщо така, вицепремиерът по европейските въпроси Буяр Османи заяви в четвъртък, че е против предсрочните парламентарни избори, защото това ще означава по-нататъшно отдалечаване на държавата от програмата за реформи и съзнателно компрометиране на европейския процес. \r\n*** Президентът на Косово Хашим Тачи подкрепи във вторник инициативата на кмета на Южна Митровица Агим Бахтири за обединението на града, разделен от етнически линии между албанците, живеещи на юг, и сърбите на север, пише англоезичното издание на албанския вестник, базиран в Косово  Gazeta Express .  \r\nТачи се срещна във вторник с кмета на управляваната от албанци община Южна Митровица Агим Бахтири, който наскоро започна петиция за обединение на града със северната част, доминирана от сърби. „Обединението на град Митровица е необратимо. По време на срещата с кмета Батири стигнахме до заключението, че гражданите на Митровица вече са дали своето мнение. Сега правителството, парламентът и канцеларията на президента трябва да действат ”, пише Тачи в социалната мрежа „Фейсбук“. \r\n*** Управляващата Социалдемократическа партия (СДП) реагира на изявленията на румънския президент в Германия във вторник, 22 януари, като заяви, че подобни изявления допринасят за лошия имидж на Румъния в чужбина, пише румънското англоезично издание  Romania Insider .  \r\n\"Не бива да се изненадваме, че чужденците мислят лошо за Румъния, когато първият човек в държавата критикува страната си пред международната преса!\", заявиха от СДП в социалната мрежа „Фейсбук“. \r\nПрезидентът Йоханис бе в Германия във вторник, където присъства на подписването на новия договор между Франция и Германия. Той също така разговаря с пресата след церемонията по подписването, като отново критикува румънското правителство, припомня изданието. \r\nУправляващата партия посочва, че  Клаус Йоханис е казал на журналистите, че министърът на правосъдието Тудорел Тоадер трябва да се откаже от идеята за издаване на спешна наредба, която би позволила на някои хора с окончателни присъди да оспорят присъдите си. Министърът обяви миналата седмица, че е изготвил наредба, която позволява на всички лица, осъдени от незаконно съставени състави от пет съдии във Върховния касационен съд и правосъдието, да оспорят окончателните си присъди. Това се отнася за случаите от последните пет години. Йоанис смята, че подобна мярка е противоконституционна и \"показва, че всъщност СДП не се интересува от Румъния, а СДП се грижи за собствените си политици с криминални проблеми и търси решения за тях\". \r\nОтговаряйки на въпрос на журналист относно притесненията на европейските лидери по тази тема, Йоханис каза: „Това е обща загриженост, за съжаление, сред европейските лидери за съдбата на върховенството на закона в Румъния. Искам върховенството на закона да функционира в Румъния, румънците и повечето политици искат същото, но СДП иска нещо специално за собствените си политици с криминални проблеми. Това е голям проблем, който имаме и се надявам да го решим. \" \r\n*** Работата на кипърските болници е затруднена от грипната епидемия, заяви председателят на лекарския съюз в страната, цитиран от кипърското англоезично издание  Cyprus mail .  \r\nТой добави, че пациентите с грип заемат леглата и примерно тези, които имат нужда от химиотерапия се налага да бъдат отлагани. \r\n\"Потокът от хора с грип е непрекъснат\", каза той, \"засягайки цялостната работа на нашите болници.\" \r\nЛекарите и медицинските сестри работят по възможно най-добрия начин, но болни се настаняват дори и в коридорите. Според ръководителя на лекарския съюз става дума не само за липса на легла, но и за недостиг на персонал поради епидемията. Имало е предложения да бъдат изписани пациенти , които не се нуждаят от неотложни грижи, за да се освободят легла.", "date": "2019.01.23", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2019/01/23/2615261/romania-insider-upravlyavashtata-partiya-v-rumaniya-obvinyava-prezidenta-za-loshiya-imidzh-na-stranata.html", "text": "Управляващата Социалдемократическа партия (СДП) реагира на изявленията на румънския президент в Германия във вторник, 22 януари, като заяви, че подобни изявления допринасят за лошия имидж на Румъния в чужбина, пише румънското англоезично издание  Romania Insider .  \r\n\"Не бива да се изненадваме, че чужденците мислят лошо за Румъния, когато първият човек в държавата критикува страната си пред международната преса!\", заявиха от СДП в социалната мрежа „Фейсбук“. \r\nПрезидентът Йоханис бе в Германия във вторник, където присъства на подписването на новия договор между Франция и Германия. Той също така разговаря с пресата след церемонията по подписването, като отново критикува румънското правителство, припомня изданието. \r\nУправляващата партия посочва, че  Клаус Йоханис е казал на журналистите, че министърът на правосъдието Тудорел Тоадер трябва да се откаже от идеята за издаване на спешна наредба, която би позволила на някои хора с окончателни присъди да оспорят присъдите си. Министърът обяви миналата седмица, че е изготвил наредба, която позволява на всички лица, осъдени от незаконно съставени състави от пет съдии във Върховния касационен съд и правосъдието, да оспорят окончателните си присъди. Това се отнася за случаите от последните пет години. Йоанис смята, че подобна мярка е противоконституционна и \"показва, че всъщност СДП не се интересува от Румъния, а СДП се грижи за собствените си политици с криминални проблеми и търси решения за тях\". \r\nОтговаряйки на въпрос на журналист относно притесненията на европейските лидери по тази тема, Йоханис каза: „Това е обща загриженост, за съжаление, сред европейските лидери за съдбата на върховенството на закона в Румъния. Искам върховенството на закона да функционира в Румъния, румънците и повечето политици искат същото, но СДП иска нещо специално за собствените си политици с криминални проблеми. Това е голям проблем, който имаме и се надявам да го решим. \"  Юлиян Марков", "date": "2019.01.23", "title": "Romania Insider: Управляващата партия в Румъния обвинява  президента за лошия имидж на страната"}
{"url": "http://www.focus-news.net/news/2019/01/23/2615266/evrodeputatat-petar-kurumbashev-novite-pravila-za-mezhdunarodnite-avtobusni-prevozi-na-patnitsi-shte-garantirat-pravata-na-prevozvachite.html", "text": "\"Вчера в Комисията по транспорт и туризъм на ЕП се проведе гласуване по предложените от ЕК нови правила за международните автобусни превози на пътници. С приетите решения на практика затворихме вратата пред пълната либерализация на пазара на автобусни превози. Приетите изменения ще гарантират правата на превозвачите - както по отношение на международните превози, така и при вътрешните редовни превози. Така превозвач, който няма регистрация в България, ще следва да подаде заявление за достъп до пазара до регулаторния орган в България\". Това каза евродепутатът Петър Курумбашев, съобщиха от  пресофиса на евродепутата . По думите му когато се иска разрешение за международен превоз на пътници, във всички случаи регулаторният орган ще може да отказва този достъп, в случай че по същия или алтернативен маршрут има вече сключен договор за обществен превоз на пътници. Същото основание за отказ ще може да се използва и когато се иска достъп до вътрешния пазар за превоз на пътници над 100 километра. \r\n\"За вътрешните редовни превози до 100 километра отказът за достъп до пазара ще може да бъде постановен, когато на базата на обективен икономически анализ се установи, че поисканият достъп за новата услуга би нарушила икономическото равновесие на договор за обществена услуга. \r\nКато допълнителни гаранция за недопускане на нелоялна конкуренция бяха приети текстове, чрез които се изисква, след даването на разрешение за достъп и преди започване на осъществяване на услугата, превозвачът да има задължението да се регистрира в държавата членка преди започване на осъществяване на дейността. Гореизброените изисквания ще бъдат задължителни и по отношение на каботажните превози, т.е. за да се осъществява каботаж, ще е необходимо разрешение от страна на регулаторния орган и регистрация в държавата членка на установяване\", посочи евродепутатът. \r\n\"Нашите предложения не срещнаха подкрепа единствено по отношение на статута на регулаторния орган, който настоявахме да бъде компетентният орган, който и към настоящия момент осигурява функционирането на пазара на автобусните превози. Искахме да избегнем допълнителните бюрократични разходи по създаването на нов регулаторен орган, но в крайна сметка мнозинството реши той да бъде независим орган. \r\nОттук нататък предстои така приетите текстове да бъдат поставени за гласуване в Пленарна зала, евентуално през месец февруари. Към настоящия момент предложението на ЕК не е разглеждано от Съвета и няма приета негова позиция, което означава, че в рамките на този мандат няма да се стигне до междуинституционални преговори (триалог)\", каза още Курумбашев.", "date": "2019.01.23", "title": "Евродепутатът Петър Курумбашев: Новите правила за международните автобусни превози на пътници ще гарантират правата на превозвачите"}
{"url": "http://www.focus-news.net/news/2019/01/23/2615262/pazardzhik-udalzhiha-do-petak-gripnata-vakantsiya-na-uchenitsite-v-oblastta.html", "text": "След заседание на Оперативния щаб за борба с грипа и острите респираторни заболявания в Пазарджик бе взето решение да се удължи грипната ваканция на учениците в региона до 25 януари, включително. Това каза пред журналисти областният управител Стефан Мирев, предаде репортер на  Радио „Фокус“ – Пазарджик . Мирев добави, че в областта е регистриран пик на грипа. „Апелираме да се спазват предписанията на РЗИ, при най-малки симптоми на заболяване да се търси лекарска помощ и да се избягва самолечението. Родителите да положат усилия, за ограничаване на масовите събирания и контакти между децата, за да се спре разпространението на вирусите“, обясни Мирев. Той уточни, че в петък на 25 януари в 10.00 часа ще бъде проведено ново заседание на Оперативния щаб за борба с грипа и острите респираторни заболявания в Пазарджик. \r\nВаня НИКОЛОВА", "date": "2019.01.23", "title": "Пазарджик: Удължиха до петък грипната ваканция на учениците в областта"}
{"url": "http://www.focus-news.net/news/2019/01/23/2615265/d-r-vasil-valchev-mbal-pazardzhik-v-bolnitsata-e-sazdadena-organizatsiya-vav-vrazka-s-gripnata-epidemiya-nito-edin-patsient-nyama-da-bade-varnat.html", "text": "В болницата в Пазарджик е създадена перфектна организация във връзка с Грипната епидемия, съобщи за  Радио „Фокус“ – Пазарджик  д-р Васил Вълчев, началник на МБАЛ - Пазарджик. По думите му във всички отделения на лечебното заведение са разкрити допълнителни легла. „Към момента от 400 легла в болницата са запълнени 390. Трябва на всички да е ясно, че нито един пациент не е бил върнат и няма да бъде върнат, имайки предвид, че все още сме в пикът на грипната епидемия“, уточни д-р Вълчев. Той допълни, че само през вчерашния ден са приети 16 пациенти с усложнения след прекарани вирусни заболявания и грипоподобни симптоми. \r\nАлбена ЖИЛЕКОВА", "date": "2019.01.23", "title": "Д-р Васил Вълчев, МБАЛ - Пазарджик: В болницата е създадена организация във връзка с грипната епидемия, нито един пациент няма да бъде върнат"}
{"url": "http://www.focus-news.net/news/2019/01/23/2615272/kyustendil-chetiri-godini-zatvor-e-poluchila-49-godishna-zhena-prebila-i-ograbila-vazrasten-mazh-ot-selo-golem-varbovnik.html", "text": "Четири години затвор е получила 49-годишна жена, пребила и ограбила възрастен мъж от село Голем Върбовник. Това съобщиха за  Радио „Фокус” – Кюстендил  от Районен съд – Дупница. Случаят е от лятото на 2017 година, когато 49-годишната жена е влязла в жилището на възрастен мъж в селото, откраднала 700 лева и го ударила с дървен стол по главата. Малко по-късно жената била задържана от полицейски служители, като в нея имало едва 50 лв. С останалите тя разплатила стари дългове. Според решението на съда обвиняемата ще трябва да заплати и 1000 лв. на пострадалия за причинени неимуществени вреди. 49-годишната жена е известна на полицията с множество кражби и измами, осъждана е и е лежала в затвора. По данни на Областна дирекция на МВР – Кюстендил това е единственият случай на нападение над възрастни хора, за последната година и половина. \r\nВенцеслав ИЛЧЕВ", "date": "2019.01.23", "title": "Кюстендил: Четири години затвор е получила 49-годишна жена, пребила и ограбила възрастен мъж от село Голем Върбовник"}
{"url": "http://www.focus-news.net/news/2019/01/23/2615270/plovdiv-zadarzhan-e-31-godishen-mazh-za-nyakolko-grabezha.html", "text": "Задържан е 31-годишен мъж за няколко грабежа. Това съобщиха за  Радио „Фокус“ – Пловдив  от Областната дирекция на МВР. Съвместното разследване е проведено от полицаи на Трето и Четвърто районни управления в града и колегите им от отдел „Криминална полиция“. В хода на действията са събрани доказателства, че в периода 15 - 18 януари 31-годишен жител на града е ограбил тийнейджърка и две жени. По идентичен начин – пресрещайки ги във вечерните часове и използвайки сила, той отнел от жертвите си мобилни телефони, пари и лични вещи. Извършителят е с криминални регистрации и осъждан за кражби и грабежи. Задържан е за срок до 24 часа, а впоследствие с постановление на районната прокуратура мярката му за неотклонение е удължена до 72 часа.", "date": "2019.01.23", "title": "Пловдив: Задържан е 31-годишен мъж за няколко грабежа"}
{"url": "http://www.focus-news.net/news/2019/01/23/2615271/burgas-zapochva-poetapno-preobzavezhdane-v-dnevniya-tsentar-za-detsa-s-uvrezhdaniya.html", "text": "Започна поетапното внасяне на най-модерно оборудване в Дневния център за деца с увреждания в Морската градина. Това съобщиха от  пресцентъра на Община Бургас . За осигуряване на комфорт по време на престоя и специализираните занятия, ново обзавеждане влиза в залата за лечебна физкултура и рехабилитация, кабинета за психолог, логопед, залите за индивидуална и групова работа, психосензорната стая, трапезарията, кухнята и три спални помещения. Към момента е внесено необходимото сензорно оборудване, пособия за игра, обучение и рехабилитация на децата – тактилни пътеки, гумена бъркотия, музикална уредба, пъзели, интерактивен фиброоптичен килим и др. В процес на доставка са уреди за залата по лечебна физкултура, съобразени с нуждите на целевата група, които да допълнят комплексното въздействие от терапевтичните дейности. Предстои да бъде обособен кът за отдих на открито, в непосредствена близост до сградата, със зона за съоръжения и сензорна градина. Кметът Димитър Николов посети Дневния център за деца с увреждания заедно със заместника си Руска Бояджиева и директора на общинска дирекция „Здравеопазване и социални дейности“ Мая Казанджиева, за да види как функционира друга негова нова придобивка. Това е подпомагаща технология за комуникация, обучение и синтезирана реч. Тя представлява специализиран софтуер, който предоставя готови страници за комуникация, възможност за редакция и създаване на нови страници и допълнителна функционалност. Тези възможности могат да бъдат използвани за ежедневно използване на текст към говор, обучение по език и граматика, развиване на различни познавателни функции. Децата могат да пишат с поглед, мишка или тъчскриийн, а написаното да се произнася. Могат да се използват образователни игри – например, чрез този софтуер децата учат цветовете или буквите. Игрите са създадени така, че по забавен начин да развиват умения за контрол и избор с помощта на поглед. Самата сграда на Дневния център за деца с увреждания е известна на бургазлии като бившите казарми на 24-ти Черноморски пехотен полк. Ремонтът и смяната на предназначението й се случиха в резултат на общите усилия на Службата за сътрудничество и отбрана при Посолството на САЩ и Община Бургас. Центърът разполага с 10 кабинета. С децата работят психолози, социални работници, арт терапевти, логопеди, ресурсни учители и др. Посещенията са свободни. Децата могат да остават през целия ден. Пространствено и функционално сградата има капацитет да осигури подходящи условия за дневна грижа на 30 деца и възможност за консултативни услуги до 60 места. Оборудването на Дневния център за деца с увреждания става със средства по проект „Създаване на условия за разкриване на 5 нови социални услуги на територията на община Бургас“, Договор №: BG16RFOP001-5.001-0026-C01, Приоритетна ос 5: „Регионална социална инфраструктура“, процедура BG16RFOP001-5.001 „Подкрепа на деинституционализацията на грижите за деца“ по Оперативна програма „Региони в растеж“ 2014- 2020″.", "date": "2019.01.23", "title": "Бургас: Започва поетапно преобзавеждане в Дневния център за деца с увреждания"}
{"url": "http://www.focus-news.net/news/2019/01/23/2615269/lovech-11-godishno-momiche-obyaveno-za-izdirvane-e-otkrito-na-patya-lovech-selo-goran.html", "text": "11-годишно момиче, обявено за издирване на 22 януари, е открито на пътя Ловеч - село Горан. Това съобщиха от  ОДМВР – Ловеч . Момиченцето е открито здраво и невредимо на 23 януари около 09.00 часа  по пътя Ловеч – село Горан, на около 500 м от жп прелеза в посока към селото. Александра е предадена на родителите си. По данни на семейството детето е напуснало дома си около 15.00 часа на 22 януари, а сигнал в РУ - Ловеч за изчезването му е подаден около 20.00 часа. Незабавно са сформирани полицейски екипи, които цяла нощ са издирвали детето в града и околностите.  \r\n„Ръководството на ОД МВР - Ловеч и РУ - Ловеч изказва искрени благодарности на всички жители на Ловеч, които се самоорганизираха и през изтеклата нощ се включиха в издирването на 11-годишната Александра“, посочват от ОДМВР – Ловеч.", "date": "2019.01.23", "title": "Ловеч: 11-годишно момиче, обявено за издирване, е открито на пътя Ловеч - село Горан"}
{"url": "http://www.focus-news.net/news/2019/01/23/2615278/sliven-77-godishna-zhena-e-stanala-zhertva-na-telefonna-izmama-sas-sumata-ot-4-000-leva.html", "text": "77-годишна жена е станала жертва на телефонна измама със сумата от 4 000 лева. Това съобщиха от  ОДМВР – Сливен . На 22 януари жената е била заблудена, че помага на органите на реда за залавянето на телефонни измамници. Въвлечена в измамната схема тя е хвърлила от терасата на жилището си сумата от 4 000 лева. По случая е започнато досъдебно производство.", "date": "2019.01.23", "title": "Сливен: 77-годишна жена е станала жертва на телефонна измама със сумата от 4 000 лева"}
{"url": "http://www.focus-news.net/news/2019/01/23/2615279/unikalen-portret-na-knyaz-aleksandar-i-batenberg-i-knyazheski-regalii-sa-obyaveni-na-targ-vav-viena.html", "text": "Уникален портрет на княз Александър I Батенберг заедно с княжески регалии и дарове за встъпването му на българския престол се обявени на търг от виенската аукционна къща „Доротеум“.  \r\nПортретът представя българския княз в цял ръст, с униформа и медали. Той е с позлатена резбована дървена рамка с корона, скиптър и императорска кълбо. Платното е с размери 157 х 100 см и е рисувано с маслени бои. Портретът е дело на художника Карл Дилиц и датира от 1881 г. Той ще участва в търг на аукционната къща на 28 януари 2019 г. като началната му цена е между 12 000 и 15 000 евро. \r\nВ наддаването ще участват и княжески регалии и дарове за възкачването на Александър I Батенберг на българския престол. Сред тях е овален сребърен поднос филигран с две дръжки от коронацията на Батенберг в Русе на 29 април 1879 г.  В центъра на подноса е гравиран надписа „На Негово Височество Александър I Княз на България от жителите на град Русе“ и български лъв. Подносът е с размери 76.5 x 48 см. Началната му цена е между 3000 и 4000 евро. \r\nВ колекцията е включен още един сребърен поднос филигран, върху който е гравирано посвещение на княз Александър I Батенберг от жителите на град Берковица. Той е с размери 43.5 х 35.5 см и тежи 1450 г. \r\nВ четирите му края има медальони с лъвове. Началната му цена е между 600 и 1000 евро. \r\nНа търг е обявен и частично посребрен метален поднос с флорални мотиви, на който е гравирано „В спомен на Александър I Български княз от ловчанските градски жители. 25 юни 1879 г.“ Подносът е с размери 76 x 48 см, а началната му цена е между 200 и 400 евро. „Фокус“ припомня:   Княз Александър I Батенберг е първият български княз след Освобождението от турско робство. Той управлява от 26 юни 1879 г. до 26 август 1886 г., когато е свален от преврата на русофилите. По време на неговото управление се прокламира и извоюва Съединението на Източна Румелия с Княжество България през 1885 г. След смъртта му Александър I Батенберг е погребан в Мавзолей в центъра на столицата.   \r\nПрез 2017 г. унгарското правителство начело с Виктор Орбан купи на търг сребърно съкровище от римската ера, за което се смята, че е било изнесено контрабандно от страната през 80-те години на миналия век. Унгария плати общо 43 млн. евро за 14-те сребърни тави, купички и кани, както и медният котел, в който са били държани, известни като „съкровищата на Севсо”. Предметите датират от 4-ти век, когато западната Унгария е била част от Римската империя.", "date": "2019.01.23", "title": "Уникален портрет на княз Александър I Батенберг и княжески регалии са обявени на търг във Виена"}
{"url": "http://www.focus-news.net/news/2019/01/23/2615264/kmetat-na-voyvodinovo-dimitar-tosev-prebitiyat-ot-tsigani-efreytor-valentin-dimov-vse-oshte-ne-mozhe-da-se-otarsi-ot-psihicheskata-travma.html", "text": "Пребитият от цигани ефрейтор Валентин Димов все още не може да се отърси от психическата травма. Това каза за  Радио „Фокус” - Пловдив  кметът на селото Димитър Тосев. В разговор с кмета Валентин е казал, че съжалява за всичко, което се е случило, затова че са се създали неприятни моменти за всички. „Той започва да съжалява дори циганите, защото си е добро момче”, каза кметът. Според него явно Валентин трудно ще се отърси от психическата травма, която сега го тормози. \r\nТосев посочи, че в момента никой в селото не изпитва лична омраза и не иска отмъщение, просто хората искат законност. Според него конфликтът с циганите е назрявал във времето, било е сигурно, че нещо такова ще се случи. На тях са били направени много предложения, за да си уредят законно живота. Но сега местните ще са против дори да им се даде и общинският терен, който е бил отреден за тях преди, за да не се оформи още едно гето там. \r\nДимитър Тосев каза още, че две от циганските фамилии, които са живели в селото, вече са си купили къщи в пловдивския квартал Столипиново, други са се настанили в квартири пак там. Кметът се надява повечето да са си извадили поука от този случай. \r\nЦветана ТОНЧЕВА", "date": "2019.01.23", "title": "Кметът на Войводиново Димитър Тосев: Пребитият от цигани ефрейтор Валентин Димов все още не може да се отърси от психическата травма"}
{"url": "http://www.focus-news.net/news/2019/01/23/2615280/chez-shte-predstavi-rezultatite-ot-izpalnenieto-na-proekta-si-za-razkrivane-na-rabotni-mesta-za-bezrabotni-i-hora-bez-kvalifikatsiya.html", "text": "„ЧЕЗ Разпределение България“ АД приключи успешно проект по разкриване на работни места за безработни хора без квалификация или хора от уязвими социални групи. Това съобщиха от пресцентъра на  ЧЕЗ . Компанията ще представи резултатите от изпълнението на проекта и хората, преминали през обучението, които остават на постоянна работа в дружеството на 24 януари от 10.30 часа в хотел Best Western Expo на ул. „Цариградско шосе“ 148, зала Еспланада, ет. 1.  \r\nНа събитието ще присъстват: Евгения Накова, директор дирекция „Човешки ресурси“ в „ЧЕЗ България“ ЕАД, Ваня Траянова, ръководител на проекта, Васил Василев, директор \"Експлоатация и поддържане\", „ЧЕЗ Разпределение България“ АД и Илиян Мутафчиев, директор „Мерене и управление на данните“, „ЧЕЗ Разпределение България“ АД.", "date": "2019.01.23", "title": "ЧЕЗ ще представи резултатите от изпълнението на проекта си за разкриване на работни места за безработни и хора без квалификация"}
{"url": "http://www.focus-news.net/news/2019/01/23/2615283/shumen-registrirani-sa-novi-opiti-za-telefonni-izmami-na-teritoriyata-na-oblastta.html", "text": "Регистрирани са нови опити за телефонни измами на територията на областта. Това съобщават от  ОДМВР – Шумен . С дежурните полицаи са се свързали жители на града, които са съобщили, че на стационарен телефон им е звънял мъж, представящ се за Димитров. Той казвал, че работи в полицията и че се провежда акция за задържане на измамници. Молил за съдействие при залавянето им. До момента са приети няколко такива обаждания. Вчера следобед е имало също един опит, отново с познатия сценарий.  \r\n\"Напомняме на жителите на Шумен и областта да не се доверяват на непознати по телефон, особено когато по различен предлог им искат пари. Няма практика от полицията  да  искат пари от граждани в какъвто и да е случай на търсено съдействие.  Ако получите обаждане от непознат, който иска пари по телефона бъдете сигурни, че става  въпрос за измама\", посочват от ОДМВР – Шумен.", "date": "2019.01.23", "title": "Шумен: Регистрирани са нови опити за телефонни измами на територията на областта"}
{"url": "http://www.focus-news.net/news/2019/01/23/2615282/varna-zadarzhani-sa-izvarshitelite-na-chetiri-krazhbi-v-grada.html", "text": "Задържани са извършителите на четири кражби във Варна през последното денонощие. Това съобщиха от  ОДМВР – Варна . След проведени действия по разследване на случаи с извършени кражби на акумулаторни батерии от автомобили, паркирани пред частни домове в селата Казашка река, Тръстиково и Царевци, е установено, че извършители на деянието са двама мъже на 21 и 26 години от с. Синдел, известни на органите на реда. Задържан е и мъж на 32 години от с. Търнене, известен на МВР и осъждан, за грабеж на дамска чанта, извършен чрез издърпване на бул. „Република“ във Варна.", "date": "2019.01.23", "title": "Варна: Задържани са извършителите на четири кражби в града"}
{"url": "http://www.focus-news.net/news/2019/01/23/2615284/burgas-aviomuzeyat-e-grada-raboti-i-prez-zimata.html", "text": "Една от най-интересните и посещавани атракции в града през последните близо две години е Авиомузей - Бургас. Експозицията на пътнически, селскостопански и военни самолети, разположена на открито, ще продължи да посреща своите посетители и през зимния период. Това съобщиха от пресцентъра на  Общината . Индивидуалните и групови посещения на атракциона ще бъдат извършени след предварително записване на следните телефони: 0885 108 225, 0885 009 673 или чрез официалната фейсбук страница на Авиомузея. Там посетителите могат са видят истинската легенда на авиацията – Ан-12, в който могат да разгледат и интерактивна изложба. Гражданите могат да се запознаят с удобството и безопасността на полета на реактивния пътнически самолет Туполев – Ту-154. Любителите на силни усещания могат да предизвикат себе си и своите авиаторски умения с тестови полет с МиГ-17 Ф Fresco, както и с фронтовия изтребител МиГ-17, който е най-широко разпространеният самолет по време на войната във Виетнам, отличаващ се с големите си маневрени възможности във височинния диапазон 1000 – 4000 м височина. Допълнителна информация за атрактивната експозиция, както и актуална информация за самолетите гражданите могат да получат на телефон: 056 813 765 или в официалния сайт на Авиомузея.", "date": "2019.01.23", "title": "Бургас: Авиомузеят е града работи и през зимата"}
{"url": "http://www.focus-news.net/news/2019/01/23/2615273/pazardzhik-otchita-e-pik-na-zabolevaemostta-ot-virusni-infektsii-v-oblastta.html", "text": "Нивото на заболеваемост от остри респираторни заболявания в област Пазарджик е високо. Това каза след заседанието на Оперативния щаб за борба с грипа и острите респираторни заболявания д-р Магдалена Станева, директор на Дирекция „Надзор на заразните болести“ в РЗИ - Пазарджик, предаде репортер на  Радио „Фокус“ – Пазарджик . Тя уточни, че резултатите отчитат 397 болни на 10 000 души, което е над 99-ти персентил. По думите ѝ това е ниво на заболеваемост, което не е достигано през предходната година. „От изпратените за изследване 15 проби, 6 са положителни. 3 са за вирус тип Н1N1 и 3 са за вирус Н3N2. Това са щамове „Мичиган“ и „Калифорния“. От МБАЛ - Пазарджик са изпратени 7 проби. От тях 6 са положителни и една е отрицателна. Отново 3 от пробите са с изолиран вирус тип Н1N1 и 3 са за вирус Н3N2″, коментира д-р Станева. \r\nВаня НИКОЛОВА", "date": "2019.01.23", "title": "Пазарджик: Отчита е пик на заболеваемостта от вирусни инфекции в областта"}
{"url": "http://www.focus-news.net/news/2019/01/23/2615286/plovdiv-v-selo-stoletovo-zapochna-initsiativata-uchastvam-daryavam-promenyam-s-koyato-vseki-mozhe-da-doprinese-za-razvitieto-na-naselenoto-myasto.html", "text": "В карловското село Столетово започна инициативата „Участвам – дарявам – променям“, с която всеки може да допринесе за развитието на населеното място. Това каза за  Радио „Фокус“ – Пловдив  кметът на населеното място Мирослав Колев. „Идеята е благодарение на наши съграждани, които живеят извън страната, на наши приятели и познати. Всички, които искат да се включат в тази наша кампания, могат да помогнат по банков път с каквато сума те решат и имат възможност да отделят. Банковата сметка е на читалището, защото кметството не разполага с такава. Всичко, което пристигне по банков път като дарение, ще бъде оползотворено. Отчитането на средствата ще бъде напълно прозрачно и ще се знае за какво се разходва всяка една стотинка, за да може хората да видят, че наистина се случват добри неща в селото. Така ще дадем пример, че макар и от кмет да бъде инициирана подобна кампания, благодарение на добри хора, дарители и спонсори, могат да се случат хубави неща“, каза Мирослав Колев. \r\nТой коментира, че приоритетните направления за работа на територията на кметството са много. „Ако някои ме попита кое е първото нещо, от което ще стартира промяната в село Столетово, няма как да кажа кое е приоритетно. Има нужда от ремонт на улиците, на тротоари в центъра на селото, на покривни конструкции както на читалището, в което се помещава кметството, така и на сградата на здравната служба. Не забравяме и училището в Столетово, което вече 12 години е закрито. Сградата е малка, но запазена в цялост. В нея е разположена етнографската сбирка и историята на селото. Столетово е може би едно от малкото населени места, в които училищната сграда е запазена. Не се е превърнала в разграден двор и не е разрушена. Разбира се, има нужда от ремонт и ние сме хората, които трябва да се погрижим. Не на последно място, има нужда от ремонт и на пенсионерския клуб, в който възрастните посрещат празниците, споделят радости и неволи\", каза още той. \r\nПо думите му минералната баня, която съществува на територията на селото, също има нужда от инвестиции. „Общината може да помисли за отдаването ѝ под наем. Идва пролетта, когато трябва да направим площада цветен, селото да има приветлив вид за всички жители и за преминаващите. Много са нещата, които са приоритетни и искам да се случват хубави неща в Столетово“, каза кметът Мирослав Колев. \r\nПо отношение на дарителската кампания, той уточни, че има възможност всеки, който дарява средства, да уточни за какво точно искат да се разходват те. „Ние затова не сме уточнили какво искаме да направим и сме посочили телефон за връзка, за да може, който има повее въпроси относно дарителската кампания, да се обади, да попита и да му бъде обяснено. Евентуално, ако реши, че иска да помогне с нещо конкретно, то в платежното нареждането на средствата следва да посочи за какво точно иска да  бъдат използвани“, посочи Мирослав Колев. \r\nСметката, по която ще постъпват даренията е следната: \r\nIBAN: BG36UNCR96601089191401 \r\nBIC: UNCRBGSF \r\nТони МИХАЙЛОВ", "date": "2019.01.23", "title": "Пловдив: В село Столетово започна инициативата „Участвам – дарявам – променям“, с която всеки може да допринесе за развитието на населеното място"}
{"url": "http://www.focus-news.net/news/2019/01/23/2615276/prokuraturata-tvardeniyata-na-elena-yoncheva-che-e-rabotila-za-tv7-ne-namirat-opora-v-dokazatelstvata.html", "text": "Твърденията на Елена Йончева, че е работила за ТВ7 не намират опора в доказателствата. Това съобщиха от  Прокуратурата  след привличането на народния представител Елена Йончева като обвиняема. От държавното обвинени предоставиха допълнителна информация и по случая.  \r\nНа 08.11.2018 г. главният прокурор Сотир Цацаров поиска от  Народното събрание даване на разрешение за провеждане на наказателно преследване срещу народния представител Елена Йончева  за пране на пари, присвоени от „КТБ“ АД, въз основа на доказателства, събрани от Специализираната прокуратура. Разследването е започнало на 31.08.2018 г. след сигнал до прокуратурата от народни представители. \r\nЕлена Йончева даде съгласието си за провеждане на наказателното производство срещу нея, Специализираната прокуратура проведе процесуално следствени действия и събра доказателства, обосноваващи ангажиране на наказателната й отговорност за престъпление по чл. 253, ал. 5, вр. ал. 4, вр. ал. 3 т. 3 и т. 1, пр. 3, вр. ал.2, пр. 2, вр. ал. 1 вр. чл. 20, ал. 2 от НК. \r\nВ хода на разследването на Специализираната прокуратура е установено, че едноличен собственик на капитала на „Авторска телевизия“ ЕООД е Елена Йончева. Дружеството е вписано в Търговския регистър при Агенцията по вписванията с ЕИК 130692210, със седалище и адрес на управление: гр. София, район „Оборище“, ул. „Велико Търново“ № 10. \r\nНа 17.04.2012г., на основание чл. 113, от Търговския закон, едноличният собственик на капитала на „Авторска телевизия“ ЕООД Елена Йончева е взела решение представляваното от нея търговско дружество да учреди съвместно с офшорна компания „Далий Трейдинг Лимитид /дружество, регистрирано на 09.02.2011г., съгласно действащите нормативни актове на територията на Британски Вирджински острови/, юридическо лице с правно организационна форма – ОДД и  фирмено наименование „Офроуд“ ООД, съгласно действащото българско законодателство. \r\nНа 20.04.2012г., на основание чл. 113 от Търговския закон, представляващите „Далий Трейдинг Лимитид“ са взели решение за учредяване на съвместно дружество с „Авторска телевизия“ ЕООД, съгласно действащото българско законодателство, с фирмено наименование „Офроуд“ ООД. \r\nВ решенията на управителните органи на двете търговски дружества е посочен размерът на капитала на новосформираното – 10 000 лева и начинът на разпределение на дружествените дялове – по равно - по 5 000 лева всяко от дружествата.  \r\n„Далий Трейдинг Лимитид“ се е задължило срещу записаните 50 дружествени дяла от капитала на „Офроуд“ ООД да извърши парична вноска в размер 5 000 лева. Поело е задължение да направи и парична вноска в размер на 310 000 /триста и десет хиляди/ лева, които да бъдат отнесени във фонд „Резервен“. На основание чл. 134 и сл. от Търговския закон, „Далий Трейдинг Лимитид“ се е задължило след учредяване на „Офроуд“ ООД в Търговския регистър на РБългария да направи и допълнителна парична вноска в „Офроуд“ ООД в размер на 250 000 евро или тяхната левова равностойност в срок от 1 година, при годишна лихва 5 %. \r\nНа 23.04.2012г. е приет дружествен договор на учредително събрание на съдружниците на дружеството и е изготвен протокол от учредителното събрание на „Офроуд“ООД от същата дата, подписан от Е.Йончева и съдружниците на  „Далий трейдинг лимитид“, с който избират за управител на новоучреденото дружество Офроуд“ ООД Елена Йончева. В това си качество, тя е сключила с „КТБ“ АД Рамков договор за платежни услуги за ЮЛ и ЕТ. Определена е като единствено лице, което има право да се разпорежда със сумите по сметките на „Офроуд“ ООД. \r\nНа 13.06.2012г. и 22.06.2012г. от сметката на офшорно дружество „Далий трейдинг лимитид“ по две сметки на търговското дружество „Офроуд“  са получени парични средства в общ размер 333 000,00 евро с левова равностойност 645 423.90 лева като на първата дата са получени 161 100.00 евро в левова равностойност 315 084,21 лева предназначена за фонд „Резервен“ на дружеството, а на втората дата - сумата от 171 900.00 евро в левова равностойност 336 207,18 лева. \r\nСпециализираната прокуратура е събрала доказателства за произхода на преведените парични средства от „Далий трейдинг лимитид“ на „Офроуд“ООД. Установено е, че това са средства, собственост на „КТБ“ АД, които са присвоени от три длъжностни лица от „КТБ“АД, на които предстои повдигане на обвинение. От извлеченията от различни банкови сметки е установено, че тези парични средства са били преведени от „КТБ“ АД в полза на 5 фактически контролирани от Цветан Василев търговски дружества, сред които е и „Далии Трейдинг Лимитед“.  \r\nВ периода от 13.06.2012г. до 06.11.2014г. Елена Йончева, която единствено е имала право да се разпорежда с банковите сметки на „Офроуд“ООД е изтеглила всички преведени по сметките на дружеството парични средства.  \r\nЙончева е извършвала преводи за закупуване на аудио и видеотехника. Всеки месец е нареждала и теглила в брой и определената от самата нея собствена заплата като управител на „Офроуд“ООД в размер на по 12 720 лева месечно.  \r\nСъбраните доказателства са обосновали извод, че Елена Йончева е знаела за престъпния произход на средствата и че са предмет на длъжностно присвояване. \r\n На 22.01.2019г. Специализираната прокуратура привлече като обвиняема Елена Йончева – народен представител в 44- то Народно събрание за пране на пари в размер на 333 000 евро, извършено в периода 13.06.2012г. до 06.11.2014г. в съучастие с още едно лице - Б. М., като Йончева е извършител, а Б. М. е неин помагач.  \r\nСпоред обвинението в инкриминирания период от време Йончева в качеството си на длъжностно лице – управител на „Офроуд“ ООД, е получила по открити в „КТБ“ АД две банкови сметки сумата от  333 000 евро и е спомогнала да бъде преобразувано това имущество в лично, като е знаела, че то е придобито чрез престъпление – длъжностно присвояване. Деянието е извършено в изпълнение на решение на организирана престъпна група, като имуществото е в особено големи размери и представлява особено тежък случай. \r\nСпециализираната прокуратура взе мярка за неотклонение на Елена Йончева „гаранция в пари в размер на 20 000 лева“. \r\nНа 16.01.2019 г. съучастникът на Йончева – помагачът Б. М. също е привлечен като обвиняем. \r\nПроцесът по призоваване на Елена Йончева в качеството й на обвиняема е стартирал на 11.01.2019 г., когато е била търсена от призовкар на Следствения отдел на Специализираната прокуратура на известните й адреси в гр. София, включително и на адреса на нейната майка, но не е била открита. Майка й е заявила, че не знае къде живее Елена Йончева. \r\nСлед съдействие от органите на МВР и проведени телефонни разговори с Йончева, на 16.01.2019 г. на Елена Йончева е връчена призовка за явяване в Следствения отдел на Специализираната прокуратура на 22.01.2019 г. – за привличане като обвиняема. \r\n Твърденията на Елена Йончева, че е работила за ТВ 7 не намират опора в доказателствата. Налице са доказателства, че тя е продавала филмите си на тази телевизия, а не е работила там. \r\nКъм настоящия момент „Офроуд“ООД е без управител/ г-жа Йончева е поискала освобождаването си/, без имущество и без парични средства по банковите сметки. \r\nПоради това, че след освобождаването на Йончева като управител на „Офроуд“ООД, съдружниците не са назначили нов управител за повече от 3 месеца, в съответствие с разпоредбите на Търговския закон  прокуратурата е поискала прекратяване на дружеството.", "date": "2019.01.23", "title": "Прокуратурата: Твърденията на Елена Йончева, че е работила за ТВ7 не намират опора в доказателствата"}
{"url": "http://www.focus-news.net/news/2019/01/23/2615287/d-r-velin-denev-tssmp-smolyan-nyama-sluchai-na-agresiya-i-napadeniya-nad-ekipi-na-speshnata-pomosht-v-oblastta.html", "text": "Няма случаи на агресия и нападения над екипи на Спешната помощ в област Смолян. Това каза за  Радио „Фокус“ – Смолян  д-р Велин Денев, директор на Центъра за спешна медицинска помощ в Смолян. „Вербална агресия, изразяваща се в повишение на тон и несъществени заплахи има, но реални заплахи за нашите екипи не сме имали наскоро, така и през последните години. Не е това, което се случва навътре в страната. Оставяме с впечатление, че нашите пациенти са по кротки и културни“, посочи д-р Денев. Той отбеляза, че е имало размяна на реплики, което е нормално в работата и в ежедневието. „Ние ходим при тежки случаи, близките са разтревожени, напрежението е на много високо ниво и само една изтървана дума може да подпали словесен конфликт, но няма нищо съществено. Агресията която се случва при колегите в страната я няма при нас“, заяви д-р Денев. \r\nНели ГЕРГЬОВСКА", "date": "2019.01.23", "title": "Д-р Велин Денев, ЦСМП – Смолян: Няма случаи на агресия и нападения над екипи на Спешната помощ в областта"}
{"url": "http://www.focus-news.net/news/2019/01/23/2615288/burgas-stavros-stavru-shte-bade-lektor-na-obrazovatelniya-hakaton-burgas-game-jam-2019.html", "text": "Ставрос Ставру ще бъде лектор на образователния хакатон Burgas Game Jam 2019. Това съобщиха от пресцентъра на  Община Бургас . Два дни остават до началото на най-вълнуващото световно геймърско събитие, в което Бургас се включва за пети път. Burgas Game Jam 2019 е част от Global Game Jam - най-мащабният образователен хакатон за създаване на компютърни, настолни и улични игри в света, който се провежда паралелно в стотици градове на планетата. Тридневната гейм емоция е в последния уикенд на януари, като започва на 25 януари от 14.00 часа и ще завърши вечерта в неделя. Мястото е Експоцентър \"Флора\", а записването на участниците вече започна. Хакатонът Burgas Game Jam 2019 ще събере на едно място ентусиасти от всякакви области, които разполагат с по-малко от 48 часа и предварително неизвестни условия, за да измислят нова игра. Работи се по обща тема, която се пази в тайна и ще бъде обявена за всички по света участници едновременно. Игрите се създават в екипи, процесът е  интензивен, като времевото ограничение е с цел да стимулира креативността. През първия ден на хакатона ще има лекции от професионалисти на тема как се правят игри, след което трябва да се сформират екипите и започва работа. \r\nИзвестни са вече и лекторите, които са изключително интересни и креативни. \r\nСтаврос Ставру е един от създателите на \"Пукльовците\" - първите по рода си кооперативни образователни игри за таблети, специално предназначени за училищна среда. Тяхната основна цел е да развиват емоционалната интелигентност и социалните умения на учениците от 1-ви до 4-ти клас - емпатия, толерантност... Децата упражняват и своите умения по математика, а чрез историята на игрите повишават чувствителността си към различни екологични проблеми. \"Как създадохме \"Пукльовците\" - Ново поколение кооп образователни игри\" е темата на лекцията на Ставрос Ставру, който е и автор на поредицата от книги \"В света на хората\", насочени към креативното мислене на читателите. Той е обучител и консултант в областта на Гъвкавите подходи за разработка на софтуер, като създава и блога agify.me, в който описва своите авторски игри и техники. Ставрос Ставру е също така доктор по Информатика и носител на грамота \"Джон Атанасов\". \r\nВторият лектор е Християн Стайков, който има над 20-годишен стаж в областта на програмирането, алгоритми и разработка на игри. Той ще разкаже за мистичния Event Loop, който вероятно вече ползвате, може би дори без да предполагате. \r\nУчастието в Burgas Game Jam 2019 е безплатно. За да се включат в хакатона, хоарата трябва да имат навършени 18 години или да са с придружител родител/настойник. Отборите ще се сформират от присъстващите на място на 25 януари, регистрацията им ще продължи до 19.00 часа. \r\nBurgas Game Jam 2019 има екологична кауза. Организаторите ще осигурят безплатно кафе, чай и филтрирана вода, но трябва да си носите своя собствена чаша, с цел намаляване на пластмасовите отпадъци. Лекциите ще се излъчват на живо. \r\nBurgas Game Jam 2019 се организира със съдействието на Община Бургас, EPAM Systems България, ТехноЛогика, SiteGround, Sutherland Bulgaria, книжарница \"Стеди\", Комплекс 2000, СофтУни, GDPR consulting, Piazza Grande.", "date": "2019.01.23", "title": "Бургас: Ставрос Ставру ще бъде лектор на образователния хакатон Burgas Game Jam 2019"}
{"url": "http://www.focus-news.net/news/2019/01/23/2615289/veliko-tarnovo-gradat-e-predstaven-na-turisticheskoto-izlozhenie-fitur-v-madrid.html", "text": "Градът е представен на туристическото изложение FITUR в Мадрид. Форумът започва днес и ще продължи до 27 януари. Това каза за  Радио „Фокус“ – Велико Търново  Борислав Йорданов, управител на Общинската туристическа агенция „Царевград Търнов“. Причината за включването на града в изложението е увеличения брой на испанските туристи в региона, които през 2018 година са били около 20 000 хиляди. „Това е едно от най-големите и сериозни изложения в цяла Европа. Очакват се над 250 хиляди посетители, като участниците са над 10 000. Велико Търново участва на щанда на Министерство на туризма. Решихме да се включим, защото всяка година при нас испанските туристи се увеличават. Само за миналата година те са 20 000, което е с 23% повече от 2017 година. Сметнахме, че това ще е добра стъпка да покажем старата столица и всички атракции, които предлага на повече испански туристи и туроператори“, обясни Борислав Йорданов. \r\nВ изложението освен агенции, участват и общини от цяла Европа, както и туроператори от много страни. \r\nБорсата се провежда от 1981 година насам и е едно от най-значимите събития в областта на туризма в световен мащаб и най-голямото на Иберийския полуостров. \r\nЛуиза ТРАНЧЕВА", "date": "2019.01.23", "title": "Велико Търново: Градът е представен на туристическото изложение FITUR в Мадрид"}
{"url": "http://www.focus-news.net/news/2019/01/23/2615281/volen-siderov-ataka-nikoga-ne-sam-byagal-ot-sabirane-na-malkata-koalitsiya-gotov-sam-da-initsiiram-sreshta.html", "text": "Никога не съм бягал от събиране на малката коалиция, готов съм да инициирам среща. Това каза пред журналисти председателят на ПГ на „Обединени патриоти“ и лидер на ПП „Атака“ Волен Сидеров, предаде репортер на  Агенция „Фокус“ . „Още днес ще им се обадя на колегите Каракачанов и Симеонов и ще ги поканя. SMS ще им пусна“, каза Сидеров. На въпрос дали това е сериозно, той каза: „Да, разбира се. Защо смятате, че аз бягам от такова нещо“.  \r\n„Появиха се съобщения, че не съм се явявал, бойкотирал. Това не е вярно просто. Аз съм на линия, който иска да говори, ето ме тук“, допълни Сидеров. Попитан защо си говорят в „Обединени патриоти“ с декларации, Сидеров обясни, че не прави декларации. На въпрос дали е склонен да подели председателското място на парламентарната група с Валери Симеонов и да бъдат съпредседатели, лидерът на Атака коментира, че като го повдигнат този въпрос, ще отговори.  \r\nДеница КИТАНОВА", "date": "2019.01.23", "title": "Волен Сидеров, „Атака“: Никога не съм бягал от събиране на малката коалиция, готов съм да инициирам среща"}
{"url": "http://www.focus-news.net/news/2019/01/23/2615291/sofiya-politsiyata-izdirva-momicheta-uchastvali-v-sbivane-na-bul-stamboliyski.html", "text": "Полицията издирва момичета, участвали в сбиване на бул. „Стамболийски“ на 22 януари. Това съобщиха за  Агенция „Фокус“  от  СДВР . Полицията работи по информация от публичното пространство - видео разпространено онлайн, без да е постъпил сигнал. Полицаите се опитват да намерят участничките в побоя. От СДВР призовават гражданите, ако имат информация за някое от децата, да подадат сигнал към Трето РУ - София.", "date": "2019.01.23", "title": "София: Полицията издирва момичета, участвали в сбиване на бул. „Стамболийски“"}
{"url": "http://www.focus-news.net/news/2019/01/23/2615285/volen-siderov-ataka-shte-predlozha-evrodeputatite-da-daryavat-razlikata-v-zaplatata-si-s-tazi-na-balgarskite-deputati-za-fond-za-bolni-detsa.html", "text": "Ще предложа евродепутатите да даряват разликата в заплатата си с тази на българските депутати за фонд за болни деца. Това каза пред журналисти председателят на ПГ на „Обединени патриоти“ и лидер на ПП „Атака“ Волен Сидеров, предаде репортер на  Агенция „Фокус“ . „Българите много се дразнят от високите заплащания на евродепутатите. Ще предложа формула, в която  всеки, който се кандидатира за евродепутат, да декларира пред специален нотариален орган, че ще дарява заплатата си над българската депутатска заплата, за специален фонд за болни деца. Смятам, че това трябва да го приеме всеки един. Отиват хора, не им научаваме името. Стоят 5-10 години. Трупат милиони в банкови сметки. Всичко това е на наш гръб. След това гласуват за Истанбулска конвенция, за джендърство, мигранти да идват повече. „Идват тук целите в бяло, отличници, правят конгреси в НДК като 13-тия конгрес на БКП. Обявяват бройки. За какво говорим за вагонетки или за депутати, които ще останат на позиция. Пред Европа стои сериозна идеологическа битка. Искам да знам, ако отиваме заедно на изборите, каква програма ще защитаваме. Ясно написана, точно с идеология, която да не може след това да се отрече“, коментира Сидеров.  \r\nДеница КИТАНОВА", "date": "2019.01.23", "title": "Волен Сидеров, „Атака“: Ще предложа евродепутатите да даряват разликата в заплатата си с тази на българските депутати за фонд за болни деца"}
{"url": "http://www.focus-news.net/news/2019/01/23/2615294/kyustendil-patyat-v-posoka-gkpp-gyueshevo-e-prohodim-pri-zimni-usloviya-normalno-se-osashtestvyava-preminavaneto-prez-punkta.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки на места са мокри и хлъзгави. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.01.23", "title": "Кюстендил: Пътят в посока ГКПП „Гюешево” е проходим при зимни условия, нормално се осъществява преминаването през пункта"}
{"url": "http://www.focus-news.net/news/2019/01/23/2615292/varhovniyat-kasatsionen-sad-potvardi-prisadata-ot-3-godini-i-6-mesetsa-zatvor-na-mazh-prichinil-katastrofa-pri-koyato-e-zaginal-peshehodets.html", "text": "Върховният касационен съд остави в сила решение на Апелативен съд – Пловдив, с което е наложено окончателно наказание от 3 години и 6 месеца лишаване от свобода спрямо И. Я. Това съобщиха от пресцентъра на  Съдебната палата в Пловдив . Той е признат за виновен за причинената катастрофа на 18 декември 2015 г. в град Пазарджик с автомобил марка „Хамър“. На подсъдимия е наложено и наказание лишаване от право да управлява МПС за срок от 4 години.  \r\nСпоред Върховния касационен съд при разглеждане на делото не са допуснати процесуални нарушения. Пловдивският апелативен съд е изпълнил отговорно задължението си за установяване на истината по делото. Не е споделено възражението на подсъдимия и за явна несправедливост на наложеното наказание. Всички обстоятелства, имащи значение за определяне размера на санкцията, са отчетени правилно от пловдивския съд, включително чистото съдебно минало на подсъдимия, както и съпричиняването от страна на пострадалия за настъпване на произшествието. В същото време са отчетени и наложените многократни административни наказания на И. Я., включително и извършване на настоящото деяние само два месеца, след като му е било върнато свидетелството за правоуправление. Отбелязан е и фактът, че е установено и сериозно превишаване на допустимата скорост на движение в населено място.  \r\nВсички тези обстоятелства напълно правилно са били обсъдени от Апелативния съд и са довели до извода за трайна нагласа на подсъдимия за незачитане правилата за движение по пътищата. Въз основа на това е и потвърдено становището, че целите на наказанието в конкретния случай биха се изпълнили чрез неговото реално изтърпяване.       \r\nПрез април 2017 г. Иван Я. бе признат за виновен в това, че на 18 декември 2015 г. около 18.50 часа в Пазарджик, при управление на МПС, автомобил марка „Хамър“, модел Х-3, движейки се с превишена скорост в рамките на населено място, причинил по непредпазливост смъртта на пешеходеца Н. Л. Той е осъден на 3 години и 6 месеца лишаване от свобода при първоначален общ режим. \r\nРешението е окончателно.", "date": "2019.01.23", "title": "Върховният касационен съд потвърди присъдата от 3 години и 6 месеца затвор на мъж, причинил катастрофа, при която е загинал пешеходец"}
{"url": "http://www.focus-news.net/news/2019/01/23/2615293/milena-doneva-tsentar-za-vremenno-nastanyavane-blagoevgrad-8-litsa-sa-nastaneni-v-tsentara.html", "text": "8 лица са временно настанени в Центъра за временно настаняване. Това каза за  Радио „Фокус“ – Пирин  Милена Донева, ръководител на Комплекс за социални услуги за стари хора и на Центъра за временно настаняване. По думите ѝ няма нови настанени лица от началото на седмицата в центъра. Тя добави, че само един от осемте души е настанен през януари. „Капацитета на Центъра е 10 човека като до сега не е имало случаи, в които да не стигат местата за хора, които имат нужда от временно настаняване“, посочи Милена Донева. Милена Донева каза още, че нуждаещите се от временен дом остават в центъра до три месеца и това също е ключово, за да има винаги достатъчно свободни места. „През тези три месеца, когато са настанени нуждаещите се стараем да помагаме на хората и ги ориентираме в намирането на постоянен дом“, коментира Донева. Тя допълни, че въпреки усилията, които полагат, има хора, на които им харесва да живеят на открито и не търсят постоянен дом. \r\nДенис НИКИФОРОВ", "date": "2019.01.23", "title": "Милена Донева, Център за временно настаняване – Благоевград: 8 лица са настанени в Центъра"}
{"url": "http://www.focus-news.net/news/2019/01/23/2615296/dobrich-okrazhniyat-sad-shte-gleda-po-obshtiya-red-deloto-sreshtu-mazh-obvinen-za-ubiystvo-v-selo-smolnitsa.html", "text": "Окръжният съд ще гледа по общия ред делото срещу мъж, обвинен за убийство в село Смолница. Това е определил Съдът на разпоредително заседание, съобщават от пресцентъра на  Окръжен съд - Добрич . Подсъдим е 65-годишен мъж с инициали И.А., срещу когото е повдигнато обвинение за това, че на 13 ноември 2017 г. в село Смолница, община Добричка, умишлено е убил 72-годишен мъж от същото село. Убийството е извършено в състояние на силно раздразнение, което е предизвикано от пострадалия с тежка обида и с насилие. Мъжът е осъществил деянието с незаконно притежавана от него въздушна пушка, преработена в еднозарядно неавтоматично оръжие за стрелба с бойни патрони, за което също е подведен под отговорност. Престъплението е станало в къща в село Смолница, след употреба на алкохол и възникнал спор между подсъдимия и пострадалия, посочва обвинението. Подсъдимият е заявил пред съда, че признава вината си и е изразил съжаление за стореното. Адвокатът му е поискал делото да премине по реда на съкратеното съдебно следствие. Съдебният състав преценява, че не са налице основания за прилагане на тази процедура и определи процесът да протече по общия ред с разпит на всички свидетели и вещи лица. Двама наследници на пострадалия са конституирани като граждански ищци и частни обвинители в процеса. Допуснати за съвместно разглеждане в наказателното производство са и предявените от тях граждански искове - всеки в размер на 100 000 лева, представляващи обезщетение за претърпени неимуществени вреди. Следващото съдебно заседание е насрочено за 8 февруари от 10.00 часа.", "date": "2019.01.23", "title": "Добрич: Окръжният съд ще гледа по общия ред делото срещу мъж, обвинен за убийство в село Смолница"}
{"url": "http://www.focus-news.net/news/2019/01/23/2615295/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2019.01.23", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/01/23/2615298/kyustendil-sanktsiya-mezhdu-250-i-500-leva-shte-bade-nalozhena-na-sobstvenik-na-kone-pusnati-da-se-razhozhdat-svobodno-v-dupnitsa.html", "text": "Санкция между 250 и 500 лева ще бъде наложена на собственик на безпризорно пуснати коне в Дупница. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му на дежурния телефон на Общината е подаден сигнал за безпризорни коне в района на жилищен комплекс „Бистрица”. Преди това конете са били на шосето между Дупница и село Бистрица. „Отговорникът на приюта за животни ги е установил на място и прибрал, където са положени необходимите грижи за тях. Собственикът е мъж от Дупница, който е установен и му е съставен акт, който ще е в размер от 250 до 500 лева”, каза Христо Апостолов. По думите му на предстоящото заседание на Общински съвет – Дупница се очаква да бъдат приети и допълнителни санкции за собствениците на коне, като предложенията са 20 лева за всяко хванато животно и по 25 лева на животно за престой до 24 часа, отделно наказателен акт. \r\nВенцеслав ИЛЧЕВ", "date": "2019.01.23", "title": "Кюстендил: Санкция между 250 и 500 лева ще бъде наложена на собственик на коне, пуснати да се разхождат свободно в Дупница"}
{"url": "http://www.focus-news.net/news/2019/01/23/2615290/aa-dnes-predstoi-sreshta-na-vladimir-putin-i-redzhep-tayip-erdogan-v-moskva.html", "text": "Днес предстои среща на Владимир Путин и Реджеп Тайип Ердоган в Москва, предава  Анадолската агенция (АА) .  \r\nПо време на еднодневното работно посещение на Ердоган в руската столица Москва двамата лидери ще обменят мнения по регионални и международни въпроси, по-специално Сирия, както и двустранните отношения между Турция и Русия. \r\nПреди посещението си в статия, написана от Ердоган, озаглавена \"Турско-руското сътрудничество, която е от решаващо значение за разрешаване на кризата в Сирия\", бе публикувана миналата седмица на руския ежедневник \"Коммерсантъ\", припомня агенцията. \r\n„Няма да търсим съвет как да се справим с терористична група от някой, чиято дейност е насочена срещу нашите граждани повече от 30 години, или пък да искаме разрешение за борба с тероризма“, привеждат се думите на турския лидер в публикацията. \r\n\"Запазваме си правото, когато възникнат подходящи условия, да преследваме терористи, които заплашват страната ни от сирийска територия,\" каза Ердоган в статията. \r\nЕрдоган подчерта, че Турция няма проблем със сирийските кюрди, нито с други групи, живеещи в границите на съседната държава. \r\nЗаявявайки, че изтеглянето на САЩ от Сирия е \"стъпка в правилната посока\", Ердоган каза: \"Сирийската криза може да бъде решена само от онези страни, които биха спечелили от изцелението на сирийските рани, а тяхното усложнение ще им навреди\". \r\nПодчертавайки, че е време американските сили да се завърнат у дома, по-късно Тръмп говори за \"бавно и високо координирано изтегляне\" на американските войски от Сирия, следвайки предложенията на американската администрация. \r\nКогато Тръмп предложи идеята за безопасна зона без терор в северната Сирия миналата седмица, американските власти настояха Турция да гарантира, че няма да провежда операция срещу терористична групировка „Отряди за народна самоотбрана“, които Турция смята за крило на Кюрдската работническа партия (ПКК), призната за терористична организация от ЕС, САЩ и други страни. \r\nТурция подкрепи идеята за безопасна зона в Сирия, но се противопостави на искането на САЩ за защита на терористите. \r\nЕрдоган и Путин са провели  седем срещи на четири очи през 2018 г. и 18 телефонни разговора за обсъждане на двустранните отношения и регионалното развитие, особено Сирия. \r\nЛидерите за първи път се срещнаха в турската столица Анкара, където председателстваха Съвета за сътрудничество на високо равнище между Турция и Русия на 3 април, ден преди тристранната среща на върха за Сирия между лидерите на Турция, Русия и Иран. \r\nПо време на тристранната среща на върха на 4 април Ердоган, Путин и иранският президент Хасан Роухани подчертаха съвместната си решимост да се противопоставят както на сепаратизма, така и на използването на тероризма като извинение за промяна в Сирия. \r\nОчаква се Ердоган, Путин и Роухани да се срещнат в следващите месеци, за да обсъдят положението в Сирия. \r\nДвамата са се срещали на общо шест многостранни форума през миналата година припомня агенцията. \r\nОсвен обстановката в Сирия между двете страни има ясно видимо сътрудничество в областта на енергетиката. Почти е изградена  едната тръба на газопровода „Турски поток“, който ще осигурява директни газови доставки от Русия към Турция, а в момента в ход е строителството на АЕЦ „Аккую“, където се предвижда изграждане на четири енергоблока с капацитет от по  1 200 мегавата. \r\nДруга тема, която предизвика много дискусии, включително със САЩ е доставката на съвременните руски зенитно-ракетни системи С-400, за които турската страна твърди, че ще бъдат доставени, въпреки яростната съпротива и заплахата от налагане на санкции от страна на САЩ.  Юлиян Марков", "date": "2019.01.23", "title": "АА: Днес предстои среща на Владимир Путин и Реджеп Тайип Ердоган в Москва"}
{"url": "http://www.focus-news.net/news/2019/01/23/2615299/pravitelstvoto-odobri-plana-za-deystvie-za-darzhavnite-kontsesii-za-perioda-2019-2020-g.html", "text": "Министерският съвет одобри Плана за действие за държавните концесии за периода 2019-2020 г. Документът е разработен в съответствие с Националната стратегия за развитие на концесиите и служи за определяне на концесиите, чрез възлагането на които ще се изпълнят целите и приоритетите, включени в стратегията. Това съобщиха от  правителствената информационна служба . \r\nОчакваните резултати от изпълнението на Плана са: привличане на частния капитал за изпълнение на строителство и услуги; използване на професионалния опит на икономическите оператори в областта на организацията и управлението на строителството и предоставянето на услуги и на тяхното финансово управление; освобождаване на администрацията от несвойствени дейности, в резултат на които се изразходват неефективно публични средства; задоволяване на належащите нужди на обществото от качествени инфраструктурни, рекреационни и други обществени услуги, при най-добро съотношение качество-цена; развитие на качествени и достъпни инфраструктура и услуги от обществен интерес чрез партньорство между публичните органи и икономическите оператори; икономическа ефективност при управлението на публичната собственост в защита интереса на гражданите и обществото. \r\nОстаналите очаквани резултати от изпълнение на Стратегията за концесиите, която е с хоризонт на действие до 2027 г., се предвижда да се изпълнят през следващия програмен период.", "date": "2019.01.23", "title": "Правителството одобри Плана за действие за държавните концесии за периода 2019-2020 г."}
{"url": "http://www.focus-news.net/news/2019/01/23/2615300/agentsiyata-po-vpisvaniyata-stava-obekt-sas-strategichesko-znachenie-za-natsionalnata-sigurnost.html", "text": "Правителството включи Агенцията по вписванията в Списъка на стратегическите обекти и дейности от значение за националната сигурност като измени свое Постановление № 181/2009 г. Това съобщиха от  правителствената информационна служба . \r\nГарантирането на нормалното функциониране на Агенцията налага преосмисляне на съществуващата система за сигурност и въвеждането на допълнителни мерки, роли, верификационни и контролни механизми. Изграждането на такива механизми за защита ще стане възможно след включването на Агенцията в списъка на обектите от стратегическо значение. Същевременно промяната ще спомогне да бъдат предприети всички възможни мерки за бързо и ефективно предотвратяване и ограничаване на риска от нов срив, подобен на случилия се през август 2018 г. \r\nНа Агенцията е възложено да води и поддържа следните регистри: Имотен регистър; Регистър БУЛСТАТ; Търговски регистър и регистър на юридическите лица с нестопанска цел; Регистър на имуществените отношения между съпрузите. Всеки от тях съдържа важна информация относно правния статут и правата на изключително широк кръг от правни субекти, а вписванията в тях имат определено от закона правопораждащо, защитно или оповестително действие. В този смисъл воденето и поддържането на регистрите от Агенцията по вписванията има основно значение за обезпечаване на правната сигурност в страната.", "date": "2019.01.23", "title": "Агенцията по вписванията става обект със стратегическо значение за националната сигурност"}
{"url": "http://www.focus-news.net/news/2019/01/23/2615268/volen-siderov-ataka-evroizborite-sa-vazhni-za-balgariya-ne-znam-zashto-za-valeri-simeonov-ne-sa.html", "text": "Евроизборите са важни за България, не знам за Валери Симеонов защо не са важни. Това каза пред журналисти председателят на ПГ на „Обединени патриоти“ и лидер на ПП „Атака“ Волен Сидеров, предаде репортер на  Агенция „Фокус“ . „Това е липса на стратегически поглед“, заяви Сидеров и добави, че прескача важен въпрос за това с какви програми и идеи „Обединени патриоти“ ще се явят на евроизборите. „Става дума за геополитически избори. Става дума за една битка за Европа, в която ще се сблъскат глобализъм и антиглобализъм“, каза още Сидеров. Той посочи, че Европа трябва да се еманципира от САЩ. „Самият Тръмп казва, че Европа не го интересува толкова. Имаме шанс Европа да започне по-самостоятелна политика, икономически, енергийно, всякакви, да се разгледат санкциите срещу Русия. Крайно време е да бъдат разгледани и да паднат. По тези въпрос програмно ние как ще се разберем, още не сме говорили. Не е само въпроса „Хайде отиваме заедно“. Отиваме, но с каква програма, с какви идеи? Нашите представители в ЕП евентуалните с какви идеи ще отидат там или единият ще гласува „против“, другият „въздържал се“, каза още Сидеров.  \r\nДеница КИТАНОВА", "date": "2019.01.23", "title": "Волен Сидеров, „Атака“: Евроизборите са важни за България, не знам защо за Валери Симеонов не са"}
{"url": "http://www.focus-news.net/news/2019/01/23/2615301/odobren-e-plan-za-izpalnenie-na-natsionalnata-strategiya-za-namalyavane-na-bednostta-za-2019-2020-g.html", "text": "Правителството прие План за изпълнение на Националната стратегия за намаляване на бедността и насърчаване на социалното включване за периода 2019-2020 г. и Отчет за изпълнението ѝ през 2017 и 2018 г. Това съобщиха от  правителствената информационна служба . Сред основните приоритети в новия двугодишен план са създаването на възможности за заетост и повишаване на доходите от труд чрез активно включване на пазара на труда, както и осигуряването на равен достъп до качествено предучилищно и училищно образование. Предвидени са мерки и дейности за повишаване на пригодността на безработните към заетост чрез обучения за придобиване на квалификацията, които ще се финансират със средства от държавния бюджет и оперативна програма „Развитие на човешките ресурси“. Включени са и дейности за осигуряване на работни места за уязвими групи на пазара на труда - продължително безработни, хора в предпенсионна възраст и младежи до 29 години, хора с увреждания. \r\nСред приоритетните области в плана е и осигуряването на равен и ефективен достъп до качествено здравеопазване, премахването на институционалния модел на грижа и развитието на междусекторни услуги за социално включване, както и осигуряването на устойчивост и адекватност на социалните плащания. Предвидени са дейности за повишаване на минималната работна заплата и пенсиите. Документът включва също мерки за създаване на условия и гаранции за равнопоставеност и пълноценно участие на хората с увреждания във всички области на обществения живот и осигуряване на социално-икономическата им защита.", "date": "2019.01.23", "title": "Одобрен е План за изпълнение на Националната стратегия за намаляване на бедността за 2019-2020 г."}
{"url": "http://www.focus-news.net/news/2019/01/23/2615297/kathimerini-opozitsiyata-v-gartsiya-iska-otlagane-na-glasuvaneto-na-dogovora-ot-prespa.html", "text": "Опозицията в Гърция иска отлагане на гласуването на Договора от Преспа, пише електронното издание на гръцкия вестник  Kathimerini . \r\nГласуването e насрочено за четвъртък вечер след два дни дебати. Очаква се премиерът Алексис Ципрас да получи одобрение за Договора, което ще проправи пътя за бившата югославска република Македония да се присъедини към НАТО и Европейския съюз. \r\nВ допълнение към 145-те депутати от СИРИЗА, той изглежда разполага с достатъчно депутати, които да подкрепят Договора. \r\nЕдинственият въпрос, който изглежда неясен е дали гласуването ще се проведе по график или „Нова Демокрация“ ще поиска отлагане на вота. \r\nВ такъв случай гласуването на Договора за името на Македония ще бъде отложено за следващата седмица или вероятно ще се проведе през уикенда. \r\nЛидерът на основната опозиционна партия Кириакос Мицотакис подхрани тези спекулации, като заяви във вторник, че неговата партия ще направи \"всичко възможно\", за да предотврати ратифицирането на Договора.  Юлиян Марков", "date": "2019.01.23", "title": "Kathimerini: Опозицията в Гърция иска отлагане на гласуването на Договора от Преспа"}
{"url": "http://www.focus-news.net/news/2019/01/23/2615275/veliko-tarnovo-trima-dushi-sa-nastaneni-v-reanimatsiyata-na-mobal-d-r-stefan-cherkezov-s-uslozhneniya-vsledstvie-na-grip.html", "text": "Трима души са настанени в Реанимацията на МОБАЛ „Д-р Стефан Черкезов“ във Велико Търново с усложнения вследствие на грип, съобщават от  лечебното заведение . Сред тях и 21-годишна жена, която е бременна в 30-ата седмица и 6- годишно дете. И двамата са с вирусен енцефалит и е доказан грипен вирус. Днес там е постъпила и жена с двустранна пневмония. И тримата са в тежко състояние. \r\nОт началото на месеца Инфекциозното отделение на областната болница работи на пълен капацитет. Като в момента там са настанени десет души, сред които и деца на възраст от 5 - 10 години. \r\n„Ще изпратим официално писмо до РЗИ – Велико Търново за обявяване на грипна епидемия, тъй като случаите се увеличават, както и броя на хората с тежки усложнения“, съобщи началникът на отделението д-р Константин Рашков. \r\n\"От началото на месеца през детско отделение са преминали над 200 деца. А в момента броя на приетите за болнично лечение е 50\", съобщи д-р Валентин Точков. \r\nЛекарите напомнят, че основните симптоми на вируса са висока температура, главоболие, нарушено съзнание и остра кашлица. Медиците призовават пациентите да не предприемат самолечение, а веднага след като забележат някои от изброените симптоми да потърсят лекарска помощ.", "date": "2019.01.23", "title": "Велико Търново: Трима души са настанени в Реанимацията на МОБАЛ „Д-р Стефан Черкезов“ с усложнения вследствие на грип"}
{"url": "http://www.focus-news.net/news/2019/01/23/2615303/otkrivat-se-dva-instituta-v-strukturata-na-sofiyskiya-universitet.html", "text": "Министерският съвет откри два института в структурата на Софийския университет „Св. Климент Охридски“ - Югоизточноевропейски институт по право, икономика и интелектуална собственост и Институт „Големи данни в полза на интелигентно общество“. \r\nПредложението е въз основа на решения на Академичния съвет (АС) на висшето училище и мотивирани писма на ректора му за необходимостта от създаването им. Това съобщиха от  правителствената информационна служба . \r\nВ Югоизточноевропейския институт по право, икономика и интелектуална собственост ще се извършва дългосрочна научноизследователска дейност чрез обединяване усилията на преподаватели от различни научни специалности и факултети на Софийския университет. Създаването му ще позволи провеждането на научноизследователска дейност с национално и международно значение по проекти и програми. Ще се насърчи изготвянето на съвместни изследователски проекти с чуждестранни партньори, ще се повишат обемът и качеството на научните разработки, включително чрез създаване на нови научни знания и научно-приложими продукти. \r\nВ института не се предвижда обучение на студенти по специалности от акредитирани професионални направления във висшето училище. В изпълнение на Закона за висшето образование АС на университета е приел Правилник за устройството и дейността на новия институт. \r\nИнститутът „Големи данни в полза на интелигентно общество“ се създава с цел развиване на интердисциплинарна научноизследователска и иновационна дейност в областта на големи данни и изкуствен интелект съвместно с правителствени организации, индустрия и предприемачи. Звеното ще способства за създаване на цялостна научноизследователска среда и стимулиращи възможности за осъществяване на научна дейност и предоставяне на услуги, отговарящи на потребностите на обществото, както и за разширяване и укрепване на връзките на университета с бизнеса и индустрията чрез трансфер на технологии и научни резултати. \r\nПредвидено е в основното звено да работят най-малко 15 души в четири структурни звена: секция „Анализ на големи данни“, секция „Интегриране на големи данни“, секция „Визуализация на големи данни“ и секция „Методологии и технологии за големи данни“. \r\nАкадемичният съвет на висшето училище е приел Правилник за устройството и дейността на институт „Големи данни в полза на интелигентно общество“. \r\nОткриването на научните институти съответства на изискванията в Закона за висше образование, на мерките в Стратегията за развитие на висшето образование в България за периода 2014 - 2020 година и на Националната стратегия за развитие на научните изследвания 2020. \r\nОткриването на институтите в структурата на висшето училище няма да доведе до пряко или косвено въздействие върху държавния бюджет.", "date": "2019.01.23", "title": "Oткриват се два института в структурата на Софийския университет"}
{"url": "http://www.focus-news.net/news/2019/01/23/2615305/ministerski-savet-otmeni-reshenieto-si-za-promeni-v-plana-za-upravlenie-na-natsionalen-park-pirin.html", "text": "Във връзка с отмененото от Върховния административен съд Решение № 821 на Министерския съвет от 29.12.2017 г. за изменение и допълнение на Плана за управление на Национален парк „Пирин“, Министерският съвет отмени свое решение № 823 от 29.12.2017 г. за предприемане на спешни действия по реда на екологичното законодателство при наличие на инвестиционно намерение за изграждане на нова туристическа кабинкова линия в Ски зона – Банско. Това съобщиха от  правителствената информационна служба .", "date": "2019.01.23", "title": "Министерски съвет отмени решението си за промени в плана за управление на Национален парк „Пирин“"}
{"url": "http://www.focus-news.net/news/2019/01/23/2615302/priet-e-plan-za-deystvie-za-2019-g-za-izpalnenie-na-strategiyata-za-borba-s-nerednostite-zasyagashti-finansovite-interesi-na-es.html", "text": "Правителството прие План за действие за 2019 г. за изпълнение на Националната стратегия за превенция и борба с нередностите и измамите, засягащи финансовите интереси на Европейския съюз за периода 2014-2020. Това съобщиха от  правителствената информационна служба . Планът за действие за 2019 г. е изготвен в тясна комуникация с всички членове на Съвета за координация в борбата с правонарушенията, засягащи финансовите интереси на Европейския съюз, и с Прокуратурата на Република България, и е одобрен на 28 ноември 2018 г. на редовно заседание на Съвета. \r\nКато инструмент за изпълнение на Националната стратегия, Планът поставя годишната рамка за достигане на заложените стратегически и оперативни цели. Дейностите, включени в него, надграждат постигнатите до момента резултати и осигуряват необходимата приемственост с предходния План за действие за 2018 г.", "date": "2019.01.23", "title": "Приет е План за действие за 2019 г. за изпълнение на стратегията за борба с нередностите, засягащи финансовите интереси на ЕС"}
{"url": "http://www.focus-news.net/news/2019/01/23/2615306/odobren-e-otchetat-za-izpalnenieto-na-plana-za-deystvie-s-merkite-za-podobryavane-na-investitsionnata-sreda.html", "text": "Правителството одобри отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите. Това съобщиха от  правителствената информационна служба . \r\nВ рамките на отчетния период към 29 декември 2018 г. са изпълнени две мерки от проблемна област „Време за плащане на данъци“. \r\nПрието е изменение на Закона за счетоводството, с което от задължителен независим финансов одит се освобождават финансовите отчети на акционерни дружества и командитни дружества с акции, които са микропредприятия. \r\nРазработена и внедрена в реална среда е нова електронна услуга на Националната агенция за приходите, свързана с подаване на искания за удостоверения за местно лице по електронен път.", "date": "2019.01.23", "title": "Одобрен е отчетът за изпълнението на Плана за действие с мерките за подобряване на инвестиционната среда"}
{"url": "http://www.focus-news.net/news/2019/01/23/2615307/pravitelstvoto-utvardi-godishnite-razcheti-na-smetkata-za-sredstvata-ot-es-na-natsionalniya-fond-za-2019-g.html", "text": "Министерският съвет утвърди годишните разчети на сметката за средствата от Европейския съюз на Националния фонд за 2019 г. С решението се осигурява финансов ресурс за приключване на САПАРД и Кохезионен фонд (Регламент (ЕО) № 1164/94), както и за ефективно и ефикасно изпълнение на оперативните програми, съфинансирани от Европейския фонд за регионално развитие, Европейския социален фонд, Кохезионния фонд на Европейския съюз за финансовата рамка 2014 - 2020 г., програмите за трансгранично сътрудничество по външни граници на Европейския съюз и други инструменти за финансова помощ, като по този начин ще бъде гарантирана прозрачност при разходването на публични средства. Това съобщиха от  правителствената информационна служба .  \r\nРешението се приема в изпълнение на разпоредбата на чл. 79, ал. 1, т. 1 от Закона за държавния бюджет на Република България за 2019 година.", "date": "2019.01.23", "title": "Правителството утвърди годишните разчети на сметката за средствата от ЕС на Националния фонд за 2019 г."}
{"url": "http://www.focus-news.net/news/2019/01/23/2615309/odobreni-sa-promeni-vav-finansiraneto-priema-i-otpuskaneto-na-stipendii-za-darzhavnite-visshi-uchilishta.html", "text": "Правителството прие промени в четири постановления, свързани с финансирането, приема и отпускането на стипендии в държавните висши училища и научните организации. Това съобщиха от  правителствената информационна служба . \r\nС промените в ПМС № 328/2015 г. се прецизират отделни елементи и се усъвършенства механизмът за диференцирано финансиране, запазвайки концепцията, заложена в Закона за висшето образование и подзаконовите нормативни разпоредби. В Плана за изпълнение на Стратегията за развитие на висшето образование в Република България за периода 2014 - 2020 г. е предвидено делът от средствата за издръжка на обучението, които се получават въз основа на комплексна оценка за качеството на обучението и съответствието му с потребностите на пазара на труда, да нарасне на 55 на сто през 2019 г. и да достигне 60 на сто през 2020 г. \r\nКомплексната оценка за качеството на обучението се формира на базата на индикатори със съответна тежест, групирани по основни дейности в образованието като учебен процес, научни изследвания и реализация на пазара на труда. За информационна база на индикаторите се използва Рейтинговата система на висшите училища в Република България, администрирана от Министерството на образованието и науката. В комплексната оценка са включени индикатори, за които е налице пълна, точна и проверима информация. \r\nВ Постановление № 162 на Министерския съвет от 2001 г. за определяне на диференцирани нормативи за издръжка на обучението за един студент по професионални направления предложените промени се изразяват в изменението на коефициентите по професионални направления „Икономика“, „Администрация и управление“ и „Туризъм“, по които се умножава базовият норматив за издръжка на обучението. Към настоящия момент коефициентът за тези направления е 1,00, като предложението е той да стане 1,15. \r\nНаправените промени са израз на усилията, които Министерството на образованието и науката полага за повишаване ефективността на публичните разходи в системата на висшето образование. Необходимостта от корекция на съотношенията в нормативите между отделните професионални направления произтича от възникващ към момента дисбаланс в държавното финансиране. \r\nПредложената промяна в Постановление № 90 на Министерския съвет от 2000 година за условията и реда за предоставяне на стипендии на студентите, докторантите и специализантите от държавните висши училища и научни организации касае актуализирането на размера от 200 лв. на 240 лв. месечно на стипендията за студентите, приети на основание на Постановление № 103 на Министерския съвет от 1993 година за осъществяване на образователна дейност сред българите в чужбина, на Постановление № 228 на Министерския съвет от 1997 година за приемане на граждани на Република Македония за студенти в държавните висши училища на Република България и на чуждестранните студенти по междуправителствени спогодби за образователен, научен и културен обмен. Увеличаването на размера на стипендията ще допринесе за осъществяването на националната политика за привличане към родината на млади сънародници зад граница. То ще допринесе за повишаването на конкурентоспособността на българските държавни висши училища в условията на силна международна конкурентна среда и ще стимулира трансграничната студентска мобилност и интернационализирането на обучението в системата на българското висше образование. \r\nС измененията в ПМС № 64 от 25.03.2016 г. се създава възможност приемът във висшите училища да се диференцира в зависимост от качеството на провежданото обучение и нуждите на пазара на труда. \r\nМаксимално допустимият брой на приеманите за обучение студенти по приоритетни професионални направления в зависимост от реализирания прием през предходната година може постепенно и трайно да нараства при определено съотношение на оценката от програмната акредитация, оценката за научната дейност и оценката за реализацията на завършилите студенти от Рейтинговата система на висшите училища. В резултат на това в средносрочен план се очаква пазарът на труда да се обезпечи постепенно с необходимите кадри, придобили висше образование по специалностите от направления в областта на педагогическите, хуманитарните, техническите, аграрните, природните науки, математиката и информатиката. \r\nВъв всички останали професионални направления, с изключение на „Социология, антропология и науки за културата“ и „Социални дейности“, приемът на студенти може да намалява в средносрочен план. \r\nВ Списъка на защитените специалности се добавя специалността „Хидростроителство“ от професионално направление „Архитектура, строителство и геодезия“. Определянето на специалността „Хидростроителство“ за защитена е от значение не само за компетентната експлоатация на водните басейни и безопасността на населението, стопанската инфраструктура и околната среда, но има пряко отношение и към националната сигурност. \r\nДруга от предлаганите промени има за цел да даде възможност на междуведомствена експертната комисия, въз основа на оценка на потребностите на пазара на труда, да определя максимално допустимия брой на приеманите за обучение студенти и докторанти за новооткрити професионални направления и специалности от регулираните професии за срока до получаване на редовна програмна акредитация. \r\nВсички промени в цитираните постановления на Министерския съвет са израз на държавната политика, очертана в Стратегията за развитие на висшето образование, приета от Народното събрание, и направените анализи на висшето образование и пазара на труда.", "date": "2019.01.23", "title": "Одобрени са промени във финансирането, приема и отпускането на стипендии за държавните висши училища"}
{"url": "http://www.focus-news.net/news/2019/01/23/2615311/balgariya-i-cherna-gora-shte-si-satrudnichat-v-sferata-na-mezhdunarodnite-avtomobilni-prevozi-na-patnitsi-i-tovari.html", "text": "Правителството одобри проект на Спогодба между България и Черна гора за международни автомобилни превози на пътници и товари. Това е първият документ, с който се регламентират отношенията между двете държави, засягащи автомобилните превози от или до територията на договарящите се страни, както и за транзитното преминаване. Това съобщиха от  правителствената информационна служба . \r\nСпогодбата няма да засяга правата и задълженията, произтичащи от други международни споразумения, в които участват България и Черна гора и е съобразена с действащото законодателство в ЕС. \r\nСмесена комисия от представители на компетентните органи на двете страни ще осигурява изпълнението на спогодбата чрез обсъждане и решаване на възникнали проблеми при осъществяването на международните автомобилни превози на пътници и товари между България и Черна гора и транзит през техните територии. \r\nОтбелязано е като задължение на двете страни да насърчават използването на превозни средства, отговарящи на стандартите за безопасност и опазване на околната среда.", "date": "2019.01.23", "title": "България и Черна гора ще си сътрудничат в сферата на международните автомобилни превози на пътници и товари"}
{"url": "http://www.focus-news.net/news/2019/01/23/2615310/pravitelstvoto-se-razporedi-s-imoti.html", "text": "Правителството прехвърля на община Пловдив собствеността върху държавни имоти на територията на общините Пловдив и Марица за реконструкцията и разширението на „Голямоконарско шосе“. С реализирането на проекта ще се подобри организацията на движението и ще се повиши пропускателната способност на една от най-натоварените входно-изходни артерии на град Пловдив, която е основна пътна връзка с автомагистрала „Тракия“. Общината разполага с необходимия финансов ресурс за управлението и поддържането на предоставените имоти, а в бюджета й са предвидени средства за изпълнението на проекта.  \r\nНа община Казанлък се прехвърля собствеността върху имот - частна държавна собственост в гр. Крън за изграждането на велосипедна алея - Крън - Шипка, по Оперативна програма „Региони в растеж“. Алеята ще бъде продължение на съществуващата и ще обслужва туристическите обекти в така наречената „Долина на тракийските царе“. \r\nСъщо за изграждането на велосипедна алея община Септември получава безвъзмездно имоти – частна държавна собственост, намиращи се в селата Варвара и Ветрен дол, с обща площ 21 046 кв. м. Върху терените ще бъде изградена велосипедната алея, свързваща двете села. С реализирането на проекта районът ще бъде облагороден и ще се стимулира развитието на спорта и местния туризъм.  \r\nПоради отпаднала необходимост от Министерството на вътрешните работи се отнема управлението върху имот - публична държавна собственост. Той се намира в гр. Ямбол и представлява поземлен имот с площ 5 659 кв. м, заедно с построените в него три сгради с обща застроена площ 999 кв. м. Имотът се предава в управление на областния управител на Ямбол съгласно Закона за държавната собственост. \r\nДруг имот, управляван от Министерството на вътрешните работи, променя статута си от публична в частна държавна собственост. Имотът се намира в село Средногорци и представлява едноетажна сграда - административна част и контролно- технически пункт, със застроена площ 17,20 кв. м. Имотът не се използва от МВР и промяната в статута му ще даде възможност за предприемане на действия за продажбата му по реда на Закона за държавната собственост. \r\nДържавната агенция „Електронно управление“ получава за управление едноетажна сграда - Дом № 3 в комплекс „Бояна“. Сградата - публична държавна собственост, е с площ 1337 кв. м. До момента имотът е управляван от Министерския съвет, но е с отпаднала за него необходимост. Сградата ще се използва от ДАЕУ за изпълнение на нейните функции", "date": "2019.01.23", "title": "Правителството се разпореди с имоти"}
{"url": "http://www.focus-news.net/news/2019/01/23/2615312/stara-zagora-nad-500-uchenitsi-ot-oblastta-uchastvaha-v-olimpiada-po-bezopasnost-na-patishtata.html", "text": "Над 500 деца от старозагорски училища участваха в Олимпиада по безопасност на пътищата, която се проведе в общинската зала „Иван Вазов“. Това съобщиха от пресцентъра на  Община Стара Загора . Тя се организира от Института за пътна безопасност, с подкрепата на Министерство на образованието и науката (МОН), Община Стара Загора и Регионално управление на образованието Стара Загора. \r\n„Олимпиадата цели да се направи моментна снимка в цялата страна за състоянието на обучението по пътна безопасност и ако има дефицити да ги компенсираме“, каза Богдан Милчев от Института по пътна безопасност. Гости на проявата бяха Иванка Сотирова, зам.-кмет на Община Стара Загора, Албена Михайлова, главен секретар на МОН, Любка Алипиева, гл. експерт в МОН и Татяна Димитрова, началник на Регионално управление на образованието в Стара Загора. \r\n„Пожелавам най-добрите да спечелят и Стара Загора да се представи достойно“, каза Иванка Сотирова. Тя провокира децата да коментират наказанията при опит на деца да откраднат автомобил, чийто собственик е забравил ключовете на таблото. „Контролирайте родителите си да спазват правилата за движение по пътищата, когато пътувате с тях в автомобила“, поръча им Сотирова. \r\nБогдан Милчев разясни регламента за участие в Олимпиадата, която ще протече в два кръга. В първия ще вземат участие всички записали се ученици от трети и седми клас. През месец януари учениците от седми клас ще попълнят онлайн тест от 12 въпроса. Най-добрите четиристотин деца ще продължат във втория кръг през месец март. Най-добре представилите се 50 от тях ще получат безплатно обучение по управление на картинг. Третокласниците пък ще решават тест от десет въпроса на хартия през месеците януари и февруари. Най-добрите 200 ще участват във втория кръг, а най-добре представилите се 50 от втория кръг ще получат награди. В Олимпиадата ще се включат ученици от Стара Загора, Казанлък, Раднево, Гълъбово, Чирпан и др. \r\nВ залата бе проведено състезание „Стани безопасен” между два отбора по шест ученици от шести клас. Те трябваше да отговарят на различни въпроси свързани с движението по пътищата. По регламент децата те имаха право да ползват жокер „Обади се на приятел“ - участващите в откриването официални лица. Иванка Сотирова вещо помогна на единия от отборите за брой кръстовища на определена фигура. Победиха учениците от първия отбор. \r\nНай-голямо интерес предизвика представянето на методите за провеждане на обучение по безопасност на движението по пътищата. Васил Паунов от Русенския университет, специалист в обучението по Безопасност на движението по пътищата, зададе различни въпроси на учениците и получи бързи и точни отговори. „В Стара Загора обучението по Безопасност на пътя е на най-високо ниво, дават се бързи и верни отговори“, коментира Богдан Милчев.  \r\nДецата с готовност се включиха в играта да си сложат „алкохолни“ и „наркотични“ очила, които пресъздават ситуация след употреба на алкохол и дрога, и да реагират в пътна среда. Паунов им разказа още, че са подготвени 22 вида роботи за обучението в училищата. Роботът Алберт например, може да се програмира да изпълнява задачи като пешеходец.", "date": "2019.01.23", "title": "Стара Загора: Над 500 ученици от областта участваха в Олимпиада по безопасност на пътищата"}
{"url": "http://www.focus-news.net/news/2019/01/23/2615313/pregled-na-mezhdunarodnite-novini-do-13-chasa-agentsiya-fokus.html", "text": "Изгарянето на втечнен газ на двата танкера в Черно море все още не е спряло, съобщава  РИА Новости . \r\nКорабите „Канди“ и „Маестро“, под знамето на Танзания, се запалиха в Черно море край Керченския проток, според предварителна информация, по време на прехвърлянето на гориво. На двата кораба има 32 души: 12 души са спасени, 10 са взети на борда, 10 са изчезнали. Спасените моряци и телата на загиналите бяха отведени в пристанището на Керч. \r\nИ двата кораба са на повърхността, горенето продължава. Специален кораб периодично се приближава и полива за охлаждане и отново се отдалечава. \r\nСпасителите възобновяват временно спряната операция по издирване в зоната на изгаряне на двата кораба в близост до Керченския проток в Черно море. Районът за издирване на липсващите 10 моряци ще бъде изследван от 15 кораба и кораба. \r\n*** Противниците на Преспанския договор за новото конституционно име на Република Македония призовават гръцкия президент да не подписва закона за ратифициране на споразумението и подготвят  нов \"голям митинг\", който ще се проведе на 27 януари, съобщи  гръцката асоциация \"Македонска конфедерация\" , цитирана от македонското електронно издание  „Нетпрес“ . \r\nВ неделя на 20 януари, в центъра на Атина, се проведе митинг под мотото \"Македония е Гърция\", на който според полицията са присъствали 60 хиляди души , а според организаторите е имало около  250 хиляди. Според организаторите действията на полицията са отблъснали хората от митинга. \r\n*** Зоран Заев призова ДСИ да не си присвоява заслугата за Закона за употреба на езиците, пише македонското електронно издание  “Фокус“ . \r\nТози закон не е само на Демократичния съюз за интеграция (ДСИ), този закон е и на СДСМ, БЕСА, всички ние, които участвахме в изработката му ... Ние всички го подкрепихме всички, всички гласувахме и трябва да бъдем в духа на единно  общество ”, каза премиерът Зоран Заев в вчерашното предаване на телевизионния канал “ Алсат М ”относно Закона за употребата на езиците. \r\n„Не се нуждая от национализъм  от която и да е страна, защото едно от нещата, с които се съгласихме, беше да изградим общество за всички. Както аз като македонец, аз съм внимателен към моите колеги албанци, така че колегите албанци трябва да бъдат внимателни с колегите си македонци“ - каза Заев \r\nПо въпроса дали има несъгласие между СДСМ и ДСИ, защото вицепремиерът Буяр Османи заяви, че според него законът не трябва да се отнася до Венецианската комисия, Заев заяви: \r\n„Моят приятел и вицепремиер на правителството забрави заключението на правителството. Аз, като първи представител на правителството, мисля, че законът е конституционен. Конституцията определя албанския език като втори официален език, за международна употреба е само македонският, първият е македонски, употребата е ясно разграничена“ - каза премиерът. \r\n*** Днес предстои среща на Владимир Путин и Реджеп Тайип Ердоган в Москва, предава  Анадолската агенция (АА) .  \r\nПо време на еднодневното работно посещение на Ердоган в руската столица Москва двамата лидери ще обменят мнения по регионални и международни въпроси, по-специално Сирия, както и двустранните отношения между Турция и Русия. \r\nПреди посещението си в статия, написана от Ердоган, озаглавена \"Турско-руското сътрудничество, която е от решаващо значение за разрешаване на кризата в Сирия\", бе публикувана миналата седмица на руския ежедневник \"Коммерсантъ\", припомня агенцията. \r\n„Няма да търсим съвет как да се справим с терористична група от някой, чиято дейност е насочена срещу нашите граждани повече от 30 години, или пък да искаме разрешение за борба с тероризма“, привеждат се думите на турския лидер в публикацията. \r\n\"Запазваме си правото, когато възникнат подходящи условия, да преследваме терористи, които заплашват страната ни от сирийска територия,\" каза Ердоган в статията. \r\nЕрдоган подчерта, че Турция няма проблем със сирийските кюрди, нито с други групи, живеещи в границите на съседната държава. \r\nЗаявявайки, че изтеглянето на САЩ от Сирия е \"стъпка в правилната посока\", Ердоган каза: \"Сирийската криза може да бъде решена само от онези страни, които биха спечелили от изцелението на сирийските рани, а тяхното усложнение ще им навреди\". \r\nПодчертавайки, че е време американските сили да се завърнат у дома, по-късно Тръмп говори за \"бавно и високо координирано изтегляне\" на американските войски от Сирия, следвайки предложенията на американската администрация. \r\nКогато Тръмп предложи идеята за безопасна зона без терор в северната Сирия миналата седмица, американските власти настояха Турция да гарантира, че няма да провежда операция срещу терористична групировка „Отряди за народна самоотбрана“, които Турция смята за крило на Кюрдската работническа партия (ПКК), призната за терористична организация от ЕС, САЩ и други страни. \r\nТурция подкрепи идеята за безопасна зона в Сирия, но се противопостави на искането на САЩ за защита на терористите. \r\nЕрдоган и Путин са провели  седем срещи на четири очи през 2018 г. и 18 телефонни разговора за обсъждане на двустранните отношения и регионалното развитие, особено Сирия. \r\nЛидерите за първи път се срещнаха в турската столица Анкара, където председателстваха Съвета за сътрудничество на високо равнище между Турция и Русия на 3 април, ден преди тристранната среща на върха за Сирия между лидерите на Турция, Русия и Иран. \r\nПо време на тристранната среща на върха на 4 април Ердоган, Путин и иранският президент Хасан Роухани подчертаха съвместната си решимост да се противопоставят както на сепаратизма, така и на използването на тероризма като извинение за промяна в Сирия. \r\nОчаква се Ердоган, Путин и Роухани да се срещнат в следващите месеци, за да обсъдят положението в Сирия. \r\nДвамата са се срещали на общо шест многостранни форума през миналата година припомня агенцията. \r\nОсвен обстановката в Сирия между двете страни има ясно видимо сътрудничество в областта на енергетиката. Почти е изградена  едната тръба на газопровода „Турски поток“, който ще осигурява директни газови доставки от Русия към Турция, а в момента в ход е строителството на АЕЦ „Аккую“, където се предвижда изграждане на четири енергоблока с капацитет от по  1 200 мегавата. \r\nДруга тема, която предизвика много дискусии, включително със САЩ е доставката на съвременните руски зенитно-ракетни системи С-400, за които турската страна твърди, че ще бъдат доставени, въпреки яростната съпротива и заплахата от налагане на санкции от страна на САЩ. \r\n*** Опозицията в Гърция иска отлагане на гласуването на Договора от Преспа, пише електронното издание на гръцкия вестник  Kathimerini . \r\nГласуването e насрочено за четвъртък вечер след два дни дебати. Очаква се премиерът Алексис Ципрас да получи одобрение за Договора, което ще проправи пътя за бившата югославска република Македония да се присъедини към НАТО и Европейския съюз. \r\nВ допълнение към 145-те депутати от СИРИЗА, той изглежда разполага с достатъчно депутати, които да подкрепят Договора. \r\nЕдинственият въпрос, който изглежда неясен е дали гласуването ще се проведе по график или „Нова Демокрация“ ще поиска отлагане на вота. \r\nВ такъв случай гласуването на Договора за името на Македония ще бъде отложено за следващата седмица или вероятно ще се проведе през уикенда. \r\nЛидерът на основната опозиционна партия Кириакос Мицотакис подхрани тези спекулации, като заяви във вторник, че неговата партия ще направи \"всичко възможно\", за да предотврати ратифицирането на Договора.", "date": "2019.01.23", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/01/23/2615304/tass-es-e-gotov-da-prekrati-operatsiyata-po-kontrol-na-migratsiyata-v-sredizemno-more.html", "text": "Европейският съюз е готов да прекрати операцията по патрулиране на Средиземно море и спасяване на бедстващите лодки с мигранти \"София\", ако Италия и други страни от ЕС не искат тя да продължи, съобщиха запознати източници от ЕС, цитирани от  ТАСС . \r\n\"Операция София\" е витрина на европейската политика за сигурност, благодарение на която тя успява да се бори ефективно с незаконния транспорт на хора, докато спасява човешки животи. \"София\" обедини всички страни от ЕС в Средиземноморието, където до 2015 г. Италия беше сама. Италия, където се намира командният център на мисията, вече не иска продължаването на мисията, ние сме готови да я прекратим ”, заяви източникът от кабинета на  Върховния представител на ЕС за външните работи и политиката на сигурност Федерика Могерини. \r\nВъв вторник стана известно, че Германия ще прекрати участието в мисията \"София\" за патрулиране на Средиземно море. Както посочват в тази връзка италианските медии, германските власти са взели такова решение поради строгата антииммиграционна политика на Рим. Италианското правителство си е поставило задачата да спре потока от мигранти, пристигащи в страната, предимно от африкански страни. Ако разпоредбите, според които спасените мигранти се доставят изключително в италианските пристанища, не бъдат преразгледани, мисията трябва да бъде закрита, пишат медиите в Италия. \r\nНо друг аргумент за прекратяването на тази операция може да бъде налице през октомври с напускането на Могерини от поста й , защото тя е главен идеолог на тази операция, казва източникът.  Юлиян Марков", "date": "2019.01.23", "title": "ТАСС: ЕС е готов да прекрати операцията по контрол на миграцията в Средиземно море"}
{"url": "http://www.focus-news.net/news/2019/01/23/2615277/kabinetat-shte-predlozhi-da-bade-otmeneno-predostavyaneto-na-pravo-na-prebivavane-i-grazhdanstvo-na-barzite-investitori.html", "text": "Министерски съвет взе решение, че ще предложи да бъдат отменени текстовете за даване на право на пребиваване и гражданство на така наречените „бързи инвеститори“. Това обяви министърът на икономиката Емил Караниколов след седмичното правителствено заседание, предаде репортер на  Агенция „Фокус“ . „На 15 февруари миналата година беше назначена междуведомствена работна група, която да анализира даването на право на пребиваване, а след това с ускорена процедура евентуално и на българско гражданство по Закона за българското гражданство на така наречените „бързи инвестиции“, обясни министър Караниколов, като уточни, че това са инвестиции в държавни ценни книжа, акции или в доверителни сметки. Той подчерта, че текстовете не засягат инвеститорите, които реално се занимават с производство и създават работни места в България. „Говорим за тези, които са т. нар. „бързи инвестиции“ – даване на право на пребиваване срещу пари и последващо гражданство. Направен е аналази на икономическата ефективност и работната група е отчела, че при действието на този закон няма такава ефективност“, поясни министърът. Той отбеляза, че по този ред от 2013 година насам са предоставени 50 български гражданства.  \r\nЗаместник-министърът на правосъдието Десислава Ахладова уточни, че според направения анализ „бързите инвеститори“, които са получили българско гражданство, са от различни държави, сред които Русия, Египет, Пакистан, но няма страна, на която да се дават преимуществено. На въпрос дали е възможно гражданството им да бъде отнето, тя отговори, че към момента няма процедура за това.  \r\nМинистър Караниколов уточни, че предложението за отмяна на текстовете не е свързано с препоръките на ЕК по отношение на злоупотребите с българско гражданство, тъй като работата по него е започнала още преди година.  \r\nВесела АЛЕКСАНДРОВА", "date": "2019.01.23", "title": "Кабинетът ще предложи да бъде отменено предоставянето на право на пребиваване и гражданство на „бързите инвеститори“"}
{"url": "http://www.focus-news.net/news/2019/01/23/2615317/pazardzhik-v-proektobyudzheta-na-obshtina-peshtera-za-2019-godina-e-planirano-vazstanovyavaneto-na-predostavenite-vremenni-bezlihveni-zaemi-v-razmer-nad-211-mln-lv.html", "text": "В проекта на бюджета на Община Пещера за 2019 година е планирано възстановяването на предоставените временни безлихвени заеми за средствата от Европейския съюз  в размер над 2.11 млн. лв., от които над 1 млн. лв. за държавно делегирания бюджет и размер на 1 045 930 лв. в частта на местните дейности. Това съобщи за  Радио „Фокус“ – Пазарджик  Стоян Йовчев, експерт в Община Пещера. По думите му планувани са средства в размер на 222 200 лв. за погашения по облигационния заем от 2016 г. „Погасителните вноски по главниците на заема на общината към ФЛАГ за проект „Модернизация на интегрирания воден цикъл на Пещера – Доизграждане и рехабилитация на съществуваща ВиК мрежа и изграждане на ПСОВ”, съфинансиран по Приоритетна ос 1 на Оперативна програма „Околна среда 2007-2013 г.” са в размер на 87 600 лв. Съгласно погасителния план на дългосрочния банков кредит от 2016 г. Общината следва да направи погасителна вноска от 240 000 лв., които средства са планувани“, уточни Йовчев. Той допълни, че плануваните разходи по бюджета за 2019 г. са 21 456 400 лв. и са разпределени по функции и източници на финансиране. Предстои проектобюджетът да бъде разгледан на заседание на Общинския съвет. \r\nАлбена ЖИЛЕКОВА", "date": "2019.01.23", "title": "Пазарджик: В проектобюджета на Община Пещера за 2019 година е планирано възстановяването на предоставените временни безлихвени заеми в размер над 2.11 млн. лв."}
{"url": "http://www.focus-news.net/news/2019/01/23/2615318/lyubima-burgazlieva-regionalna-farmatsevtichna-kolegiya-burgas-vaprosite-po-predstoyashtata-verifikatsiya-na-aptekite-shte-badat-razgledani-na-sreshta-na-farmatsevtite-na-27-yanuari.html", "text": "На 27 януари ще се проведе информационна среща на фармацевтите в Бургаска област, на която ще бъдат разгледани въпросите по предстоящата верификация на аптеките, изискванията на НАП към софтуера за управление на продажбите, изискванията на Изпълнителна агенция по лекарствата за информационна система за продажбите на определени лекарствени продукти по списъци. Това каза за  Радио „Фокус“ - Бургас  Любима Бургазлиева, председател на Регионалната фармацевтична колегия. По думите ѝ изискванията за стартиране на системата по верификация на лекарствата са посочени в регламент на Европейския съюз със срок до 9 февруари 2019 г., а регламентът е от 2016 г. „Този срок за включването на аптеките в тази система не е кратък, но всичко това изисква инвестиции, които не са никак малки. От друга страна се включват и допълнителен труд за магистър-фармацевтите и помощник-фармацевтите в аптеката, защото на верификация подлежат не само лекарствени продукти по лекарско предписание, но и такива без“, каза още Бургазлиева. По думите ѝ този въпрос освен аптеките касае и дрогериите, които също имат право да продават лекарствени продукти без лекарско предписание, а в регламента се предвижда допълнително включване и на други лекарствени продукти без лекарско предписание по преценка на производителя. „Това означава, че обхвата на засегнатите обекти вече става много голям, а не е предвидено по никакъв начин заплащане на труда на фармацевтите по тези дейности“, заяви председателят на Регионалната фармацевтична колегия. Бургазлиева обясни, че ако до този момент при закупуване на няколко опаковки от едно и също лекарство се е маркирало по веднъж, то оттук нататък всички опаковки ще бъдат маркиран поотделно. „Това е труд и време не само за работещите в аптеката, но и за клиентите“, допълни тя. \r\nДеница ДИМИТРОВА", "date": "2019.01.23", "title": "Любима Бургазлиева, Регионална фармацевтична колегия - Бургас: Въпросите по предстоящата верификация на аптеките ще бъдат разгледани на среща на фармацевтите на 27 януари"}
{"url": "http://www.focus-news.net/news/2019/01/23/2615315/ministar-kiril-ananiev-sezira-glavniya-prokuror-vav-vrazka-sas-zachestilite-napadeniya-nad-meditsi.html", "text": "Във връзка с последните два случая на проявена агресия срещу медицински лица на територията на област Велико Търново, министърът на здравеопазването Кирил Ананиев изпрати до главния прокурор доклада за двата инцидента с искане да бъде осигурено приоритетно разследване по тях. Това съобщиха от пресцентъра на  Министерството на здравеопазването . На 21 януари 35-годишна жена, на чието дете служител от ФСМП – Горна Оряховица е оказвал медицинска помощ, е проявила физическо насилие спрямо медицинското лице.  \r\nНа 22 януари двама мъже и една жена са нападнали медицински екип в Отделението по хемодиализа на МОБАЛ „Д-р Стефан Черкезов“.  \r\nНастояването на министъра на здравеопазването е разследванията по тези два случая, както и по всеки друг случай на агресия срещу медицински специалист при изпълнение на служебните му задължения, да бъдат проведени по реда на бързо производство.  \r\nСигналът на Министерството на здравеопазването е на основание подписаното Споразумение за сътрудничество и взаимодействие между Прокуратурата на Република България и Министерството на здравеопазването. Предмет на споразумението е създаването на организация за незабавна реакция при престъпления срещу медици.  \r\nОще в края на 2017 г. във връзка с увеличаващия се брой на нападенията и проявената агресия спрямо медицински лица, Главният прокурор издаде заповед до окръжните прокурори и градския прокурор на София за създаване на организация за незабавна реакция при установена агресия над медицински специалисти по време на изпълнение на служебните им задължения.  \r\nМинистерството на здравеопазването остро осъжда посегателството спрямо медицински специалисти и се обръща към всички български граждани и най-вече към представителите на ромската общност с апел да проявяват уважение и разбиране към високоотговорната и често пъти животоспасяваща работа на медиците.", "date": "2019.01.23", "title": "Министър Кирил Ананиев сезира главния прокурор във връзка със зачестилите нападения над медици"}
{"url": "http://www.focus-news.net/news/2019/01/23/2615319/anton-kutev-bsp-donorite-v-balgariya-tryabva-da-se-uvelichat-7-pati-za-da-ozhiveyat-desetki-hora.html", "text": "Трансплантациите и донорството са начин за спасяване на животи. За съжаление се запознах с много хора, за които това е въпрос на дни или на седмици. С днешната инициатива наистина ще помогнем на много хора. Това заяви зам.-председателят на ПГ на „БСП за България“ Антон Кутев по време на откриването на изложба в подкрепа и насърчаване на донорството в страната, съобщиха от пресцентъра на  НС на БСП . „Изложбата има конкретна цел – да подпомогнем донорството до степен, в която то трябва да се увеличи 7 пъти, в сравнение с данните към момента. Единствено такова увеличение на донорите в България ще даде възможност да бъдем равноправни членове на „Евротрансплант“, а това би дало възможност на десетки хора годишно да оживяват“, подчерта народният представител. По неговите думи това в момента не се случва, защото няма достатъчно донори. „Следващата цел е да съберем средства, за да стартираме  програма за изграждане на чешми в различни градове“, допълни народният представител.  \r\nКутев благодари на всички, които са се включили в инициативата, пренебрегвайки свои политически и други различия. „Всяка една от парламентарните групи ще се включи в кампанията, като дари средства в един български град да бъде построен паметник на донора. Каузата е позитивна и много добра“, каза още зам.-председателят на ПГ на „БСП за България“. Той съобщи, че досега писма за съгласие и за реализация на тези дарения има от кметовете на Плевен, Шумен, Велики Преслав, Троян и Варна.  \r\n„Чешмата е като портал, през който преминават или се връщат хората, защото възможността за донорство на един човек, благодарение на неговите близки, може да спаси минимум 7 човешки живота“. Това заяви Стефан Тамбуев, председател на Сдружение на пациентите с дихателна недостатъчност и белодробна трансплантация. „Независимо от противоречията, тази изложба обедини различни политически сили и неправителствени организации, както и хора с различни разбирания и социално положение. Целта на изложбата е точно такава“, допълни той. Тамбуев допълни, че в тази изложба са застъпени всички фотографски жанрове. Участват и корифеите на българската фотография, които дават невероятен принос като старт на една идея, която ще се развива всяка година.  \r\n„Трансплантациите десетилетия вече фокусират твърде много болка, страдание, гняв, надежди, чиновническо безхаберие. От друга страна те са едно невероятно постижение на медицината и човечеството, за да помогне на страдащия. Длъжни сме да се обединим в усилията да предложим помощ на хората, които се нуждаят от трансплантация“, коментира журналистът Мария Чернева. \r\n„Искам да изразя уважение към усилията на народните представители да застанат зад тази толкова благородна кауза. Кметовете на България ще бъдем гостоприемни към даренията. Не само чрез чешмите, които ще бъдат създадени, но и чрез много други прояви, идеята ще стигне до гражданите на нашите общини“. Това заяви кметът на Троян Донка Михайлова. \r\nНа събитието присъстваха и членове на здравната комисия към НС, представители на Изпълнителната агенция по трансплантации, много неправителствени организации.", "date": "2019.01.23", "title": "Антон Кутев, БСП: Донорите в България трябва да се увеличат 7 пъти, за да оживеят десетки хора"}
{"url": "http://www.focus-news.net/news/2019/01/23/2615314/sofiya-pred-sgradata-na-4-to-rpu-shte-se-provede-brifing-po-povod-provedena-spetsializirana-aktsiya-v-grada.html", "text": "Пред сградата на 4-то РПУ ще се проведе брифинг по повод проведена специализирана акция в града. Това съобщиха от пресцентъра на  Прокуратура на Република България . Брифингът ще се състои от 14.30 часа пред сградата на Районното управление на ул. \"Крум Попов\" 57. Заместник главният прокурор Иван Гешев и главният секретар на МВР Ивайло Иванов ще дадат повече информация във връзка с акцията.", "date": "2019.01.23", "title": "София: Пред сградата на 4-то РПУ ще се проведе брифинг по повод проведена специализирана акция в града"}
{"url": "http://www.focus-news.net/news/2019/01/23/2615320/burgas-vremenno-shte-bade-zatvorena-za-dvizhenie-podzemnata-ulitsa-knyaz-boris-zaradi-pochistvane-na-otvodnitelnite-shahti-na-24-yanuari.html", "text": "На 24 януари подземната улица „Княз Борис“ – „Генерал Гурко“ ще бъде затворена за движение от 10.00 до 12.00 часа. Това съобщиха от пресцентъра на  Община Бургас . В тези 120 минути ще се извърши почистване на отводнителните шахти.  \r\nОбщина Бургас се извинява за причиненото временно неудобство и препоръчва през това време водачите на моторни превозни средства да използват обходни маршрути.", "date": "2019.01.23", "title": "Бургас: Временно ще бъде затворена за движение подземната улица „Княз Борис“ заради почистване на отводнителните шахти на 24 януари"}
{"url": "http://www.focus-news.net/news/2019/01/23/2615321/sofiya-zasileno-e-politseyskoto-prisastvie-v-rayona-na-sofiyskata-matematicheska-gimnaziya.html", "text": "Засилено е полицейското присъствие в района на Софийската математическа гимназия на бул. „Васил Левски“, предаде репортер на  Агенция „Фокус“ . На място има два полицейски буса.", "date": "2019.01.23", "title": "София: Засилено е полицейското присъствие в района на Софийската математическа гимназия"}
{"url": "http://www.focus-news.net/news/2019/01/23/2615323/burgas-rumanskiyat-film-martvata-natsiya-shte-bade-predstaven-v-ramkite-na-proekta-za-avtorsko-dokumentalno-kino-kinedok-na-24-yanuari.html", "text": "Румънският филм „Мъртвата нация“ ще бъде представен в рамките на проекта за авторско документално кино „КИНЕДОК“. Това съобщиха от пресцентъра на  Община Бургас . Прожекцията ще се състои на 24 януари 2019 г. в зала „Петя Дубарова“ на КЦ „Морско казино“ от 18.30 часа. Входът е свободен.  \r\nДокументалното есе със заглавие в оригинал Țara Moartă и времетраене 83 мин. на режисьора Radu Jude показва зашеметяваща колекция фотографии от малко румънско градче през 30-те и 40-те години на ХХ век. Саундтракът, композиран основно с откъси от дневника на еврейски доктор, живял по същото време, разкрива онова, което снимките не показват: въздигането на антисемитизма и сърцераздирателно обрисуване на румънския холокост – тема, за която не се говори много в съвременното румънско общество.", "date": "2019.01.23", "title": "Бургас: Румънският филм „Мъртвата нация“ ще бъде представен в рамките на проекта за авторско документално кино „КИНЕДОК“ на 24 януари"}
{"url": "http://www.focus-news.net/news/2019/01/23/2615316/varna-masovo-raboteshti-v-apteki-i-targovski-obekti-v-grada-polzvat-predpazni-maski-sreshtu-gripa.html", "text": "Масово работещи в търговски обекти във Варна ползват предпазни маски срещу грипа, предаде репортер на  Радио „Фокус“ – Варна . Още в началото на седмицата във Варна и областта бе обявена грипна епидемия заради висока заболеваемост от грип и остри респираторни заболявания. Продавач-консултанти и фармацевти, които работят с много хора, ползват предпазните средства. Маски по време на епидемията ползват още много възрастни хора и пътуващите в градския транспорт. \r\nЗа ограничаване разпространението на грипните вируси специалистите препоръчват по-често проветряване на помещенията, овлажняване на въздуха, редовно миене на ръцете, избягване на контакти с болни лица. Болните хора трябва да се лекуват в дома си под контрола на семейните лекари. Препоръчително е приемане на препарати, укрепващи имунната система и рационално хранене с повече плодове и зеленчуци. Грипът е сериозно заболяване, което изисква предварителна профилактика и своевременно лечение за избягване на усложнения, уточняват специалистите. \r\nМарияна ВАЛЕНТИНОВА", "date": "2019.01.23", "title": "Варна: Масово работещи в аптеки и търговски обекти в града ползват предпазни маски срещу грипа"}
{"url": "http://www.focus-news.net/news/2019/01/23/2615325/agentsiya-patna-infrastruktura-iska-ot-obshtinskite-kmetove-da-deklarirat-mestopolozhenieto-na-patnite-znatsi-po-republikanskata-patna-mrezha-oboznachavashti-nachaloto-i-kraya-na-naselenite-mesta.html", "text": "Агенция „Пътна инфраструктура“ иска от общинските кметове да декларират местоположението на пътните знаци по републиканската пътна мрежа, обозначаващи началото и края на населените места, научи  „Фокус“ . От АПИ искат кметовете на общините да проверят къде се намират знаците в момента и да отразят промените, ако такива бъдат направени. Агенцията дава срок на кметовете да свършат това до 31 януари.", "date": "2019.01.23", "title": "Агенция „Пътна инфраструктура“ иска от общинските кметове да декларират местоположението на пътните знаци по републиканската пътна мрежа , обозначаващи началото и края на населените места"}
{"url": "http://www.focus-news.net/news/2019/01/23/2615326/pazardzhik-rayonniyat-sad-shte-gleda-delo-sreshtu-6-dushi-napadnali-sas-sechiva-posetitelite-na-zavedenie-v-selo-semchinovo.html", "text": "Районният съд ще гледа дело срещу 6 души, нападнали със сечива посетителите на заведение в село Семчиново, съобщиха от администрацията на  Съда . Делото е образувано по обвинителен акт на Районна прокуратура – Пазарджик. Срещу 6-ма подсъдими са повдигнати обвинения за това, че на 03.09.2016 година в село Семчиново са участвали в организирана тълпа от хора, въоръжени с различни сечива (тояги, мотики, тръба, бухалки, вария), нападнали са посетителите на заведение, счупили са стъклена витрина, повредили са товарен и лек автомобил. Началото на съдебното заседание е в 13.45 часа, а съдия-докладчик по делото е Елисавета Радина.", "date": "2019.01.23", "title": "Пазарджик: Районният съд ще гледа дело срещу 6 души, нападнали със сечива посетителите на заведение в село Семчиново"}
{"url": "http://www.focus-news.net/news/2019/01/23/2615327/prezidentat-rumen-radev-ikonomicheskoto-i-sotsialno-sblizhavane-na-darzhavite-ot-es-e-investitsiya-v-badeshteto-na-obedinena-evropa.html", "text": "Икономическото и социално сближаване на държавите от Европейския съюз е инвестиция в бъдещето на обединена Европа и това следва да бъде заложено в Многогодишната финансова рамка на ЕС и общите политики. Това заяви президентът Румен Радев на работна среща на „Дондуков“ 2 с ръководителите на дипломатическите мисии на държавите-членки на ЕС и на Европейското икономическо пространство в България, съобщиха от  Прессекретариата на държавния глава . В срещата участваха вицепрезидентът Илияна Йотова и председателят на Представителството на Европейската комисия у нас Огнян Златев. \r\nДържавният глава призова единството и солидарността да останат водещи принципи за справяне с общите предизвикателства като постигане на по-висок икономически растеж, изграждането на сигурна и социално ангажирана Европа, справянето с миграцията и борбата с тероризма. Задълбочаващите се различия между Северна и Южна и Западна и Източна Европа бяха определени от Румен Радев като най-голямото предизвикателство, пред което е изправен днес Европейският съюз. По думите на президента пример за това е и т.нар. пакт за мобилност, който разделя европейските държави в ущърб на конкурентоспособността на превозвачите от Източна Европа, докато продължава да има съществена разлика в заплащането на труда на служителите, работещи за едни и същи европейски компании, в зависимост от европейския регион, в който са разположени техните филиали.  \r\nПодписаният договор за приятелство между Франция и Германия беше определен от президента като важна стъпка за задълбочаване на процеса на европейска интеграция и засилване на ролята на обединена Европа. Президентът посочи обаче, че сътрудничеството в сферата на сигурността следва  да бъде открито и за останалите държави-членки на ЕС, които да бъдат част от изграждащата се \"обща стратегическа култура и обща отбранителна промишленост\". Румен Радев отбеляза и новите инициативи за задълбочаване на партньорството в сферата на отбраната като „Европейската инициатива за интервенция“ и призова да не се допуска изолацията на Източна Европа от споделянето на идеи, обмена на разузнавателна информация и разработване на доктрини, което би засилило фрагментацията на Европа.  \r\nПо време на срещата бяха обсъдени редица въпроси, свързани с дебата за бъдещето на обединена Европа, Западните Балкани, Източното партньорство, енергийната диверсификация и други актуални теми от дневния ред на Европейския съюз.", "date": "2019.01.23", "title": "Президентът Румен Радев: Икономическото и социално сближаване на държавите от ЕС е инвестиция в бъдещето на обединена Европа"}
{"url": "http://www.focus-news.net/news/2019/01/23/2615308/arh-boyan-kolarov-zam-kmet-na-dobrich-ne-mozhe-tsyal-grad-da-stava-zalozhnik-na-edin-zhilishten-blok.html", "text": "„Не може цял град да става заложник на един жилищен блок“. Това заяви зам.-кметът с ресор „Устройство на територията“ арх. Боян Коларов по повод на все още нерешения казус с блок „Добрич“, за чието дострояване са необходими финансови средства, предаде кореспондент на  Радио „Фокус” – Варна . „След извънредната сесия за блок „Добрич“ имаше няколко изявления на колегите от ПП ГЕРБ, от които аз научих няколко изненадващи неща. Едното от тях беше, че изведнъж сме постигнали понижаване на себестойността на довършването на строежа. Числата, които последно бяха показани на извънредната сесия, не са резултат на работа по намаляване себестойността на строежа. Винаги съм казвал, че когато заложихме една прогнозна сума от 4.5 млн. лв., моята цел беше да си представим възможно най-лошия сценарий, възможно най-много неприятни изненади на строежа, тъй като той е отдавна изоставен. На такъв строеж винаги има неприятни изненади. Човек никога не може просто така с един общ оглед да предвиди какво може да се случи“, каза арх. Коларов. Той припомни, че многократно в Общински съвет е обяснявано, че Общината няма пълна готовност с процедурата, по която ще бъде възложено строителството, тя тепърва предстои. По думите му цифрата за сумата не е била окончателна, така е и сега. Арх. Коларов добави, че тя ще бъде уточнена заедно от Община и Общински съвет. По думите му предстои избор на процедура, така че наистина да бъде получена една реална себестойност на довършването на строежа.  \r\n„Научихме също, че сме имали предостатъчно средства, с които да довършим този блок. Дори и да ги имаме тези средства, те са резерв на Общината, с който тя функционира, за да може да върши добра работа, важна за всички граждани на Добрич. Това, което искат колегите от ПП ГЕРБ, е ние до такава степен да обвържем резерва само с блок „Добрич“, че в крайна сметка да не можем да почистим нито един квадратен метър повече, да не можем да оправим нито една улична дупка или да не можем да преасфалтираме една цяла улица, ако това се налага“, коментира арх. Коларов. Той посочи, че към момента в града се изпълнява най-грандиозният строеж, който Добрич е „виждал“ от 50 години насам. „Веднага след като приключи работата по обновяване на водния сектор на града, която е свързана с подземната инфраструктура, ще се наложи ремонт на много улици, за да бъдат те в добро състояние\", добави зам.-кметът. По думите му налице са много улици, „съсипани“ в цялата си дължина и ширина от дългото чакане проектът за водния сектор да бъде осъществен. Арх. Коларов каза още, че по договор изпълнителите от този проект нямат задължение да възстановяват цели улици в града. „Ако в този контекст Общината не разполага с финансов ресурс за ремонт на целите улици, те ще останат в лошо състояние още години наред. Това ли трябва да бъде нашата цел, когато си планираме бюджета за годината?“, попита арх. Коларов. По думите му е важно както завършването на жилищен блок „Добрич“, така и нормалното функциониране на други дейности по Капиталовата програма.  \r\nЖулиета НИКОЛОВА", "date": "2019.01.23", "title": "Арх. Боян Коларов, зам.-кмет на Добрич: Не може цял град да става заложник на един жилищен блок"}
{"url": "http://www.focus-news.net/news/2019/01/23/2615331/veliko-tarnovo-devet-lavi-karmatsi-sa-izvadeni-ot-vodite-na-reka-dunav-ot-inspektori-na-iara-svishtov.html", "text": "Девет лави кърмаци са извадили инспектори на ИАРА - Свищов от водите на река Дунав, съобщиха от  Изпълнителната агенция по рибарство и аквакултури в Свищов . Проверката се е провела на 18 януари на речен километър 546 по река Дунав. Кърмаците са били поставени в работно положение за улов на есетрови риби. Съставен е констативен протокол.", "date": "2019.01.23", "title": "Велико Търново: Девет лави кърмаци са извадени от водите на река Дунав от инспектори на ИАРА - Свищов"}
{"url": "http://www.focus-news.net/news/2019/01/23/2615324/varna-zabolevaemostta-ot-grip-i-ostri-respiratorni-infektsii-v-oblastta-ostava-visoka.html", "text": "Заболеваемостта от грип и остри респираторни инфекции във Варна и областта остава висока. Това каза за  Радио „Фокус“ – Варна  д-р Янка Драганова, директор на Дирекция „Надзор на заразните болести” към Регионалната здравна инспекция. Според РЗИ стойностите са епидемични за всички възрастови групи, като през първите два дни на новата седмица е отчетен незначителен спад на интензитета на разпространение. Във връзка със смъртните случаи от грип в страната д-р Янка Драганова коментира, че усложненията са част от характеристиката на самото заболяване. „Когато няма някаква предишна среща със съответния вирус, който причинява грипа в момента, организмът реагира по-бурно“, отбеляза д-р Драганова. По думите ѝ няма рязко намаляване на интензитета на разпространение, въпреки предприетите мерки. „Данните за заболеваемостта в понеделник и вторник отчитат, че тя все още е висока. Интензитетът на разпространение на болестта незначително е намалял, но все още стойностите са епидемични. Трябва да минат още няколко дни, за да се прекъснат контактите на децата, посещавали училище, едва тогава ще имаме реални резултати от предприетите мерки“, посочи д-р Драганова. \r\nМарияна ВАЛЕНТИНОВА", "date": "2019.01.23", "title": "Варна: Заболеваемостта от грип и остри респираторни инфекции в областта остава висока"}
{"url": "http://www.focus-news.net/news/2019/01/23/2615332/kyustendil-v-ramkite-na-edna-godina-obshtinskiyat-savet-v-dupnitsa-e-razgledal-176-dokladni-zapiski.html", "text": "В рамките на една година Общинският съвет в Дупница е разгледал 176 докладни записки. Това каза пред  Радио „Фокус” – Кюстендил  Емил Гущеров, председател на Общинския съвет. През 2018 година са проведени 13 заседания, от които две са били извънредни. Приетите решения са 176. Няма подадени възражения срещу приетите решения от страна на кмета на Община Дупница и от страна на общинските съветници. Три от решенията са върнати за ново разглеждане от страна на областния управител на Кюстендил.  \r\n„Постоянните комисии към Общинския съвет провеждаха своевременно своите заседания, на които бяха дискутирани предложените за включване в дневния ред докладни записки”, каза Емил Гущеров. По думите му към Общинския съвет действат постоянни комисии по икономическа и инвестиционна политика, бюджет и финанси, по териториално устройство, строителство, комунални дейности, земеделие, екология, европейска интеграция, ред и сигурност, както и по здравеопазване, социална политика и етнически въпроси. Освен това са създадени комисии по  образование и култура, по предотвратяване и установяване на конфликт на интереси, както и по спорт, туризъм, младежки дейности, международни отношения. \r\nВенцеслав ИЛЧЕВ", "date": "2019.01.23", "title": "Кюстендил: В рамките на една година Общинският съвет в Дупница е разгледал 176 докладни записки"}
{"url": "http://www.focus-news.net/news/2019/01/23/2615330/d-r-aleksandra-miteva-babh-vazstanovyavaneto-na-statuta-na-strana-bez-chuma-povishava-nadezhdnostta-i-doverieto-kam-balgarskiya-fermer-i-garantira-bezopasna-targoviya-s-zhivotnite.html", "text": "Възстановяването на статута на страна без чума е от огромно значение, защото всичко това повишава надеждността и доверието към българския фермер и гарантира и дава основата за безопасна търговия с животните. Това съобщи д-р Александра Митева от отдел „Хуманно отношение към животните“ към Българската агенция по безопасност на храните (БАБХ) – София, по време на пресконференция по повод актуалната епизоотична обстановка в страната по отношение на заболяванията Чума по дребните преживни животни и Африканска чума по свинете (АЧС), предаде репортер на  Агенция „Фокус“ . „По отношение на Чумата по дребните преживни животни имаме промяна в настоящата ситуация, по отношение на контролните мерки. Всички южни области в страната са под специален надзор, затова ние продължаваме да изпълняваме това, което сме правели и до този момент“, посочи д-р Александра Митева. „Става въпрос за две програми. Едната се нарича Контрол на трансграничните заболявания по животните, тя е съвместна програма и одобрена от Европейската комисия, съвместно изпълнявана и с Гърция. И в 21 от населените места в Хасково, Ямбол и Бургас. Другата съвместна програма на Тракия и региона от Европейската комисия за борба с шапа, съвместно пак с Гърция, но и с Турция“, каза д-р Митева.По думите основна цел на допълнителните мерки, които БАБХ предприе пред Европейската комисия, е да се докаже, че липсва инфекция и да се възстанови статутът на храната в България, която да е свободна от Чума по дребните преживни животни.  \r\n„Именно затова продължават клиничните прегледи, взимането на проби в честота съобразно двете програми и контрол върху движението за определени цели на дребни преживни животни“, посочи д-р Митева, като подчерта, че ситуацията доста се е облекчила за фермерите и вече свободно могат да се движат в регионите. „Това беше абсолютно забранено до този момент. Ще има и свободна реализация на продуктите от тези дребни преживни животни в страната“, каза още тя, като добави, че благодарение на контрола на БАБХ и гаранциите, които агенцията е поела пред Европейската комисия и държавите членки на ЕС за превенция и контрол на заболяването, рестрикциите са били намалени на общинско ниво.  „Възстановяването на статута на страната е от огромно значение, защото всичко това повишава надеждността и доверието към българския фермер и гарантира и дава основата за безопасна търговия с животните“, каза още тя. \r\nВажно е да се отбележи, че държавата и фермерите като цяло, нямаше да претърпят всички тези загуби - преки и непреки, и сега щяхме да сме в една много по-различна страна, ако мерките на агенцията бяха предприети, изпълнени и невъзпирани, добави д-р Митева. „По отношение финансовия аспект на нещата приблизителните суми за абсолютно преките разходи на БАБХ са над 1,3 млн. лв. Само 400 хил. лв. и повече бяха за справяне с инфекцията по дребните преживни животни и контрол на предпазните и контролни зони“, каза д-р Митева.  \r\nИрина ИВАНОВА", "date": "2019.01.23", "title": "Д-р Александра Митева, БАБХ: Възстановяването на статута на страна без чума повишава надеждността и доверието към българския фермер и гарантира безопасна търговия с животните"}
{"url": "http://www.focus-news.net/news/2019/01/23/2615333/afis-bsp-242-gerb-23-dps-77-obedineni-patrioti-33-ako-evroizborite-byaha-dnes.html", "text": "Ако европейските избори бяха днес БСП ще получи 24.2% от гласовете, ГЕРБ - 23%, ДПС - 7.7%, Обединени патриоти - 3.3%. Това показват данни от национално представително проучване на  Агенция АФИС . Според него Реформаторският блок ще бъде подкрепен от 1.5% от избирателите, Воля и Демократична България ще получат по 1% от гласовете. 2.7% от гласоподавателите ще гласуват за друга  формация, а 5.6% няма да подкрепят никого. 30% от избирателите няма да упражнят правото си на вот. \r\nМеждинните електорални нагласи, броени месеци преди изборите за Европейски парламент, предвещават оспорвана борба за първото място. Шансовете на основните претенденти – БСП и ГЕРБ – са изравнени. В рамките на статистическата грешка се регистрира леко предимство за червената партия. \r\nНезависимо от зачестилите изявления и коментари по повод на предстоящите избори, интересът към тях остава на традиционно ниско ниво. По скалата от 0 до 10 едва 35 на сто са абсолютно сигурните гласоподаватели, при това състоящи се предимно от привърженици на три партии – БСП, ГЕРБ и ДПС.  \r\nШансовете на останалите партии и коалиции са твърде условни и пренебрежимо малки. Единствено коалицията „Обединени патриоти“ разполага с потенциална възможност да се сдобие с не повече от един мандат, но и това не е сигурно. \r\nПри цялата условност на изчислението полагащите се на България 17 мандата, според сегашните предварителни нагласи и с уговорката, че до изборите има достатъчно време за размествания в класацията, биха се разпределили по начина, представен на следващата диаграма. Ако разликата между водещите политически сили надхвърли 3,4 пункта, това ще означава и разлика от един мандат. В случай, че коалицията „Обединени патриоти“ успее да прекрачи бариерата от 5,89%, националистите ще се поздравят с един мандат, който ще бъде за сметка или на първия в класацията, или на ДПС. \r\nСлабият интерес към европейските избори не е български феномен, така е и в останалата част от континенталния съюз. За сравнение можем да отбележим, че ако предстоящите избори не бяха за Европейски, а за местни парламенти, очертаващата се избирателна активност би била с 15-25 на сто по-висока. В България, по-специално, тя би била с 19 на сто по-висока. \r\nАко в България има отлика от ситуацията в другите държави-членки на ЕС, тя е в отношението към съюза като цяло. Почти навсякъде в ЕС недоверието към общоевропейските институции превишава доверието. У нас е обратно: след известен период на колебание преди няколко години, когато избухна бежанската вълна, доверието на българските граждани към ЕС е устойчиво. Въпреки сравнително високото доверие в ЕС, българските граждани не смятат, че нещата в съюза са наред и всичко се развива в правилната посока. Ситуацията в ЕС се оценява негативно, макар и не чак толкова, колкото е оценено положението у нас. \r\nВ представата на мнозина наши сънародници Европа е спасителен бряг от несгодите, които понасят във водите на българската река. Затова и избирателната активност тук през май ще бъде по-висока в сравнение с почти всички други страни от ЕС, но по-ниска в сравнение с онази активност, която обикновено измерваме по време на национални и местни избори.", "date": "2019.01.23", "title": "АФИС: БСП - 24.2%, ГЕРБ - 23%, ДПС -7.7%, Обединени патриоти - 3.3%, ако евроизборите бяха днес"}
{"url": "http://www.focus-news.net/news/2019/01/23/2615335/api-vremenno-dvizhenieto-se-osashtestvyava-v-aktivnata-lenta-po-avtomagistrala-trakiya-ot-km-48-do-km-49-v-posoka-sofiya-poradi-remont-na-mantineli.html", "text": "Временно движението се осъществява в активната лента по автомагистрала „Тракия“ от км 48 до км 49 в посока София поради ремонт на мантинели. Това съобщиха от пресцентъра на  Агенция „Пътна инфраструктура“ . Изпреварващата лента е затворена за движение.", "date": "2019.01.23", "title": "АПИ: Временно движението се осъществява в активната лента по автомагистрала „Тракия“ от км 48 до км 49 в посока София поради ремонт на мантинели"}
{"url": "http://www.focus-news.net/news/2019/01/23/2615329/mkd-makedoniya-nikola-dimitrov-ne-izklyuchva-da-se-kandidatira-za-prezident-na-makedoniya.html", "text": "Външният министър Никола Димитров не изключва да се кандидатира за президент на Македония, пише македонското електронно издание  “МКД“ . \r\nСпоред него изборът на кандидати става в процес на консултации, преговори и се проверява мнението на гражданите чрез допитвания и анкети. \r\n„Споменаването на името ми като възможен кандидат за президент е чест за мен. Можем да извлечем поуки от последните години и всичко, което се случи като отхвърляне, неподписване на закони, има много уроци за учене. Все още обмислям дали искам да бъда президент. Аз съм човек, който управлява важен сектор, не съм член на партия, това е много важно. Аз не изключвам възможността да се кандидатирам за президент, ”каза Димитров. \r\nПроцесът на консултации, според Димитров, ще открие отличен кандидат, и на този етап смята, че е по-важно да се помисли за уроците, които могат да бъдат извлечени от последните десет години от позицията на президента, като посочва опита с помилването, отлагането на възлагането на мандата и неподписването на законите.  Юлиян Марков", "date": "2019.01.23", "title": "„МКД“ (Македония): Никола Димитров не изключва да се кандидатира за президент на Македония"}
{"url": "http://www.focus-news.net/news/2019/01/23/2615328/d-r-yanka-draganova-regionalna-zdravna-inspektsiya-varna-pri-simptomi-na-grip-tryabva-da-se-tarsi-lekarska-pomosht-a-ne-da-se-provezhda-samolechenie.html", "text": "При симптоми на грип или остри вирусни инфекции трябва да се търси лекарска помощ, а не да се провежда самолечение. Това каза за  Радио „Фокус“ – Варна  д-р Янка Драганова, директор на Дирекция „Надзор на заразните болести” към Регионалната здравна инспекция във Варна. „Заболяването протича различно при всеки един организъм. При висока температура, която се задържа няколко дни, затруднено дишане, ясно изразена интоксикация при децата – отпадналост и невъзможност да се храни и движи, трябва незабавно да се потърси лекарска помощ“, посочи д-р Драганова. Тя добави, че по данни на Националната референтна лаборатория за изследване на грип за третата седмица са изследвани общо около 233 клинични проби. „Изолирани са 67 грипни вируса от типа AH1N1 или т. нар. пандемичен щам, както и 40 грипни вируса от подтип AH3N2. От Варна също има изпратени серуми, но няма още резултати“, заяви д-р Драганова. Тя подчерта, че във Варна също върлува грипен вирус от типа AH1N1 или свински грип. „Боледуват хора от всички възрасти, като усложненията са основно пневмонии и отити“, добави д-р Янка Драганова. \r\nМарияна ВАЛЕНТИНОВА", "date": "2019.01.23", "title": "Д-р Янка Драганова, Регионална здравна инспекция – Варна: При симптоми на грип трябва да се търси лекарска помощ, а не да се провежда самолечение"}
{"url": "http://www.focus-news.net/news/2019/01/23/2615322/matyu-nimits-nepriemaneto-na-dogovora-ot-prespa-mozhe-da-ima-seriozni-i-opasni-posleditsi.html", "text": "Неприемането и неспазването на Договора от Преспа може да има сериозни или дори опасни последствия, оценява специалният пратеник на ООН в преговорите между Скопие и Атина по въпроса за името Матю Нимиц в интервю за гръцката информационна агенция ANA-MPA, цитиран от македонския телевизионен  „Канал 5“ .  \r\nНов договор и \"бързо решение\", ако Договорът от Преспа не  успее  не са възможни и двете страни вероятно ще се оттеглят от много от въпросите, които вече са били договорени. Това може да доведе до различни сценарии, някои от които ще имат сериозни последствия, казва Нимиц . \r\nСпоред него евентуално търсене на ново споразумение между Скопие и Атина ще продължи с години, а не с месеци, тъй като всички въпроси, включително името за общо използване - erga omnes, ще бъдат върнати на изходна позиция и вероятно ще има различен политически импулс в двете страни, като тук ще окажат влияние и промените в регионалната и световната политическа сцена, подчерта Нимиц. \r\n„Двете страни почти 25 години след подписването на Временното споразумение от 1995 г., работят добросъвестно, за да разрешат спорните въпроси. Споразумението най-накрая бе постигнато след години на интензивни и трудни преговори и разговори, след като всяка от страните реши, че е успяла да постигне основните елементи на своите национални интереси, като и двете страни разбират, че споразумението ще донесе мир, стабилност и приятелство, вместо да продължи конфликта“, казва Нимиц. \r\nЗапитан дали в Обединените нации ще бъде признат македонският език, Нимиц посочва, че в официалния списък на страните, включително езиците, подготвени от експертната група на ООН, страната е изписана \"Бивша югославска република Македония\" , а в графата език пише \"македонски\" (mk: македонски). \r\nМатю Нимиц добавя, че дори на неформална основа, ако някой има достъп до Преводача на \"Гугъл\", който е широко разпространен онлайн инструмент, македонският език е един от езиците, които се търсят и превеждат.  Юлиян Марков", "date": "2019.01.23", "title": "Матю Нимиц: Неприемането на Договора от Преспа може да има сериозни и опасни последици"}
{"url": "http://www.focus-news.net/news/2019/01/23/2615337/pravitelstvoto-odobri-sklyuchvaneto-na-sporazumenie-za-izvarshvane-na-ikonomicheski-pregled-na-balgariya-ot-oisr.html", "text": "Правителството одобри сключването на Споразумение за извършване на Икономически преглед на страната ни от Организацията за икономическо сътрудничество и развитие (ОИСР). Това съобщиха от  правителствената информационна служба . Осъществяването на Икономически преглед е задължителна стъпка по пътя на членството на България в Организацията. В края на миналата година правителството потвърди сътрудничеството на България с ОИСР и конкретизира действията, които страната ни следва да предприеме за присъединяване. Едно от тях е именно Икономическият преглед. \r\nВ рамките на прегледа се очертават макроикономическите предизвикателства, пред които страната е изправена и областите, в които се очаква подобрение: пазар на труда, конкуренцията, иновациите, човешкия капитал, финансовите пазари, устойчивото развитие, социалното осигуряване, данъчното облагане и др. \r\nОчаква се в резултат на прегледа да се подобрят реформите във всички сектори на социално-икономическия живот на България и да се привлекат нови инвестиции.", "date": "2019.01.23", "title": "Правителството одобри сключването на Споразумение за извършване на Икономически преглед на България от ОИСР"}
{"url": "http://www.focus-news.net/news/2019/01/23/2615338/kyustendil-obshtinska-naredba-shte-regulira-usloviyata-i-reda-za-otpuskane-na-stipendii-i-finansovo-stimulirane-na-detsa-s-izyaveni-darbi-ot-dupnitsa.html", "text": "Общинска наредба ще регулира условията и реда за отпускане на стипендии и финансово стимулиране на деца и младежи с изявени дарби. Това съобщиха за  Радио „Фокус” – Кюстендил  от Община Дупница. Съгласно проекта за наредбата за настоящата година ще са необходими средства в размер на 9 800 лева, разпределени в няколко групи. Предвижда се да бъдат присъждани годишни стипендии „Свети Иван Рилски”, месечни стипендии и финансово стимулиране. Според Община Дупница приемането на наредбата за условията и реда за отпускане на стипендии и финансово стимулиране на деца и младежи с изявени дарби от община Дупница ще запълни една социална ниша и ще реализира една от политиките по закрила на детето. Ще се повиши интереса и мотивацията на децата и младежите към участие в различни спортни, културни и образователни прояви. \r\nВенцеслав ИЛЧЕВ", "date": "2019.01.23", "title": "Кюстендил: Общинска наредба ще регулира условията и реда за отпускане на стипендии и финансово стимулиране на деца с изявени дарби от Дупница"}
{"url": "http://www.focus-news.net/news/2019/01/23/2615339/odobren-e-godishniyat-doklad-za-deynostta-na-saveta-po-evropeyskite-vaprosi-prez-2018-g.html", "text": "Министерският съвет прие Годишен доклад за дейността на Съвета по европейските въпроси (СЕВ) през 2018 г. Това съобщиха от  правителствената информационна служба . Годишният доклад съдържа информация за взетите от СЕВ решения и за изпълнението на задълженията, произтичащи от членството на Република България в ЕС, през 2018 г. През изминалата година СЕВ проведе общо тридесет и едно редовни заседания и двадесет и четири процедури за неприсъствено вземане на решения, по време на които прие общо 613 решения. \r\nПрез 2018 г. тенденцията за нарастване обема на работата в рамките на координационния механизъм по въпросите на ЕС продължи да бъде възходяща, като периодът беше интензивен и белязан от провеждането на първото Българско председателство на Съвета на ЕС през първата половина на отчетната година. Координационният механизъм по въпросите на ЕС в България запази своята основна роля, както за изготвянето на единни и съгласувани национални позиции и тяхното последователно отстояване в ЕС, така и по отношение на мониторинга на изпълнението на ангажиментите, произтичащи от членството на страната в ЕС. \r\nСЕВ имаше ключова роля при формулирането на приоритетите, изготвянето и отчитането както на Програмата на Българското председателство на Съвета на ЕС през 2018 г., така и на 18-месечната програма на Съвета на ЕС (1 юли 2017 г. - 31 декември 2018 г.). \r\nСЕВ беше форматът, в който бяха координирани и дискутирани ключови дейности и събития с хоризонтален характер във връзка с първото Българско председателство на Съвета на ЕС през 2018 г., в допълнение към създадения с Постановление № 190 на МС от 1.09.2017 г. Координационен борд по въпросите на Българското председателство на Съвета на Европейския съюз през 2018 г.", "date": "2019.01.23", "title": "Одобрен е годишният доклад за дейността на Съвета по европейските въпроси през 2018 г."}
{"url": "http://www.focus-news.net/news/2019/01/23/2615341/eu-observer-es-obmislya-vazmozhnostta-za-sazdavane-na-evropeyski-kosmicheski-sili.html", "text": "ЕС обмисля възможността за създаване на европейски космически сили, пише европейското издание  EU Observer .  \r\nЕвропейският съюз трябва да помисли за създаването на свои собствени космически сили. Това становище беше изразено от европейския комисар за вътрешния пазар, промишлеността и бизнеса Елжбета Биенковска (Полша) по време на изказване на кръгла маса в Европейската космическа агенция. \r\n\"Някои страни-членки обсъждат начини за укрепване на доктрината си за отбрана чрез космическото измерение. Те говорят за космическите сили\",  което се превръща в реалност на национално ниво. Трябва да обсъдим въпроса за (създаването) на европейска космическа сила в средносрочен или дългосрочен план. \r\nСпоред портала еврокомисарят не е посочил за кои държави става дума. В същото време порталът предостави коментар от ръководството на Европейската агенция по отбрана, който отрича самия факт на настоящата дискусия за създаването на космически сили на ЕС. „Доколкото знам, нито една от страните от ЕС все още не е предложила тази идея, а агенцията не работи по въпроса“, каза изпълнителният директор на Агенцията Жорж Домек. \r\nНа практика Европейският съюз дори не разполага с действащи сухопътни сили на общо подчинение. Единствено тези от тях, които членуват в НАТО може да действат съвместно под негово командване.  Юлиян Марков", "date": "2019.01.23", "title": "EU Observer: ЕС обмисля възможността за създаване на европейски космически сили"}
{"url": "http://www.focus-news.net/news/2019/01/23/2615340/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по  Радио „Фокус“ – Пирин  продължаваме да говорим по всички актуални и интереси теми, свързани с община Симитли. До края на този месец ще продължим да говорим за 16-ото издание на фестивала „Симитлия – Древната земя на кукерите“, в което тази година участие взеха над 30 групи от цялата страна, а броят на участниците в тях надхвърли 4000 души. Каква е равносметката от тазгодишното издание на маскарадните игри – отговорът на този въпрос ще потърсим от хореографа Кирил Бельов, който бе част от журито на фестивала, както и от кметовете на селата Полена и Крупник – Веселин Топузов и Иванка Чакалска, които тази година си поделиха първото място от местните групи, заедно с кукерите от квартал „Ораново“. С тях двамата ще говорим и по други актуални теми и проблеми, свързани с малките населени места, които ръководят. В края на предаването няма да пропуснем да направим и обзор на по-важните събития и новини за Симитли и района, който се случиха в последните 7 дни. В края на предаването няма да пропуснем да направим и обзор на по-важните събития и новини за Симитли и района, който се случиха в последните 7 дни. \r\nТелефоните в студиото са: 0885 303 373 и 073/ 88-55-81. Имейлът ни е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.01.23", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/01/23/2615343/pravitelstvoto-odobri-rezultatite-ot-tri-zasedaniya-na-saveta-na-es.html", "text": "Правителството одобри резултатите от три заседания на Съвета на ЕС, проведени през декември миналата година в Брюксел. Това съобщиха от  правителствената информационна служба . На 17 и 18 декември в рамките на заседанието на Съвета на ЕС по земеделие и рибарство бяха обменени мнения относно актуализираната стратегия на ЕС за биоикономиката. Министрите дискутираха доклад за напредъка по пакета за реформа на ОСП след 2020 г. Постигнато беше и политическо споразумение по предложението за регламент относно определянето на възможностите за риболов и квотите за Атлантическия океан и Северно море за 2019 г.  \r\nВ рамките на заседанието на Съвета на ЕС по околна среда, проведено на 20 декември, министрите постигнаха общ подход по предложението за Регламент за определяне на стандарти за емисиите на СО² от нови тежкотоварни автомобили. Държавите-членки приеха частичен общ подход по предложението за Регламент за програма LIFE за финансиране на дейностите в областта на околната среда и климата за програмен период 2021 -2027 г. Европейската комисия представи своята Стратегическа дългосрочна визия за просперираща, модерна, конкурентоспособна и неутрална по отношение на климата икономика.  \r\nСъвет „Общи въпроси“ проведе заседание на 11 декември. Подготвено беше заседанието на Европейския съвет за 13-14 декември, като вниманието бе фокусирано върху темата „миграция“. По отношение на Единния пазар Съветът призова за приемане на възможно най-много законодателни предложения до края на настоящия мандат на ЕК. Беше откроено значението на гражданските консултации по бъдещето на ЕС, чиито резултати следва да бъдат отчетени в Стратегическия дневен ред на ЕС. Министрите подкрепиха Плана за действие на ЕСВД за борба с дезинформацията и проведоха политически дебат по Многогодишната финансова рамка за периода 2021-2027 г. \r\nПравителството одобри също така българската позиция по предложение на Съвета на директорите на Европейската инвестиционна банка за извършване на промени в Устава на банката.", "date": "2019.01.23", "title": "Правителството одобри резултатите от три заседания на Съвета на ЕС"}
{"url": "http://www.focus-news.net/news/2019/01/23/2615344/eso-privleche-58-mln-lv-evropeysko-safinansirane-za-izgrazhdaneto-na-mezhdusistemniya-elektroprovod-400-kv-maritsa-iztok-nea-santa.html", "text": "Електроенергийният системен оператор (ЕСО) привлече европейско съфинансиране в максимален размер от 58 милиона лева за изграждането на междусистемния електропровод 400 kV „Марица Изток – Неа Санта“. Това съобщиха от пресцентъра на  ЕСО . ЕК осигурява 50% от необходимите средства за строителството на електропровода, които са на обща стойност 116 милиона лева. Другата половина ЕСО ще покрие със собствени средства.   \r\nМеждусистемният електропровод 400 kV между п/ст Марица Изток, Република България и п/ст Неа Санта, Република Гърция, се реализира от ЕСО съвместно с гръцкия независим преносен оператор. Електропроводът е с дължина 122 км на българска територия и 29 км на гръцка територия, и капацитет от 1500 MW. Трасето на електропровода на българска територия преминава през общините Симеоновград, Хасково ,Кърджали, Момчилград и Кирково. През 2015 година ЕСО и гръцкият независим преносен оператор подписаха Меморандум за разбирателство за изграждане на електропровода.  \r\nЕлектропроводът ще подсили мрежа 400 kV в региона, значително ще повиши възможността за обмен на електроенергия между двете държави и ще подпомогне реализацията на произведената електроенергия от възобновяеми източници на територията на Североизточна Гърция и Южна България. Проектът повишава нетния капацитет за търговски обмен на двете граници България - Гърция и България - Турция, ускорява пазарното интегриране, конкуренцията и гъвкавостта на системата.  \r\nЕлектропроводът е един от петте проекта, които се реализират от Електроенергийния системен оператор, със статут на проекти от общ европейски интерес, съгласно Регламент 347/2013 за изграждане на трансевропейската инфраструктура.  \r\nОбщата дължина на новите електропроводи 400 kV e приблизително 480 километра с инвестиционна стойност 500 милиона лева.", "date": "2019.01.23", "title": "ЕСО привлече 58 млн. лв. европейско съфинансиране за изграждането на междусистемния електропровод 400 kV „Марица Изток – Неа Санта“"}
{"url": "http://www.focus-news.net/news/2019/01/23/2615345/sport-dzhokovich-prodalzhava-napred-sled-otkazvane-na-nishikori.html", "text": "Новак Джокович стана четвъртият полуфиналист на Australian Open. Сърбинът водеше с 6:1, 4:1 в двубоя срещу Кей Нишикори, когато азиатецът се отказа заради контузия. \r\nОще през първата част на двубоя стана ясно, че Нишикори не се чувства добре физически. След сета той получи помощ от физиотерапевт и се завърна на корта, но след 15-ина минути избра правилното решение да прекрати участието си.  \r\nНа полуфиналите Джокович ще играе срещу французина Люка Пуй, който по-рано днес победи Милош Раонич с 3:1 сета и за първи път в кариерата си стигна до „Топ 4“ в турнир от Шлема.", "date": "2019.01.23", "title": "Спорт: Джокович продължава напред след отказване на Нишикори"}
{"url": "http://www.focus-news.net/news/2019/01/23/2615346/parlamentat-reshi-lichni-dokumenti-da-mogat-da-se-kopirat-ot-administrator-na-danni-samo-ako-e-predvideno-sas-zakon.html", "text": "Парламентът прие на второ четене промени в Закона за личните данни, предаде репортер на  Агенция „Фокус“ . С промените се прилага европейска директива за защита на личните данни. Депутатите решиха администратор или обработващ лични данни да може да копира документ за самоличност, свидетелство за управление на МПС или документи са пребиваване, само ако това е предвидено със закон.  \r\nЛични данни, предоставени без правно основание и противоречащи на европейския регламент за защита на личните данни, ще трябва да се връщат или унищожават. Обработването на данни на ненавършили 14 години ще може да става само след съгласие на родителя. Работодателите няма да могат да държат лични данни на участници в процедура за избор на персонал за срок по-дълъг от 6 месеца, освен ако не им е дадено съгласие за по-дълъг срок. Гражданите ще могат да сезират Комисията за защита на личните данни, ако правата им са били нарушени. В 3-месечен срок комисията трябва да ги информира за напредъка по жалбите. В случай на нарушение, което може да доведе до риск за правата на субектите на данни, администраторът трябва да уведоми комисията в срок до 72 часа. \r\nОбразуваните до 25 май 2018 г. и неприключили до влизането в сила на закона производства за нарушения ще се довършват по досегашния ред.  \r\nПо закона за МВР се разрешава обработването на лични данни, разкриващи расов или етнически произход, политически възгледи или религиозни убеждения. Митническите служители ще могат да обработват лични данни, получени от други органи. При обработване на данни по отношение на задължения за ДДС от внос и акцизи митническите служители могат да не искат съгласието на физическото лице и да не го информират преди и по време на обработването на личните му данни.  \r\nПо закона за ДАНС субектите на данни могат да поискат да им се предостави информация за обработваните за тях лични данни. Това искане може да се ограничи, да се забави или да не се предостави, ако би засегнало разкриването на терористични или тежки престъпления. Срокът за произнасяне по искането е 60 дни. \r\nОбработването на лични данни за превенция на изпирането на пари и финансирането на тероризма ще се смята за въпрос от обществен интерес. \r\nОчаква се парламентът да продължи с второто четене на Закона за личните данни на утрешното пленарно заседание. \r\nБиляна ИВАНОВА", "date": "2019.01.23", "title": "Парламентът реши лични документи да могат да се копират от администратор на данни само ако е предвидено със закон"}
{"url": "http://www.focus-news.net/news/2019/01/23/2615347/prieta-e-shestmesechna-programa-s-prioritetnite-za-balgariya-temi-i-dosieta-po-vreme-na-rumanskoto-predsedatelstvo-na-saveta-na-es.html", "text": "С Решение на Министерския съвет беше приета Шестмесечна програма с приоритетните за Република България теми и досиета по време на Румънското председателство на Съвета на Европейския Съюз (януари - юни 2019 г.). Това съобщиха от  правителствената информационна служба . Програмата е оперативен документ, чиято цел е да насочи усилията на българската страна към отстояване на националните интереси и позиции по важните за България въпроси, включени в дневния ред на Съвета на ЕС по време на новото Председателство. \r\nШестмесечната програма включва конкретните теми/досиета и целите, които си поставяме по тях в различните формати на Съвета на Европейския съюз в областите общи въпроси; икономически и финансови въпроси; правосъдие и вътрешни работи; транспорт и телекомуникации; околна среда и климат; социална политика, заетост и свободно движение на хора; конкурентоспособност и култура. \r\nВ Програмата са включени общо 68 законодателни досиета и теми, които ще бъдат приоритетни за страната ни през следващите 6 месеца по време на Румънското председателство на Съвета на ЕС, и по които ще се стремим в максимална степен да защитим националния интерес. \r\nС друго свое Решение правителството прие Годишна програма за участието на Република България в процеса на вземане на решения на Европейския съюз през 2019 година. \r\nПрограмата определя въпросите от европейския дневен ред, които са от приоритетно значение за страната през текущата година и формулира националния интерес по всеки един от тях. Тя гарантира координираното и ефективно участие на страната на всички нива в процеса на вземане на решения на ЕС и последователното прилагане на европейските политики. \r\nГодишната програма е разработена при отчитане на Работната програма на Европейската комисия за 2019 г., приоритетите на тройката Председателства на Съвета на ЕС - Румъния, Финландия и Хърватия (1 януари 2019 г. - 30 юни 2020 г.) и програмата на Румънското председателство на Съвета на ЕС (1 януари - 30 юни 2019 г.).", "date": "2019.01.23", "title": "Приета е шестмесечна програма с приоритетните за България теми и досиета по време на Румънското председателство на Съвета на ЕС"}
{"url": "http://www.focus-news.net/news/2019/01/23/2615334/varna-strog-protivoepidemichen-rezhim-e-vaveden-v-detskite-gradini-i-yasli-v-grada-zaradi-obyavenata-gripnata-epidemiya.html", "text": "В 122 училища в област Варна учебните занятия са прекратени до 29 януари заради обявената грипната епидемия, в детските ясли и градини се провежда строг сутрешен медицински филтър за недопускане на болни деца. Това каза за  Радио „Фокус“ – Варна  д-р Янка Драганова, директор на Дирекция „Надзор на заразните болести” към Регионалната здравна инспекция във Варна. Противоепидемичните мерки бяха въведени по време на второто за годината заседание на Областната оперативна комисия за ръководство, координация и контрол в борбата с грипа и острите респираторни заболявания. Следващото заседание на Областната оперативна комисия е планувано за 29 януари, като дотогава са в сила обявените противоепидемичните мерки в цялата област. Сред тях са адекватно разпределение и насочване на материалните и кадрови ресурси и готовност на лечебните заведения за посрещане на по-голям брой заболели. Лечебните заведения са организирани и имат готовност да въведат допълнителни мерки за ограничаване на разпространението на инфекции. Прекратени са плановият прием и плановите операции в лечебните заведения на територията на област Варна, както и  свижданията в лечебните заведения за болнична помощ. Прекратена е работата на детските и женски консултации, както и на профилактичните имунизации и реимунизации. \r\nМарияна ВАЛЕНТИНОВА", "date": "2019.01.23", "title": "Варна: Строг противоепидемичен режим е въведен в детските градини и ясли в града заради обявената грипната епидемия"}
{"url": "http://www.focus-news.net/news/2019/01/23/2615348/lyubima-burgazlieva-regionalna-farmatsevtichna-kolegiya-burgas-ot-12-fevruari-vliza-v-sila-iziskvaneto-na-izpalnitelnata-agentsiya-za-lekarstvata.html", "text": "От 12 февруари влиза в сила изискването на Изпълнителната агенция за лекарствата, т.е. аптеките всеки ден трябва да подават справка за продажбите на определени позиции, основно от позитивния лекарствен списък, т.е. заплащане от Здравноосигурителната каса. Това каза за  Радио „Фокус“ – Бургас  Любима Бургазлиева, председател на Регионалната фармацевтична колегия. По думите ѝ след това края на месец март влиза в сила изискването на Националната агенция за приходите за определен софтуер за определяне на продажбите, който трябва да бъде одобрен от НАП, съгласно, който софтуерните фирми следва да предоставят форс кода си на НАП, за да може те във всеки един момент да влизат в базата данни на аптеките. Според Бургазлиева това означава, че освен да теглят информация, която да касае фиска, стават и достъпни и чувствителни данни за пациентите като заболявания, лекарства, които са изписани, ЕГН, УИН кодове на лекари и фармацевти. „От НАП твърдят, че имат право да извършват тези проверки, да така е, само че това означава, че всички аптеки, които към настоящия момент са работели със Здравната каса и имат софтуер за управление на продажбите, сега ще трябва цялата наличност в аптеките да я въведат, като наличност в този софтуер и да започнат да подават информация във всички възможни посоки, в това число верификация, НАП, Изпълнителната агенция за лекарствата и Здравноосигурителната каса“, каза още председателят на Регионалната фармацевтична колегия.", "date": "2019.01.23", "title": "Любима Бургазлиева, Регионална фармацевтична колегия – Бургас: От 12 февруари влиза в сила изискването на Изпълнителната агенция за лекарствата"}
{"url": "http://www.focus-news.net/news/2019/01/23/2615342/premierat-boyko-borisov-nyamam-nishto-obshto-s-obvineniyata-sreshtu-elena-yoncheva-kradetsat-vika-drazhte-kradetsa.html", "text": "Нямам нищо общо с обвиненията срещу Елена Йончева, крадецът вика дръжте крадеца. Това каза пред журналисти министър-председателят Бойко Борисов във връзка с твърдението на Елена Йончева и БСП, че правителството и премиерът използват Специализираната прокуратура за публично унижение на своите противници, предаде репортер на  Агенция „Фокус“ . „Крадецът вика дръжте крадеца. Нито знам, нито се интересувам от тази партия и тези хора. Те за добро утро, за добър ден и за лека нощ трябва да кажат Бойко Борисов. Всички свои неудачи – с Бойко Борисов. Съжалявам, че говоря за себе си, но нито съм имал нещо общо с КТБ, нито с който и да било“, коментира премиерът. „Има специализирани органи, нали всички говорят да има институционалност? В момента институциите работят. Какво общо имаме ние с тази работа? Когато повдигнаха обвинения на Делян Добрев, ние какво казахме? Нека си свършат работата, да се направят съответните проверки. Когато хванаха техния депутат, че купува гласове, те какво казаха? Когато обвиниха Цветанов по времето на мандата на БСП, помните ли какво казахме? Нека прокуратурата и службите си свършат работата, ако има виновни да бъдат наказани“, каза още той.  \r\n„Нямам абсолютно нищо общо с тези неща. Отново се отнема вниманието от реалната политика – увеличаване на доходите“, заяви министър-председателят.", "date": "2019.01.23", "title": "Премиерът Бойко Борисов: Нямам нищо общо с обвиненията срещу Елена Йончева, крадецът вика дръжте крадеца"}
{"url": "http://www.focus-news.net/news/2019/01/23/2615349/izmenya-se-naredbata-za-kriteriite-za-ustoychivost-na-biogorivata.html", "text": "Министерският съвет прие постановление за изменение и допълнение на Наредбата за критериите за устойчивост на биогоривата и течните горива от биомаса. Това съобщиха от  правителствената информационна служба . \r\nС изменението на Наредбата се въвеждат изисквания за предотвратяване на умишлено превръщане на суровини в отпадъци, които да се използват за производство на биогорива от ново поколение. Определят се правила за изчисляване на емисиите на парникови газове от непреки промени в земеползването. \r\nНовите изисквания ще осигурят прозрачност и отчетност за спазването на критериите за устойчивост на биогоривата и течните горива от биомаса. Ще допринесат за насърчаване на производството и потреблението на биогорива и енергия от възобновяеми източници в транспорта и за постигане на заложените в националното законодателство цели в сектора. \r\nИзмененията са насочени и към стандарти за създаване на доброволни схеми за сертифициране на производството на биогорива и течните горива от биомаса. \r\nПредвидените промени произтичат от Директива (ЕС) 2015/1513 на Съвета от 9 септември 2015 година за изменение на Директива 98/70/ЕО относно качеството на бензиновите и дизеловите горива и за изменение на Директива 2009/28/ЕО за насърчаване използването на енергия от възобновяеми източници.", "date": "2019.01.23", "title": "Изменя се наредбата за критериите за устойчивост на биогоривата"}
{"url": "http://www.focus-news.net/news/2019/01/23/2615351/nsi-startira-podgotovkata-za-prebroyavaneto-prez-2021-g.html", "text": "Правителството прие Отчет за изпълнението на Националната статистическа програма и за дейността на Националния статистически институт (НСИ) през 2018 година, и както и програма за 2019 година. Това съобщиха от  правителствената информационна служба . През изминалата година НСИ стартира подготовката и осигуряването на необходимите условия за успешното протичане на преброяването на населението и жилищния фонд в Република България през 2021 г., включително чрез разработване на проект на национален закон. \r\nПрез 2018 г. НСИ осъществи 267 статистически изследвания, като за първи път бяха публикувани данни за „Районни отоплителни и охладителни системи“, компютърната осигуреност, предоставянето на достъп до Интернет и наличието на зали за представления в читалищата. Наред с това НСИ постави като приоритет повишаването на информационната сигурност и внедряването на Система за управление на сигурността съгласно ISO/IEC 27001. През 2018 г. НСИ проведе обучения, предназначени за млади статистици, от страни от Европейската политика за добросъседство и Балканския регион. \r\nСъгласно програмата на НСИ за 2019 г. ще бъдат проведени 271 изследвания, сред които се открояват нови статистически данни за сметки за субсидиите и трансферите за околната среда и наблюдение на структурата на заплатите. Същевременно институтът ще продължи участието си в различни проекти на ЕК като наблюдение на работната сила, подкрепа за подобряване на статистиката за престъпността, национални сметки и платежен баланс, Програма за европейски сравнения 2019 г., установяване на нови индекси на производство в услугите и търговията, подобряване на краткосрочната бизнес статистика.", "date": "2019.01.23", "title": "НСИ стартира подготовката за преброяването през 2021 г."}
{"url": "http://www.focus-news.net/news/2019/01/23/2615350/plovdiv-kamerniyat-kontsert-muzika-na-veka-shte-se-provede-v-grada-na-25-yanuari.html", "text": "Камерният концерт „Музика на века“ ще се проведе в града на 25 януари. Това съобщиха за  Радио „Фокус“ - Пловдив  от Фондация „Заедно“. Събитието е посветено на творчеството на големия арменски композитор Арно Бабаджанян. Концертът ще се проведе на 25 януари 2019 г. и е част от съвместната културна програма през 2019 г. на етническите общности с най-стара история в Пловдив. Той ще бъде със специалното участие на баритона Дмитрий Быстрый, носител на Гран-при, лауреат на Трети Балкански фестивал на рускатапесен и сопраното Светлана Быстрая, лауреат на Националния фестивал на руската песен в България. На рояла ще акомпанимира Рузанна Ташчян, обявена за най-добър концертмайстор на конкурса \"Балканска романсиада\".  Началото е от 18.00 часа в Културен център „Тракарт“ (подлез „Археологически“). \r\nКонцертът е подарък за всички пловдивчани от етническите общности, представени във Фондация „Заедно“ и специално за почитателите на Арно Бабаджаняну, поета Роберт Рождественски, на композиторите Муслим Магомаев и Алексей Екимяну, на известния руски поет, писател, режисьор, сценарист, журналист и актьорЕвгений Евтушенко, и на световния изпълнител, поет и композитор Шарл Азнавур. Програмата за вечерта включва оперни изпълнения, старинни руски романси и известни песни. \r\nГоляма популярност добиват именно творбите, създадени при съвместната работа на Арно Арутюнович Бабаджанян с поета Робертом Рождественским и певеца Муслимом Магомаевым. Техните песни имат почитатели от всички поколения, включително и от младите хора днес. Сред тях е и „Ноктюрн“, която също ще бъде изпълнена пред пловдивската публика в петък вечер. Ще бъдат чути и шедьоври на песенното изкуство като „Вечная любовь“, „Благодарю тебя“ и др. \r\nАрно Бабаджанян е роден в Ереван през 1921 г. Изявеният му музикален талант е забелязан още когато е само на 5 години, а когато е на 7 влиза в Държавната консерватория. През 1938 година заминава да учи в Москва с Висанион Шебалин. \r\nКато композитор Бабаджанян твори в различни стилове, а голяма част от музиката му е свързана с арменски фолклорни мотиви. Признат е от Дмитрий Шостакович за „брилянтен учител по пиано“. Често на концерти сам изпълнява творбите си.", "date": "2019.01.23", "title": "Пловдив: Камерният концерт „Музика на века“ ще се проведе в града на 25 януари"}
{"url": "http://www.focus-news.net/news/2019/01/23/2615336/premierat-boyko-borisov-koalitsiyata-si-raboti-prekrasno.html", "text": "Сутринта имахме Министерски съвет – прекрасно си работи коалицията. Това каза премиерът Бойко Борисов пред журналисти в Димитровград, където присъства на откриването на нов завод за малки осветителни тела за автомобилната индустрия, предаде репортер на  Агенция „Фокус“.    „Всяка политическа партия си има нейните лидери, те имат своя политика и си я развиват. Важното е това да не пречи на общата работа на правителството, а то не пречи“, коментира още Борисов, като допълни и, че напрежението в малката коалиция не се е отразява и на инвестиционния климат в страната.  \r\n„Това е най-важната политика - повишаване на доходите, работните места и високо технологични производства“, посочи още премиерът. „Искам да поздравя инвеститорите, защото това е едно много високо технологично предприятие, всичко е роботизирано. Предвижда се още 400 работници да назначат и да доразвият целия завод. Те си подготвят и обучават работниците, които са от Хасково и Димитровград. На такива заводи се радвам, защото те създават БВП, създават работни места“, каза още Борисов.", "date": "2019.01.23", "title": "Премиерът Бойко Борисов: Коалицията си работи прекрасно"}
{"url": "http://www.focus-news.net/news/2019/01/23/2615357/d-r-velin-denev-tssmp-smolyan-nad-1-500-sa-povikvaniyata-do-speshna-pomosht-v-oblastta-ot-nachaloto-na-godina.html", "text": "От началото на годината имаме над 1 500 повиквания, което говори само по себе си, че обръщаемостта към нашите структури е завишена. Това каза за  Радио „Фокус“ – Смолян  д-р Велин Денев, директор на Центъра за спешна медицинска помощ в Смолян. Той добави, че броят на повикванията към Спешната помощ всеки месец е различен, но средно са около 1 600 - 1 700, а сега седмица преди средата на месеца, този брой е достигнат. По думите му екипите са търсени повече от увредени пациенти, с тежки усложнения след грип или със съпътстващи други заболявания. „Доста се смъртните случаи през последните седмици, вследствие на тежките и комбинирани заболявания на хората. Ние ги заварваме починали в дома им. Това са хора със съпътстващи и тежки заболявания и един грип им прекъсва нишката на живота“, каза още д-р Денев. \r\nНели ГЕРГЬОВСКА", "date": "2019.01.23", "title": "Д-р Велин Денев, ЦСМП – Смолян: Над 1 500 са повикванията до Спешна помощ в областта от началото на година"}
{"url": "http://www.focus-news.net/news/2019/01/23/2615353/odobren-e-sastavat-na-balgarskata-delegatsiya-za-parvata-sesiya-na-balgaro-egipetskata-komisiya-za-ikonomichesko-satrudnichestvo.html", "text": "Правителството одобри позицията и състава на българската делегация за първата сесия на българо-египетската междуправителствена Смесена комисия за икономическо сътрудничество. Това съобщиха от  правителствената информационна служба . Тя ще се проведе от 31 януари до 1 февруари в София под председателството на министър Румен Порожанов и д-р Сахар Насър, министър на международното сътрудничество и инвестициите на Арабска република Египет. \r\nПо време на сесията ще бъдат обсъдени перспективите и възможностите за сътрудничеството в областта на търговията, енергетиката, транспорта, информационните технологии и съобщенията, земеделието, храните и горите, туризма, труда и социалната политика, образованието, науката и културата. \r\nСред обсъжданите теми е двустранно съгласуване и одобрение от египетска страна на сертификатите за износ за Египет на редица български селскостопански продукти.", "date": "2019.01.23", "title": "Одобрен е съставът на българската делегация за първата сесия на българо-египетската комисия за икономическо сътрудничество"}
{"url": "http://www.focus-news.net/news/2019/01/23/2615356/dvama-balgarski-sadii-v-lyuksemburg-s-novi-mandati.html", "text": "България подкрепя предложенията за подновяване мандатите на двама български съдии - г-жа Марияна Кънчева и г-н Александър Корнезов, в Общия съд на Европейския съюз в Люксембург.Това съобщиха от  правителствената информационна служба . \r\nТова одобри правителството днес като част от българската позиция за предстоящото заседание в Брюксел на ниво постоянни представители към ЕС (КОРЕПЕР II). На заседанието на 30 януари 2019 г. ще бъде разгледано назначаването на двама съдии и един генерален адвокат в Съда на ЕС, както и назначаването на осем съдии в Общия съд на ЕС. \r\nМарияна Кънчева е съдия в Общия съд на ЕС от 19 септември 2011 г., а Александър Корнезов - от 19 септември 2016 г. България предложи подновяване на мандатите им до 31 август 202S г. с решение на МС от 9 август 2018 г. Кандидатурите им трябва да бъдат подкрепени и от останалите държави-членки. \r\nБългария подкрепя и предложенията за останалите кандидатури за Общия съд на ЕС: г-н Стефан Гервасони и г-н Лоран Трушо от Франция, г-жа Инга Рейне от Латвия, г-н Фредрик Шалин и г-н Улф Оберг от Швеция и г-жа Мирела Станку от Румъния. Страната ни подкрепя и кандидатурата на Естония за генерален адвокат в Съда на ЕС - г-н Прийт Пикамае, както и тези на Обединено кралство Великобритания и Северна Ирландия и на Финландия съответно - г-н Кристофър Вайда и г-н Нийло Яскинен, за съдии в Съда на ЕС.", "date": "2019.01.23", "title": "Двама български съдии в Люксембург с нови мандати"}
{"url": "http://www.focus-news.net/news/2019/01/23/2615352/d-r-damyan-iliev-babh-balgariya-e-sas-status-na-stranata-infektirana-s-chuma-po-drebnite-zhivotni-i-tova-ne-mozhe-da-se-promeni-dokato-ne-bade-likvidirano-i-poslednoto-ognishte-na-bolestta.html", "text": "България е със статус на страната, инфектирана с чума по дребните животни и това не може да се промени докато не бъде ликвидирано и последното огнище на болестта. Това съобщи д-р Дамян Илиев, изпълнителен директор на Българската агенция по безопасност на храните (БАБХ) – София, по време на пресконференция по повод актуалната епизоотична обстановка в страната по отношение на заболяванията Чума по дребните преживни животни и Африканска чума по свинете (АЧС), предаде репортер на  Агенция „Фокус“ . „Санкциите при фермерите отпаднаха за движение и населване при определени условия, но това не означава, че отговорностите на БАБХ ще са намалени. Ще бъде засилен изключително много контролът във връзка с заболяванията от Чума по дребните преживни животни“, заяви д-р Илиев, като допълни, че  агенцията е поела ангажименти към Европейската комисия. „В България минаха одитни европейски мисии и имаше трипартитна среща между ветеринарните служби на България, Турция и Гърция, организирана от Европейската комисия за контрол на шап (EU FMD) във връзка със състоянието и превенцията на трансграничните екзотични болести по животните в региона. Те докладваха ситуациите с болестите на тяхната територия“, подчерта директорът на БАБХ. \r\n„В момента сме със статуса на наличие на огнище. Европейските страни са приели нашите гаранции и търговията с животни и продукти от тях е освободен на територията на ЕС. Проблемът е с третите страни, които търгуват с България и които биха имали интерес да купуват продукция или животни, но при наличие на такъв статут няма да го правят“, подчерта д-р Илиев, като допълни, че за да се изнасят животни към страни като Турция и Египет са необходими допълнителни изследвания на добитъка. \r\nПо думите му все още статутът продължава да е на страна, инфектирана с Чума по дребните преживни животни, заради огнището в село Болярово, където все още има ферма, в която мерките, предвидени по закон не са изпълнени.  \r\n„За да бъде променен статусът на страната ни са нужни шест месеца от ликвидирането на последното огнище, а на практика огнището в Болярово остава“, каза директорът на БАБХ, като подчерта, че служителите на БАБХ не са били допуснати до животните и за това е нямало как да направят проби. \r\nПо думите на директорът на БАБХ животните могат да са болни и да носят вирус, без да имат клинични признаци. Днес преди пресконференцията на БАБХ, пред сградата се бяха събрали протестиращи в подкрепа на добитъка в Болярово. А д-р Илиев категорично заяви, че не желае да коментира изказвания, че животните са здрави, без да им е направено изследване, или когато то показва, че са болни. \r\nИрина ИВАНОВА", "date": "2019.01.23", "title": "Д-р Дамян Илиев, БАБХ: България е със статус на страната, инфектирана с чума по дребните животни и това не може да се промени докато не бъде ликвидирано и последното огнище на болестта"}
{"url": "http://www.focus-news.net/news/2019/01/23/2615358/premierat-boyko-borisov-ochakvam-che-evroizborite-shte-badat-trudni-no-gerb-e-napravila-mnogo-za-da-gi-specheli.html", "text": "Очакванията ми са, че евроизборите ще бъдат трудни, но ГЕРБ е направила много, за да ги спечели. Това каза пред журналисти министър-председателят Бойко Борисов във връзка със социологическо изследване на агенция „АФИС“ за предстоящите евроизбори, според което БСП води с 1% пред ГЕРБ, предаде репортер на  Агенция „Фокус“ . Н въпрос относно проучването Борисов коментира: „Не ги знам кои са, не ги наблюдавам. Кой е шеф на „АФИС“? На кой е собственост тази агенция. А агенция „Рога и копита“ дава, че ГЕРБ води с 20%, коментирайте ми вие“. \r\nПо повод това, че „АФИС“ е собственост на член на ИБ на БСП, Борисов заяви: „Ще ми зададете ли сега въпроса правилно – агенцията, собственост на член на ИБ на БСП дава, че БСП води в тяхното социологическо проучване“. „Ако агенцията на Цветан Цветанов, излезе с проучване, как да я наречем… ще ми зададете ли този въпрос“, попита Борисов.  \r\nОтносно очакванията му за евроизборите, премиерът Бойко Борисов коментира: „Очакванията ми са, че изборите ще бъдат трудни, но ГЕРБ е направила много, за да ги спечели. Това са моите социологически проучвания с това, което правим“.  \r\n„А иначе членовете на ИБ на БСП може да си направят телевизия , после може да ме питате и какво говорят по телевизията, направили са си социологически агенции още преди 20 години, с цел да манипулират общественото мнение. Спомням си, когато бях кандидат за кмет, тези агенции дадоха, че Татяна Дончева и Милен Велчев вече са ме изпреварили с близо 20%. А ги претрепах със 70% разлика. Те затова са направени“, допълни Борисов.", "date": "2019.01.23", "title": "Премиерът Бойко Борисов: Очаквам, че евроизборите ще бъдат трудни, но ГЕРБ е направила много, за да ги спечели"}
{"url": "http://www.focus-news.net/news/2019/01/23/2615359/pravitelstvoto-odobri-dopalnitelni-razhodi-po-byudzheta-na-ministerstvoto-na-ikonomikata-za-2019-g.html", "text": "Във връзка с изпълнението на разпоредбата на чл. 4 от Закона за административното регулиране на икономическите дейности, свързани с нефт и продукти от нефтен произход бе създадена нова дирекция в Министерството на икономиката - дирекция „Регулиране на икономически дейности“. Това съобщиха от  правителствената информационна служба . Отпуснатата сума по бюджета на ведомството в размер на 2 676 708 лв. ще бъде за осъществяване дейността на дирекцията.", "date": "2019.01.23", "title": "Правителството одобри допълнителни разходи по бюджета на Министерството на икономиката за 2019 г."}
{"url": "http://www.focus-news.net/news/2019/01/23/2615360/kostadin-varev-kmet-na-belovo-rabotim-za-razvitieto-na-sporta-i-kulturata-v-obshtinata.html", "text": "Работим за развитието на спорта и за доброто състояние на културните институции в общината. Това каза за  Радио „Фокус“ - Пазарджик  кметът на Община Белово инж. Костадин Варев. Той обясни, че вече е завършено изграждането на спортна площадка с изкуствена трева в село Аканджиево. „В същото село направихме спортна площадка с уреди за открито. Направихме спортна площадка с фитнес уреди на открито и в село Голямо Белово. Ремонтирахме дворното пространство и площадката за игра в детската градина на Сестримо“, коментира Варев. По отношение състоянието на културните институции кметът на община Белово уточни, че в момента тече процедура за избор на изпълнител за саниране на четири читалища и две селски училища в селата Мененкьово и Сестримо. „Едно от най-важните културни събития бе свързано с обособяването на общински исторически музей. От 93 г. всички беловци са желали и са се борили за такъв статут на нашата музейна сбирка. От декември месец 2018 г. това вече е факт. Община Белово има Исторически музей“, коментира Варев. \r\nВаня НИКОЛОВА", "date": "2019.01.23", "title": "Костадин Варев, кмет на Белово: Работим за развитието на спорта и културата в общината"}
{"url": "http://www.focus-news.net/news/2019/01/23/2615361/odobren-e-proekt-na-sporazumenie-mezhdu-kevr-i-ebvr.html", "text": "Правителството одобри проект на Споразумение за предоставяне на подкрепа за проекти между Комисията за енергийно и водно регулиране (КЕВР) и Европейската банка за възстановяване и развитие (ЕБВР). Това съобщиха от  правителствената информационна служба . Със споразумението КЕВР ще получи консултантска помощ от ЕБВР за подобряване на аналитичния и технически капацитет, както и за регулирането на цените и ефективността на електроенергийния пазар. В рамките на споразумението ще бъдат разработени методики и анализи за мониторинг на пазара, разходите и ползите от инвестиционните проекти, капиталовите и оперативните разходи на мрежовите предприятия за регулаторни цели, методика за обвързване на регулираните приходи на мрежовите предприятия с показателите за ефективност и качество на услугите. Предвижда се развитие на капацитета на КЕВР в посока провеждане на проверки, изземване на електронни доказателства, снемане на устни обяснения, налагане на наказания, уреждане на спорове и начини за обжалване от страна на дружествата, както и други процедурни и правни въпроси.  \r\nВ рамките на проекта е предвидено да бъде извършен преглед и анализ на законодателството и да бъдат изготвени предложения за нормативни промени с цел подобряване на регулаторната рамка на електроенергийния пазар и респективно на регулаторната дейност на КЕВР.", "date": "2019.01.23", "title": "Одобрен е проект на споразумение между КЕВР и ЕБВР"}
{"url": "http://www.focus-news.net/news/2019/01/23/2615364/hristo-hristov-fizioterapevt-sluzhitelite-na-byuro-tryabva-da-praktikuvat-nyakakav-sport-ili-fizicheska-deynost-pone-tri-pati-v-sedmitsata.html", "text": "Служителите на бюро трябва да практикуват някакъв спорт или физическа дейност поне три пъти в седмицата. Това каза в интервю за  Радио „Фокус“ – Варна  физиотерапевтът Христо Христов. По думите му изискванията на модерните професии са свързани с прекарване на голяма част от времето пред компютър в седнало положение. „Вече в по-голямата част от случаите хората работят на бюро, вече няма земеделци, които да копаят с лопати. Тези неща по-рядко се срещат, а по-голямата част от хората работят на бюро. Има съвети на два часа да се става на 15 минути, но това рядко може да стане, затова най-хубаво е човек ако може да отдели три пъти в седмицата да се занимава с някакъв спорт\", посочи специалистът. Според него физически неподготвените хора не трябва директно са скачат във високо енергийни спортове, а да увеличават активността постепенно. „Не трябва да е някакъв прекалено силов спорт. Има пилатес, каланетика, аеробика и фитнес на аматьорско ниво. Хората могат да спортуват три пъти в седмицата по 40 минути или 1 час да карат колело или велоергометър. Това са съвсем елементарни неща, за да може да се поддържа някакъв тонус“, каза още физиотерапевтът. По думите му хората трябва да обърнат внимание и на някои от по-обикновените физически дейности, които могат да използват във всекидневието си. „Би било добре човек да ходи пеша или да изкачва стълбите в блока. Ако е близо до работа, може да ходи пеша. Важно е да поддържа някаква активност, а не всичко да му е заседнало\", посочи Христо Христов. Физиотерапевтът препоръча профилактичното посещение при кинезитерапевти или масажисти преди появата на много по-големи проблеми, които ще налагат отсъствието от работа и посещението на болница. \r\nБояна АТАНАСОВА", "date": "2019.01.23", "title": "Христо Христов, физиотерапевт: Служителите на бюро трябва да практикуват някакъв спорт или физическа дейност поне три пъти в седмицата"}
{"url": "http://www.focus-news.net/news/2019/01/23/2615354/arh-boyan-kolarov-zam-kmet-na-dobrich-zavarshvaneto-na-blok-dobrich-shte-dade-svoboda-na-obshtinata-da-oblagorodi-tsentralnata-gradska-chast.html", "text": "Завършването на блок „Добрич“ ще даде свобода на Общината да облагороди централната градска част. Това заяви зам.-кметът са ресор „Устройство на територията“ арх. Боян Коларов, предаде кореспондент на  Радио „Фокус” – Варна . „Усукани приказки“ от рода на това какви средства Общината ще похарчи за благоустройствени мероприятия от сумата за дострояването  на въпросния блок, това е все едно рибата да е в морето, а ние да слагаме тигана. За пореден път ще кажа, че това са пълни глупости, защото в момента ние сме на кантар. От едната страна е довършването на блока, от друга страна е окончателното приключване на процеса с предаването и приемането на собственостите. Тези хора, които имат собственост около блока, те все още са си собственици. Как ще предвиждаме средства за благоустрояване? Дори теренът все още не е на Общината\", посочи зам.-кметът. По думите му трябва да приключи строежът, хората да си получат собствеността. „Това ще стане не през тази година със сигурност. Общинският съвет след този мандат ще вземе окончателно решение, ще бъдат подписани договорите със собствениците. Тогава целият терен ще се освободи и естествено за да бъде облагороден, трябва преди това да бъде проектиран“, каза още арх. Коларов. Той отбеляза, че в момента нищо не може да бъде облагородено, тъй като няма проект за вертикална планировка, а само подробен устройствен план. Арх. Коларов припомни, че реалната работа в строителството се извършва след проектиране и издаване на разрешително за строеж. „Всичко това нямаше днес да ни носи толкова огромно напрежение, ако колегите през мандата от 2011 до 2015 година си бяха изпълнили водния цикъл“, каза арх. Коларов. „Всичко това можеше да бъде свършено, когато му беше времето. Сега го вършим екстремно, опитваме се да балансираме. Според мен успяваме и не е редно с такива лековати изявления да се поставя под съмнение какъв наистина е приоритетът на града и кое е полезно за всички граждани, а не само за няколко общински съветници“, добави той.  \r\nЖулиета НИКОЛОВА", "date": "2019.01.23", "title": "Арх. Боян Коларов, зам.-кмет на Добрич: Завършването на блок „Добрич“ ще даде свобода на Общината да облагороди централната градска част"}
{"url": "http://www.focus-news.net/news/2019/01/23/2615363/ministar-nikolina-angelkova-otkri-balgarskiya-shtand-na-svetovnoto-izlozhenie-fitur.html", "text": "Министърът на туризма Николина Ангелкова откри българския щанд на световното изложение FITUR. Това съобщиха от пресцентъра на  Министерство на туризма . Туристическият форум се провежда в испанската столица Мадрид в периода 23-27 януари. Тази година събитието се организира за 38 път и в него участват най-големите испански туроператори и туристически агенции и представители на бизнеса от стотици страни. \r\nПодобни форуми дават възможност да се представи потенциалът на българския туризъм пред професионалисти от цял свят и любителите на пътешествия, коментира министър Ангелкова. Тя допълни, че това събитие е и своеобразна платформа за среща на министри, ръководители и представители на туристическите администрации от десетки страни, на Световната организация по туризъм към ООН и много бизнес експерти, които имат възможност да обсъдят перспективни инициативи за устойчивото развитие на сектора. \r\nБългария традиционно участва в туристическата борса с информационен щанд. Тази година изложбената му площ е 100 кв.- с около 25% по-голяма в сравнение с миналата година. Освен Министерство на туризма на щанда участват още 10 изложители, сред които са и общините Варна и Велико Търново. Представителите на бизнеса и любителите ще могат да се запознаят с разнообразния и висококачествен туристически продукт, който предлага България.  \r\nВ първите 3 дни от изложението достъпът е само за професионалисти. През почивните дни форумът ще бъде отворен и за публика. Обичайно туристите от Испания търсят у нас посещения, свързани с природа и култура. Интерес имат и към градски пътувания, като се обръща специално внимание на София, Пловдив, Велико Търново, Копривщица и Боженци.  \r\nFITUR е едно от най-големите туристически изложения в света. През миналата година участие във форума взеха 9672 компании от 165 страни, като при международното присъствие се отчете нарастване от 9%. Посетителите се увеличиха със 6 на сто, достигайки близо 245 хил., от които по-голяма бяха професионалисти. Прогнозите са тази година участниците и посетителите да са повече в сравнение с 2018 г.", "date": "2019.01.23", "title": "Министър Николина Ангелкова откри българския щанд на световното изложение FITUR"}
{"url": "http://www.focus-news.net/news/2019/01/23/2615355/a1-on-makedoniya-ot-kraya-na-mesetsa-predsedatelyat-na-makedonskiya-parlament-talat-dzhaferi-shte-vodi-zasedaniyata-na-albanski.html", "text": "Председателят на македонския парламент Талат Джафери ще започне воденето на пленарните заседания на албански език след края на месеца, информира македонският портал  A1 On .  \r\nТой обяви това, като отговори на въпроси на журналисти след среща с председателя на парламента на Черна гора Иван Брайович. \r\n\"Не се ръководя от очакванията по отношение на това кога. Моите решения зависят от мен и от това, кога как преценявам. Всяка дейност се нуждае от подготвителен период, а по-рано казах, че този период ще продължи до края на месеца, така че дейностите да могат да бъдат организирани и разпоредбата от Закона за използване на езиците за провеждане на сесиите да може да бъде изпълнена изцяло и качествено.. Както знаете преди, използвах и двата езика в комбинация, независимо от това дали законът е в сила или не. И когато законът не беше приет  през 2017 г., аз я водех комбинирано, така че тогава нямаше пречка. Работата е там, че като законодателен орган това трябва да се облече в правна рамка“ , каза Джафери. „Що се отнася до това, дали на изпращането на Закона за използването на езиците във Венецианската комисия е в противоречие с Конституцията, Джафери каза, че това не е противоконституционно. \r\n„Процедурата за оценка на всеки правен проект в съответната европейска комисия не противоречи по никакъв начин на Конституцията“, каза Джафери и посочи правителството за по-конкретни отговори, тъй като това не е от компетентността на парламента, а е отговорност на правителството.  Юлиян Марков", "date": "2019.01.23", "title": "А1 Оn (Македония): От края на месеца председателят на македонския парламент Талат Джафери ще води заседанията на албански"}
{"url": "http://www.focus-news.net/news/2019/01/23/2615367/ria-novosti-zaplahite-na-siriya-sreshtu-letishteto-v-tel-aviv-shte-zasegnat-turizma.html", "text": "Изявлението на Сирия за възможен удар по летището в Тел Авив, направено в сряда, ще има най-сериозните последствия за туризма в Израел, заяви туристическият експерт, цитиран от  РИА Новости . \r\n\"Ако сега новините съобщават, че основното израелско летище е застрашено от ракетна атака от Сирия, може да се каже с голяма вероятност, че планираните пътувания до Израел от много страни ще започнат да бъдат отменяни с 99 процента вероятност\", каза експертът Ана Муравчик. \r\n\"С такива заплахи не само се отменят заявки, но намалява  работата на туристическите агенции като цяло, нестабилната външнополитическа ситуация като цяло пречи на развитието на туристическите възможности на страната\", смята експертът. Тя посочи също, че изявлението за евентуална атака на летището е направено в навечерието на песенния конкурс „Евровизия“, който ще се проведе в Тел Авив през май 2019 г.   Юлиян Марков", "date": "2019.01.23", "title": "РИА Новости: Заплахите на Сирия срещу летището в Тел Авив ще засегнат туризма"}
{"url": "http://www.focus-news.net/news/2019/01/23/2615368/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще разговаряме с кмета на село Сестримо Стефан Джамов за реализираните проекти и за планираните ремонти през тази година със средства от капиталовата програма. По същата тема наш събеседник ще бъде и кметът на село Габровица Кирил Симеонов. От него ще чуете също какви са проблемите на хората в малките населени места. Във втората част на предаването ще разговаряме със Севдалина Попова, старши експерт „Музейно дело“ в община Белово за подготовката по откриването на новия Исторически музей в града и интересните експонати, на които се натъкват специалистите.  \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.01.23", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/01/23/2615365/smolyan-udalzhena-e-gripnata-vakantsiya-na-uchenitsite-ot-oblastta-do-kraya-na-sedmitsata.html", "text": "Удължена е грипната ваканция на учениците от област Смолян до края на седмицата. Това съобщиха от пресцентъра на  Регионална здравна инспекция – Смолян . Поради задържаща се висока заболеваемост от остри респираторни заболявания и грип и увеличаване на  относителния дял във възрастовата група 5 – 14 г. Областният щаб за борба с грипа реши да бъде удължена грипната ваканция на учениците с оглед ограничаване на контактите на заболели и здрави лица. РЗИ – Смолян издаде предписание на Регионално управление на образованието за продължаване на грипната ваканция до края на седмицата. За лечебните и детските заведения остават в сила  противоепидемичните мерки от 18 януари 2019 година. \r\nПолучените от НЦЗПБ - София резултати от изпратените от нас 11 проби назофарингеални секрети показват 8 положителни: 5 от тип А (H1N1) и 3 с тип А (H3N2).", "date": "2019.01.23", "title": "Смолян: Удължена е грипната ваканция на учениците от областта до края на седмицата"}
{"url": "http://www.focus-news.net/news/2019/01/23/2615370/ministar-nikolina-angelkova-razgovarya-s-kralya-na-ispaniya-felipe-vi-v-ramkite-na-mezhdunarodnoto-turistichesko-izlozhenie-fitur-v-madrid.html", "text": "Разговарях с краля на Испания Фелипе VI в рамките на Международното туристическо изложение FITUR в Мадрид. Уверих Негово Величество в готовността на страната ни да развива още по-активно партньорството с Испания в туризма и в инициативите на специализираните международни организации. Това написа министърът на туризма Николина Ангелкова във „Фейсбук“. „България предлага все по-интересни и разнообразни туристически услуги, които насърчават рекордните резултати в броя чуждестранни туристи и приходи от техните визити през последните години. Радостно е, че интересът на испанските туристи, избрали за ваканция и пътешествия България, също отбелязва тенденция за устойчиво нарастване“, пише още Ангелкова.", "date": "2019.01.23", "title": "Министър Николина Ангелкова разговаря с краля на Испания Фелипе VI в рамките на Международното туристическо изложение FITUR в Мадрид"}
{"url": "http://www.focus-news.net/news/2019/01/23/2615369/dobrich-razselvat-fazani-i-blagorodni-eleni-v-darzhavnite-lovni-stopanstva-v-oblastta.html", "text": "500 броя фазани ще бъдат разселени през тази година в държавните ловни територии на Държавно ловно стопанство - Балчик (ДЛС - Балчик). Това съобщи Татяна Димитрова, експерт „Връзки с обществеността“ в Североизточно държавно предприятие – Шумен, предаде кореспондент на  Радио „Фокус” – Варна . Птиците са закупени от ДЛС - Сеслав. 200 от тях вече са пуснати в района на Батово, а останалите се доотглеждат във фазанарията на стопанството в село Соколово и ще бъдат пуснати на свобода в края на месец февруари, ако метеорологичните условия са добри. Всяка година в ДЛС - Балчик се разселват между 500 и 1 000 фазана. В резултат на това популацията в района вече се е увеличила значително, което пък привлича ловци от Италия, Турция и България. Най-голям интерес към този вид лов проявяват групи от южната ни съседка, като през последните пет години броя на желаещите да ловуват в Балчик се увеличава.  \r\nЧленовете на ловните дружини в района на Батово също отчитат, че фазаните са се увеличили, а заедно с това и интересът към птичия лов. Освен това благородни елени ще бъдат разселени в ДЛС - Тервел. Очаква се това да стане през февруари, а елените ще бъдат уловени в края на тази седмица в ДЛС - Паламара и след карантинен период ще бъдат транспортирани до три стопанства в Североизтока. За втора поредна година в ДЛС - Тервел се извършва разселване на този вид дивеч, с което се цели не само увеличаване на числеността, но и подобряване на генофонда. Ръководството на ДЛС - Тервел работи за поддържане и увеличаване  на запасите от едър дивеч в стопанството. Показателен е отстрелът на уникални индивиди на благороден елен и елен лопатар през последните години, което е доказателство за  отлично ниво на трофейно зрелите животни в стопанството. През тази година в ДЛС - Тервел са разселени  8 млади лопатарчета, доставени от ДЛС - Студен кладенец и 20 броя диви зайци. Разселването на дивеч е едно от ловно-стопанските мероприятия, което се превръща в трайна политика на стопанството и чрез което ръководството на СИДП цели да възстанови запасите от дивеч в районите, в които те не са достигнали нормалните нива. \r\nЖулиета НИКОЛОВА", "date": "2019.01.23", "title": "Добрич: Разселват фазани и благородни елени в държавните ловни стопанства в областта"}
{"url": "http://www.focus-news.net/news/2019/01/23/2615366/yambol-s-oshte-pet-dni-se-udalzhava-gripnata-epidemiya-v-oblastta.html", "text": "С още пет дни се удължава грипната епидемия в Ямболска област. Това съобщиха от пресцентъра на  Община Ямбол . Решението за удължаване на грипната епидемия и съпътстващите мерки е взето от Комисията за борба с грипа и острите респираторни заболявания в Ямбол. Основна причина за решението е поддържаното високо равнище на заболяемост. През последните три дни са регистрирани 225 случая на десет хиляди жители, съобщиха от Регионалната Здравна инспекция в Ямбол.  Най-засегнати са децата до 4-годишна възраст – 514 заболели на 10 хиляди, и от 5 до 14 години – 340 на 10 хиляди. Вече са известни резултатите от изпратените в Националната референтна лаборатория 11 носо-гърлени секрети от пациенти в региона – пет са потвърдените случаи на грип, четири от типа A/H3N2 (Сингапур) и един  A/H1N1 (Мичиган). В сила остава забраната за прием в женските и детски консултации, свижданията, профилактичните прегледи и плановия прием в болниците. Остава и контролът при приемане на децата в детските градини от региона. Комисията за борба с грипа и острите респираторни заболявания в Ямбол ще заседава отново на 28 януари.  Тогава ще стане ясно, дали грипната ваканция ще отпадне", "date": "2019.01.23", "title": "Ямбол: С още пет дни се удължава грипната епидемия в областта"}
{"url": "http://www.focus-news.net/news/2019/01/23/2615362/premierat-boyko-borisov-sinyata-lampichka-na-kmeta-na-haskovo-dobri-belivanov-tryabvashe-da-svetne-mnogo-otdavna.html", "text": "Тя много отдавна трябваше да светне – знаете колко пъти му исках оставката и исках да напусне този пост. Това коментира премиерът Бойко Борисов пред журналисти в Димитровград, в отговор на въпрос кога ще светне „синята лампичка“ на кмета на Хасково Добри Беливанов, предаде репортер на  Агенция „Фокус“.    „Но за съжаление това е една от грешките, която хасковската партийна организация на времето допусна и се надявам след няколко месеца на местните избори да подберат човек и кандидатура, която да отговаря на изискванията на гражданите на Хасково. Защото толкова много неща се направиха за Хасково - и пари се дадоха за кладенците и да ми зададете този въпрос е срам за всички по веригата надолу“, коментира още Борисов. Във връзка с отпуснатите 2 млн. лева от Министерски съвет за изграждането на осем събиращи кладенеца и два водопровода в Хасково заради наличието на уран във водата, премиерът посочи: „Ако не са ги направили – съжалявам. Ще се занимая със случая. Това, което е зависило от мен да изпратя парите, съм го направил“.", "date": "2019.01.23", "title": "Премиерът Бойко Борисов: „Синята лампичка“ на кмета на Хасково Добри Беливанов трябваше да светне много отдавна"}
{"url": "http://www.focus-news.net/news/2019/01/23/2615372/ognyan-tsenkov-kmet-na-vidin-obshtinata-ne-e-zabavila-protsedura-po-proekta-za-modernizatsiya-na-glaven-pat-e-79-i-izgrazhdane-na-magistralen-pat-ot-vidin-do-botevgrad.html", "text": "Община Видин не е забавила процедура на проекта за модернизация на първокласния път Е-79 и изграждане на магистрален път от Видин до Ботевград. Това заяви на пресконференция кметът на Общината Огнян Ценков в отговор на декларация на общинските съветници от групата на „Единни за промяна“, предаде репортер на  Радио „Фокус“ – Видин . „Изграждането на магистралния път от Ботевград до Видин е приоритет в програмата на правителството от 2017 до 2021 г. Внушенията, фалшивите новини и манипулациите, че Община Видин и аз като кмет под някаква форма сме пречели за осъществяване на процедурите по Закона за устройство на територията, са неоснователни и невярни“, заяви Огнян Ценков. Той посочи, че за да се облекчи процедурата по изменение на Общите устройствени планове са предприети планирани законови промени, които са влезли в сила от началото на тази година. „Тези промени не изискват изменение на Общия устройствен план при такъв обект, който преминава през териториите на повечето общини. Така се спестяват близо 7 месеца, свързани с тези изменения“, обясни Огнян Ценков.  \r\nТой добави, че протестът, който се организира на 27 януари цели да манипулира видинското гражданство, че нищо не се върши за изграждането на магистралния път от Ботевград до Видин. \r\nГлавният архитект на Община Видин Ангел Недялков посочи, че днес е получен готов проект – парцеларен план, който е изготвен от АПИ. „Като община трябва в десет дневен срок да проведем процедурата по съобщаването на този план на всички, които са засегнати от този план. Това ще бъде публикувано в Държавен вестник и в едномесечен срок засегнатите лица ще имат право да отправят възражения към държавата чрез Община Видин“, каза арх. Недялков. Той допълни, че след това Общината трябва да уведоми МРРБ за това какви възражения има и след това предстои одобряването на парцеларния план. Според него всички основания за протест за това, че нищо не се прави за изграждането на магистралния път отпадат. \r\nОт Областната администрация уведомиха, че на 24 януари от 13.00 часа в Конферентния център на Областна администрация - Видин министърът на регионалното развитие и благоустройство Петя Аврамова, Дончо Атанасов, член на Управителния съвет на Агенция пътна инфраструктура и народният представител Владимир Тошев ще дадат брифинг относно напредъка по проект „Модернизация на път I – 1 (E-79) Видин – Ботевград“. По-рано през деня министър Петя Аврамова и Дончо Атанасов ще проведат среща по темата с кметовете на общините и председателите на Общинските съвети област Видин. \r\nАнна ЛОЗАНОВА", "date": "2019.01.23", "title": "Огнян Ценков, кмет на Видин: Общината не е забавила процедура по проекта за модернизация на главен път Е-79 и изграждане на магистрален път от Видин до Ботевград"}
{"url": "http://www.focus-news.net/news/2019/01/23/2615377/prof-georgi-kamarashev-zam-kmet-na-veliko-tarnovo-10-proekta-na-obshtinata-za-nad-40-mln-lv-se-ochakva-da-badat-odobreni-do-kraya-na-2019-godina.html", "text": "10 проекта на обща стойност над 40 млн. лв. ще разработи Община Велико Търново до края на годината, като се очаква всички те да получат и одобрение. Това съобщи за  Радио „Фокус“ – Велико Търново  зам.-кметът проф. Георги Камарашев. По думите му евентуалната им реализация ще стартира през 2020 година. „Сред тях е интегрирания градски транспорт, който ще бъде предшестван и от разработване на генерален план за организация на движението в града. Проектът за транспорта ще облекчи много трафика и ще създаде безопасни условия за транспорт в града. Вече започваме работата и по района на Старото военно училище. За тази година имаме заделени около 350 хиляди лева за проектиране на новата сграда в новия градски център. Надявам се през следващата година да започне и строителството на тази сграда“, коментира още зам.-кметът. \r\nТой допълни, че програмата е много амбициозна, но Общината е направила необходимите разчети и изпълнението е напълно реализуемо. \r\nЛуиза ТРАНЧЕВА", "date": "2019.01.23", "title": "Проф. Георги Камарашев, зам.-кмет на Велико Търново: 10 проекта на Общината за над 40 млн. лв. се очаква да бъдат одобрени до края на 2019 година"}
{"url": "http://www.focus-news.net/news/2019/01/23/2615375/d-r-georgi-chobanov-babh-vazhno-e-naselenieto-da-saobshtava-za-samnitelni-sluchai-na-domashni-praseta-i-pri-vseki-sluchay-na-umryalo-divo-prase.html", "text": "Д-р Георги Чобанов, БАБХ: Важно е населението да съобщава за съмнителни случаи на домашни прасета и при всеки случай на умряло диво прасе. Това съобщи д-р Георги Чобанов – директор на Дирекция „Здравеопазване и хуманно отношение към животните и контрол на фуражите“ , по време на пресконференция по повод актуалната епизоотична обстановка в страната по отношение на Африканска чума по свинете (АЧС), предаде репортер на  Агенция „Фокус“ . От БАБХ коментираха, че след появата на първото огнище през август 2018 г. то е било ликвидирано за 24 часа. Оттогава досега няма случай на заболяване при домашни свине, с което разпространението е предотвратено. Първият случай на АЧС при дивата популация бе установен край румънската граница, два дни по-късно на 500 метра от това място е открито второ прасе с положителни проби, а впоследствие в ловно стопанство Зеленка са констатирани още два случая. Последният е от 27 декември 2018 г. По тази причина ЕК вкара България в зоните за превенция, а между нас и Румъния има буферна зона, където се взимат проби и контролът е увеличен. „Важно е населението да съобщава за съмнителни случаи на домашни прасета и при всеки случай на умряло диво прасе“, коментира д-р Георги Чобанов, директор на дирекция „Здравеопазване и хуманно отношение към животните“. Международните експерти са констатирали, че мерките в индустриалните ферми са ефективни, но проблемът за властите са фермите тип „заден двор“ – стопаните отглеждат прасета без да са информирали ветеринарните власти. „Най-притеснителни са свинете, които се отглеждат в домове на ловци. В тези случаи е особено важно домашните прасета да са прегледани от регистриран ветеринар“, коментира д-р Чобанов. Вече е факт и мобилно приложение за ловците, с което те да подават лесно и бързо информация към компетентните органи. В тази връзка през януари бе проведена първа за Европа мисия за обмяна на опит по отношение на АЧС. Оценката на международните институции е, че у нас е въведена биосигурност на много високо ниво в индустриалните ферми и по време на лов, и има добра система за идентификация и регистрация. Фокусът трябва да се насочи именно към стопанствата тип „заден двор“, за да се предотврати нелегалното отглеждане на животни.  \r\nОт БАБХ апелираха гражданите да бъдат внимателни при консумация на сурово сушени домашни месни продукти. Това е предпазна мярка и срещу болестта трихинелоза. \r\nИрина ИВАНОВА", "date": "2019.01.23", "title": "Д-р Георги Чобанов, БАБХ: Важно е населението да съобщава за съмнителни случаи на домашни прасета и при всеки случай на умряло диво прасе"}
{"url": "http://www.focus-news.net/news/2019/01/23/2615379/gl-sekretar-na-mvr-ivaylo-ivanov-petima-dushi-ot-sektor-ikonomicheska-politsiya-v-4-to-ru-sa-zadarzhani-za-organizirana-prestapna-grupa.html", "text": "Петима души от сектор „Икономическа полиция“ в 4-то РУ са задържани за организирана престъпна група. Това каза на брифинг главният секретар на МВР гл. комисар Ивайло Иванов, предаде репортер на  Агенция „Фокус“ . \r\n„Задържани са петима души към момента за организирана престъпна група, като предстои да бъде решено на кои да бъдат повдигнати обвинения. Те са от сектор „Икономическа полиция“ към 4-то РУ, има един ръководен служител“, заяви Иванов. \r\nТой посочи, че по случая се работи по няколко канала от СДВР и прокуратурата. „От доста време се работи тази група, не искам да навлизам в конкретика. Различни са били сумите, които са искани от хората, като са водени преговори за уточняването им. Търговците са се занимавали с различни дейности“, каза още Иванов. „Служителите бяха задържани по време на работа“, допълни главният секретар на МВР. \r\nЦветилена СИМЕОНОВА", "date": "2019.01.23", "title": "Гл. секретар на МВР Ивайло Иванов: Петима души от сектор „Икономическа полиция“ в 4-то РУ са задържани за организирана престъпна група"}
{"url": "http://www.focus-news.net/news/2019/01/23/2615376/zam-glavniyat-prokuror-ivan-geshev-sluzhiteli-na-ikonomicheska-politsiya-v-4-to-ru-v-stolitsata-sa-iznudvali-za-podkupi-sobstvenitsi-na-zavedeniya.html", "text": "Служители на „Икономическа полиция“ в 4-то РУ в столицата са изнудвали за подкупи собственици на заведения. Това каза на брифинг зам.-главният прокурор Иван Гешев, предаде репортер на  Агенция „Фокус“ . \r\n„Действията, които се провеждат, започнаха в рамките на предишните няколко часа. Подробна информация по случая ще дадат на брифинг ръководителят на Специализираната прокуратура и ръководителят на „Вътрешна сигурност“ в МВР, които са двете основни структури, които работиха“, заяви Гешев. \r\nТой посочи, че става дума за разследване за организирана престъпна група от служители на 4-то РУ на МВР. „Става дума за група от „Икономическа полиция“, която се е занимавала с подкупи. Дейността се е изразявала в осигуряване на такса „Спокойствие“ – изнудване на дребни собственици на различни заведения в района на 4 РУ за плащане на месечна такса. И в резултат на това, че тези такси явно са непосилни за някои от тях се случи това. Т.е. хората, които трябва да защитават законността, осъществяват дейността, срещу която трябва да се борят“, каза Гешев и благодари на служителите на МВР, които са работили по случая. \r\nЦветилена СИМЕОНОВА", "date": "2019.01.23", "title": "Зам.-главният прокурор Иван Гешев: Служители на „Икономическа полиция“ в 4-то РУ в столицата са изнудвали за подкупи собственици на заведения"}
{"url": "http://www.focus-news.net/news/2019/01/23/2615371/zam-ministar-zheni-nacheva-v-nachaloto-na-fevruari-ministar-kiril-ananiev-shte-predstavi-novi-merki-za-kontrol-po-izdavaneto-na-resheniyata-po-telk.html", "text": "В началото на февруари министър Кирил Ананиев ще представи нови мерки за контрол по издаването на решенията по ТЕЛК. Това съобщи заместник – министърът Кирил Ананиев, предаде  БНР . „Министерството е готово с анализа на Наредбата за медицинската експертиза, която действа от август миналата година. В началото на февруари ще дадем допълнителна информация. Ще имаме нарочна среща по този въпрос. Министърът ще представи тези промени. Анализът сме го направили. Министърът обаче ще представи резултатите\", допълни Жени Начева.", "date": "2019.01.23", "title": "Зам.-министър Жени Начева: В началото на февруари министър Кирил Ананиев ще представи нови мерки за контрол по издаването на решенията по ТЕЛК"}
{"url": "http://www.focus-news.net/news/2019/01/23/2615373/dobrich-vavedeni-sa-strogi-merki-i-kontrol-v-mbal-dobrich-v-ramkite-na-obyavenata-gripna-epidemiya.html", "text": "Въведени са строги мерки и контрол в МБАЛ – Добрич в рамките на обявената грипна епидемия в училищата в цялата област, съобщиха от  лечебното заведение . Забранени са свижданията на територията на болничното заведение. Преустановени се плановият прием и плановите операции. Въведен е административен контрол по спазване на работните практики за превенция на контактните, като не се допускат на работа заболели лица от персонала. Задължава се персонала да използва задължително лични предпазни средства. Въведени са дезинфекционни и стерилизационни мероприятия. Увеличен е броят на леглата във Второ вътрешно отделение от 45 на 50 до 10 февруари 2019 г. Запазен е увеличеният брой легла 35 в Детско отделение също до 10 февруари 2019 г. Задължително да се спазва алгоритъма на действие в случай на постъпил с грип пациент. От 21 януари Инфекциозно отделение отново е отворило врати и работи в нормален режим.", "date": "2019.01.23", "title": "Добрич: Въведени са строги мерки и контрол в МБАЛ – Добрич в рамките на обявената грипна епидемия"}
{"url": "http://www.focus-news.net/news/2019/01/23/2615381/gl-sekretar-na-mvr-ivaylo-ivanov-trima-dushi-sa-zadarzhani-zaradi-krazhba-ot-avtomobili-na-bul-vasil-levski-v-sofiya.html", "text": "Трима души са задържани заради кражба от автомобили на бул. „Васил Левски“ в София. Това каза на брифинг главният секретар на МВР гл. комисар Ивайло Иванов, предаде репортер на  Агенция „Фокус“ . \r\n„При акцията, която се провежда на бул. „Васил Левски“, са задържани трима души – двама са криминално проявени. Колеги от отдел „Криминална полиция“ на СДВР са задържали три лица непосредствено след като са извършили кражба от няколко автомобила“, обясни Иванов.  \r\nТой посочи, че по време на преследването задържаните са изблъскали няколко оперативни автомобила и са им нанесли материални щети. „Използвано е огнестрелно оръжие, един изстрел, няма пострадали“, уточни Иванов. \r\nЦветилена СИМЕОНОВА", "date": "2019.01.23", "title": "Гл. секретар на МВР Ивайло Иванов: Трима души са задържани заради кражба от автомобили на бул. „Васил Левски“ в София"}
{"url": "http://www.focus-news.net/news/2019/01/23/2615378/dimitrina-ivanova-pgtlp-gotse-delchev-blagoevgrad-ot-ponedelnik-broyat-na-otsastvashtite-uchenitsi-v-gimnaziyata-se-uvelichava-poradi-zabolyavaniya.html", "text": "От понеделник броят на отсъстващите ученици в гимназията се увеличава поради заболявания. Това каза за  Радио „Фокус“ – Пирин  Димитрина Иванова, директор на Професионалната гимназия по туризъм и лека промишленост „Гоце Делчев“ в Благоевград. По думите ѝ причината за отсъствията са проявени симптоми на грип или остри вирусни инфекции. Тя посочи, че всеки ден се съставят справки от медицинското лице, което следи и за броят на отсъстващите ученици. „Има повече отсъстващи през тази седмица в сравнение с изминалата“, допълни Димитрина Иванова. Тя заяви, че температурите в класните стаи са нормални. „Отопляваме се на парно отопление на газ, което работи по цял ден, въпреки, че сме на едносменен режим на обучение“, заяви директорът. \r\nДенис НИКИФОРОВ", "date": "2019.01.23", "title": "Димитрина Иванова, ПГТЛП „Гоце Делчев“ - Благоевград: От понеделник броят на отсъстващите ученици в гимназията се увеличава поради заболявания"}
{"url": "http://www.focus-news.net/news/2019/01/23/2615383/tass-spored-germanskite-medii-brekzit-bez-sporazumenie-zastrashava-sigurnostta-na-es.html", "text": "Германското министерство на вътрешните работи се опасява от сериозни последици за европейската сигурност в случай на нерегулирано британско оттегляне от Европейския съюз. Това съобщи в сряда вестник Die Zeit цитирайки поверителен министерски документ, предава  TACC .  \r\nТой отбелязва, че ако Обединеното кралство напусне ЕС без споразумение, тогава страната ще бъде изключена от европейските системи за сигурност на 30 март. Британските данни, съдържащи се в съответните информационни системи, ще трябва да бъдат заличени. Става дума за Европейска полицейска агенция (Европол) EIS и EAS системи, Шенгенска информационна система - SIS II, както и за системи за идентификация на бежанци от EURODAC и за обмен на информация за авиопасажерите. Министерството на вътрешните работи на Германия напомня, че Обединеното кралство вече няма да бъде задължено спазва европейските заповеди за арест. \r\nВ Берлин те се страхуват от \"катастрофа в областта на сигурността\", освен ако не бъде постигнато споразумение поне за временно регулиране на всички въпроси, свързани със сътрудничеството в тази област.  Юлиян Марков", "date": "2019.01.23", "title": "ТАСС: Според германските медии Брекзит без споразумение застрашава сигурността на ЕС"}
{"url": "http://www.focus-news.net/news/2019/01/23/2615384/stara-zagora-mladezhkiyat-tsentar-za-razvitie-vzaimopomosht-v-kazanlak-zapochva-realizatsiyata-na-dva-novi-proekta.html", "text": "Младежкият център за развитие „Взаимопомощ” започва реализацията на проекта „Взаимопомощ”, в рамките на който за 10 месеца в Казанлък ще пристигнат четирима доброволци по Стратегически доброволчески проекти на програма „Европейски корпус за солидарност”. Това каза за  Радио „Фокус”  председателят на организацията Мария Славова. Доброволците ще подпомагат и дейностите по „Еко фест 2019” в Казанлък. „Солидарността е чувство за единство, което се основава на общност на интереси, цели или предпочитания сред хората. Организирайки различни събития, една част с Библиотека „Искра”, ще накараме младежите да се почувстват заедно, а също и да работят с други, различни от тях е всеки да „вземе” това, което може от другия, но само и единствено в положителна насока. Много е важно чувството за принадлежност към една наднационална общност, каквато е европейската.  \r\nМладежки център за развитие „Взаимопомощ” ще работи и по проект за обучение на работници - младежи по Програма „Еразъм+”. Проектът „Аптечка за първа помощ” ще се осъществи от 5 до 14 април 2019 г. на Върховръх до Перущица. В него ще вземат участие 30 участници от девет страни - Полша, България, Италия, Испания, Унгария, Румъния, Литва, Латвия и Естония. Проектът цели развиване на различни умения и компетенции на младежките работници във връзка с оказване на първа помощ, управление на риска и справяне с кризисни ситуации. Трима опитни обучители ще предоставят необходимата информация по тези теми, и ще им помогнат да подобрят своите умения чрез неформално и извънформално образование. След завършването от обучението, младежите ще знаят повече за това, как да пазят хората, с които работят ежедневно, как да се предотвратят рискови ситуации и как да информират членовете на своите организации по тези теми. Като част от разпространението на резултатите ще бъдат създадени късометражен филм и онлайн платформа, които ще бъдат популяризирани от участващите организации и в техните страни. \r\nСлавяна ГАЙДАРОВА", "date": "2019.01.23", "title": "Стара Загора: Младежкият център за развитие „Взаимопомощ” в Казанлък започва реализацията на два нови проекта"}
{"url": "http://www.focus-news.net/news/2019/01/23/2615380/rzi-kardzhali-obyavyava-gripna-epidemiya-na-teritoriyata-na-oblastta-ot-24-yanuari.html", "text": "От 24 януари, РЗИ – Кърджали обявява грипна епидемия на територията на област Кърджали. Учебните занятия в училищата на територията на областта се преустановяват за периода от 24 януари 2019 г. до 30 януари 2019 г. (включително). Това съобщиха от пресцентъра на  Министерството на здравеопазването . До второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.  \r\nНа основание поддържане на висока епидемична заболеваемост от грип и ОРЗ учебните занятия във всички училища в област Ямбол се преустановяват за още 5 дни – от 24 януари 2019 г. до 28 януари 2019 г. (включително).  \r\nВъв връзка със запазващото се епидемично ниво на заболеваемост учебните занятия в училищата на територията на област Пазарджик се преустановяват за още 2 дни – до 25 януари 2019 г. (включително).", "date": "2019.01.23", "title": "РЗИ – Кърджали обявява грипна епидемия на територията на областта от 24 януари"}
{"url": "http://www.focus-news.net/news/2019/01/23/2615374/dha-novo-napadenie-s-kola-bomba-v-siriya-v-afrin-trima-ubiti.html", "text": "Трима представители на подкрепяната от Анкара т.нар. Свободната сирийска армия (ССА) са убити при нападение с кола-бомба в сирийския град Африн, който е „освободен от терористични организации” при втората военна операция на турската армия „Маслинова клонка”, информира  информационната агенция ДХА .  \r\nНападението е извършено в сутрешните часове в района „Йени Африн” (буквален превод от турски – „Нов Африн” – бел. на „Фокус”).  \r\nНа 20 януари в Африн експлодираха бомби, поставени в микробус, причинили смъртта на четирима души. Втора подобна кола-бомба бе обезвредена от силите за сигурност. \r\nВ Сирия от 16 януари досега са проведени нападения с коли-бомби в Манбидж, в Хасеке и за последно – вчера в град Латакия, посочва още ДХА.  Юлиян Марков", "date": "2019.01.23", "title": "ДХА: Ново нападение с кола-бомба в Сирия в Африн – трима убити"}
{"url": "http://www.focus-news.net/news/2019/01/23/2615385/burgas-predstoi-devetoto-izdanie-na-mezhdunarodniya-konkurs-izkustvo-protiv-drogata.html", "text": "Предстои деветото издание на международния конкурс „Изкуство против дрогата“. Това съобщиха от пресцентъра на  Община Бургас . В конкурса могат да участват деца и младежи на възраст от 14 до 25 години. Те ще бъдат разпределени в две възрастови групи: от 14 до 17 години и от 18 до 25 години. Участниците представят стихотворение, есе или разказ, написани специално за този конкурс, непубликувани в други издания и без право на участие в други конкурси. Обемът на творбите, изпратени по e-mail, е до 3 компютърни страници (6 000 знака) на български език (или на руски и английски за чуждестранните участници), формат WORD, шрифт 12. Необходимо е авторите да посочат трите си имена, рождена дата и година, учебно заведение, пълен адрес, е-mail и телефон за връзка. Крайният срок за получаване на творбите е 1 май 2019 г.  \r\nКомпетентно жури от писатели и преводачи ще оценява творбите. Ще бъдат раздадени и награди. За първа възрастова група (14 - 17 години) наградите за първите три места за стихотворение, есе или разказ ще бъдат съответно 80 ? , 60 ? и 40 ?. За втора възрастова група (18 - 25 години) трите най-добри произведение ще получат съответно 130 ?, 80 ? и 50  ?.  \r\nРезултатите ще бъдат обявени по интернет на 10 юни 2019 г. Номинираните творби ще бъдат издадени в сборник. Отчитането на конкурса ще се проведе в Бургас на 28 юни от 11.00 часа в Областна управа – Бургас. Организатори на Литературен конкурс „Изкуство против дрогата“ са Областна управа – Бургас, Община Бургас, читалище „Любен Каравелов 1940“, Синдикат на българските учители – Бургас.", "date": "2019.01.23", "title": "Бургас: Предстои деветото издание на международния конкурс „Изкуство против дрогата“"}
{"url": "http://www.focus-news.net/news/2019/01/23/2615382/ombudsmanat-maya-manolova-organizira-obshtestvena-diskusiya-po-problemite-sas-zamarsyavaneto-na-vazduha.html", "text": "Омбудсманът Мая Манолова организира обществена дискусия по проблемите с наднорменото замърсяване на въздуха. Това съобщиха от  пресофиса на омбудсмана . Дискусията ще се състои на 24 януари 2019 г. от 14.00 часа в сградата на институцията на ул. „Георг Вашингтон“ 22. Повод за форума станаха десетки жалби от граждани, сред които най-голям брой от столичани и по-специално от жители на кв. „Красна поляна“. Хората настояват за предприемане на спешни действия с конкретни резултати за преодоляване на замърсяването с фини прахови частици и за подобряване качеството на атмосферния въздух.  \r\nВ дискусията са поканени да участват всички отговорни по проблема институции – Столична община, министерствата на околната среда и водите, на здравеопазването, на транспорта, информационните технологии и съобщенията, на земеделието, храните и горите, на труда и социалната политика, на вътрешните работи, Национален институт по метеорология и хидрология, Химикотехнологичен и металургичен университет, Държавна агенция за метрологичен и технически надзор, неправителствени организации и заинтересовани граждани.", "date": "2019.01.23", "title": "Омбудсманът Мая Манолова организира обществена дискусия по проблемите със замърсяването на въздуха"}
{"url": "http://www.focus-news.net/news/2019/01/23/2615388/ministar-krasimir-valchev-rabotim-po-informatsionna-sistema-za-udovletvorenostta-ot-obucheniyata-na-pedagogicheskite-kadri.html", "text": "Можем да направим информационна система за удовлетвореността от обученията на педагогическите кадри. Това каза министърът на образованието и науката Красимир Вълчев в отговор на въпрос на народния представител от ПГ на ГЕРБ Таня Петрова във връзка с проект за квалификацията на професионалното развитие на педагогическите специалисти, предаде репортер на  Агенция „Фокус“ . „Поставяли са ми въпроси за квалификацията на педагогически специалисти. Факт е, че нормативната уредба регламентира сравнително отворен пазар на квалификационните услуги“, обясни министър Вълчев и коментира, че това е добре в дългосрочен план, но в краткосрочен се установява некачествени услуги. Министърът поясни, че има сигнали за различни квалификационни услуги. „Затова правим нормативни промени“, каза Вълчев. Той уточни, че не може да се контролира повсеместно предлаганите услуги, тъй като не всички са по оперативната програма.  \r\nДеница КИТАНОВА", "date": "2019.01.23", "title": "Министър Красимир Вълчев: Работим по информационна система за удовлетвореността от обученията на педагогическите кадри"}
{"url": "http://www.focus-news.net/news/2019/01/23/2615390/dots-d-r-boni-petrunova-samo-chastno-litse-mozhe-da-uchastva-v-targa-za-portreta-i-podnosite-na-aleksandar-i-batenberg-vav-viena.html", "text": "Само частно лице може да се яви. Държавна структура по закон няма как да играе на такъв търг. Това каза за  Агенция „Фокус“  доц. д-р Бони Петрунова, директор на Националния исторически музей, във връзка с информацията, че уникален портрет на княз Александър I Батенберг и други ценни предмети са обявени на търг във Виена. „Всъщност наш служител ги откри в сайта на въпросната аукционна къща и веднага уведомихме Министерството на културата, по-точно Инспектората към него, за да видим има ли някаква възможност да придобием тези предмети“, обясни доц. д-р Петрунова. „Лично аз, като директор на музея, се интересувам от три от предметите. Единият от тях е портретът на Александър I Батенберг с короната. Ние имаме такъв, има второ копие, което се намира в Националния музей, но този с короната, пластично изработена на рамката, е по-хубав“, отбеляза доц. д-р Петрунова, като допълни, че другите ценни вещи са двете табли, подарени на Александър I Батенберг от жители на Берковица и Русе. „Надписите са изписани с кирилица и това са много трогателни вещи. Самите предмети са сецесион, но имат повече емоционална стойност, доколкото показват, че това е първият княз на България, който е бил посрещнат с любов от хората след Освобождението. Това беше причината да информираме министерството, че тече такава акция“, обясни още директорът на музея. По думите й след техния сигнал Инспекторатът към Министерството на културата, е проверил всички юридически възможности за придобиване на реликвите. „Но нямаме право като предприятия с държавни бюджети да се явяваме на търгове. Ако се намери някой благороден българин, който иска тези предмети и би ги закупил за България, би било прекрасно“, заяви тя. „Те едва ли имат някаква много висока художествена стойност, нямат и световно-историческа стойност, тъй като малко хора знаят кой е Батенберг и какво значение има за историята“, отбеляза още доц. д-р Петрунова. По отношение на това как са се озовали тези предмети във Виена, тя поясни, че най-вероятно след абдикацията му по настояване на неговия чичо - руския император Александър II, княз Батенберг сам е изнесъл от страната част от личните си вещи.  \r\nВесела АЛЕКСАНДРОВА", "date": "2019.01.23", "title": "Доц. д-р Бони Петрунова: Само частно лице може да участва в търга за портрета и подносите на Александър I Батенберг във Виена"}
{"url": "http://www.focus-news.net/news/2019/01/23/2615389/hristo-hristov-fizioterapevt-detsata-tryabva-da-se-zanimavat-sas-sport-za-da-podobryat-dvigatelnata-si-kultura.html", "text": "Децата трябва да се занимават със спорт, за да подобрят двигателната си култура. Това каза в интервю за  Радио „Фокус“ – Варна  физиотерапевтът Христо Христов във връзка с превантивните мерки при прекомерното време, прекарано от децата пред компютъра. Според него навлизането на технологиите в живота на децата е неизбежно и затова родителите трябва да ги мотивират да се занимават с физическа дейност, която ще предотврати появата на сериозни мускулни или други проблеми. „Технологиите вървят напред и децата не могат да бъдат изолирани напълно от телефон, телевизор, компютър, таблет и т.н. В момента не само децата, но и младите хора на около 20 години имат много лоша двигателна култура и слаба координация“, съобщи Христо Христов. По думите му научни изследвания са демонстрирали как възрастните хора могат да развият по-добър мускулен тонус от по-младите, ако се занимават със някаква физическа дейност редовно. „Един възрастен човек на 70 години с три занимания седмично може да развие по-добра кондиция и форма от човек на 35 години, който не се занимава с нищо. Това е доста показателно. Има изследвания, които показват как с нормални, ежедневни дейности може да се постигне някакво общо развитие“, обясни физиотерапевтът. По думите му освен модерни технологии, на този етап разполагаме и с множество възможности да практикуваме интересни спортове. „Има доста клубове по народни танци, айкидо, карате, танци и др. Детето може да се запише в някой клуб, за да има активност и да му е интересно“, посочи Христо Христов. \r\nБояна АТАНАСОВА", "date": "2019.01.23", "title": "Христо Христов, физиотерапевт: Децата трябва да се занимават със спорт, за да подобрят двигателната си култура"}
{"url": "http://www.focus-news.net/news/2019/01/23/2615392/smolyan-170-dushi-ot-obshtinata-polzvat-bezplatnata-sotsialna-usluga-topal-obyad.html", "text": "170 души от общината ползват към момента безплатната социална услуга „Топъл обяд”. Това съобщиха от пресцентъра на  Община Смолян . В тях са включени и хора в неравностойно положение. „Целта ни е да осигурим помощ и подкрепа за най-уязвимите групи от населението в нашата община. Не сме спирали да полагаме грижи за тези наши съграждани, които са в крайно затруднено материално положение и нямат близки хора на които да разчитат. Не можем да ги оставим без храна”, коментира кметът на Смолян Николай Мелемов. \r\n„Топъл обяд” стартира през 2016 г. и ще продължи до 31 декември 2019 г. Това стана възможно след като Общината бе одобрена по Проект BG05FMOP001 – 03.002 „Осигуряване на топъл обяд в община Смолян”, директно предоставяне на Безвъзмездна финансова помощ в рамките на Оперативна програма за храни и/или основно материално подпомагане от Фонд за европейско подпомагане на най-нуждаещи се лица. \r\nВ рамките на проекта се предоставя „Топъл обяд“ на жители от община Смолян в шест обществени трапезарии, намиращи се в трите квартала на града – кв. \"Нов център\", кв. \"Райково\" и кв. \"Устово\", както и в селата Момчиловци, Смилян и Търън. \r\nСоциалната услуга могат да ползват хора без доходи, без близки, самотно живеещи лица и семейства, инвалиди и др. По проекта се предоставят и съпътстващи дейности, така че материалната помощ да върви ръка за ръка с мерките за социално приобщаване, като насочване и подкрепа, за да се помогне на хората да излязат от бедността.", "date": "2019.01.23", "title": "Смолян: 170 души от общината ползват безплатната социална услуга „Топъл обяд”"}
{"url": "http://www.focus-news.net/news/2019/01/23/2615387/d-r-desislava-katelieva-agresiyata-kam-meditsite-v-speshnite-ekipi-eskalira-zashtoto-agresiyata-v-nasheto-obshtestvo-eskalira-kato-tsyalo.html", "text": "Агресията към медиците в спешните екипи ескалира, защото агресията в нашето общество ескалира като цяло. Това каза в интервю за  Агенция „Фокус“  председателят на Национална асоциация на работещите в спешна медицинска помощ д-р Десислава Кателиева. „Това рефлектира върху колегите ми като те не желаят да работят повече в системата. Независимо от мерките, които бяха предприети - да им се увеличат заплатите, колегите ми не се чувстват сигурни за живота си, когато ходят на работа. Това е причината, поради която те напускат след всяка една по-сериозна проява на агресия спрямо екипите“, обясни тя.  \r\n„25 години нашите филиали работят и спасяват човешки животи. По половин милион пациенти минават през тези филиали на спешна медицинска помощ, като този в Горна Оряховица, където беше проявена агресия. Ежегодно се оказва амбулаторна помощ на хора. Около 700 хиляди повиквания се изпълняват ежегодно. Колегите ми са страхотни професионалисти и полагат страхотни усилия да бъдат на ниво, когато потърсят помощта им. Но когато се говори, че те са некомпетентни, когато се говори, че те не са на мястото си, че те не оказват достатъчно компетентна спешна помощ, резултатът е нарастване на агресията“, допълни д-р Десислава Кателиева.  \r\n„От години говорим, че трябва да има паник-бутони във всички 198 филиала на центровете по спешна медицинска помощ, във всеки един от 300 мобилни екипи, които циркулират непрекъснато  по пътищата на страната и във всичките 38 спешни отделения в страната. Такива паник-бутони има само на няколко места. Целта им е веднага да  реагира полицията и да помогне на колегите ми. Освен това говорим от години за това, че трябва да има видеонаблюдение, жива охрана в спешните отделения и във филиалите за спешна медицинска помощ в страната. Такива реално няма, заради което колегите ми стават жертви на физическа саморазправа“, обясни тя за мерките, които трябва да бъдат предприети за по-голяма сигурност на медиците.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.01.23", "title": "Д-р Десислава Кателиева: Агресията към медиците в спешните екипи ескалира, защото агресията в нашето общество ескалира като цяло"}
{"url": "http://www.focus-news.net/news/2019/01/23/2615386/zam-glavniyat-prokuror-ivan-geshev-po-sluchaya-s-elena-yoncheva-predstoi-privlichaneto-na-oshte-tri-litsa-kato-obvinyaemi-koito-sa-ot-kraga-na-tsvetan-vasilev.html", "text": "По случая с Елена Йончева предстои привличането на още три лица като обвиняеми, които са от кръга на Цветан Василев. Това каза на брифинг зам.-главният прокурор Иван Гешев, предаде репортер на  Агенция „Фокус“ . \r\n„Не знам подробности за случая с г-жа Йончева. Има мярка за неотклонение „парична гаранция“ – 20 000 лв., както и още едно лице, което е привлечено в качество на обвиняем преди нея. Предстои привличането на още три лица в рамките на следващата седмица“, заяви Гешев. „Мисля, че става дума за хора, от кръга на Цветан Василев, които се занимават с регистрация на всякакви търговски дружества. Става дума за групата на Цветан Василев, за която е внесен обвинителен акт в Специализирания наказателен съд“, уточни той. \r\nЦветилена СИМЕОНОВА", "date": "2019.01.23", "title": "Зам.-главният прокурор Иван Гешев: По случая с Елена Йончева предстои привличането на още три лица като обвиняеми, които са от кръга на Цветан Василев"}
{"url": "http://www.focus-news.net/news/2019/01/23/2615397/kyustendil-nad-580-sastezateli-sa-uchastvali-v-provedeniya-obshtinski-etap-na-uchenicheskite-igri-v-grada.html", "text": "Над 580 състезатели са участвали в проведения общински етап на ученическите игри в Кюстендил. Това каза пред  Радио „Фокус” – Кюстендил  Стоян Стоянов, експерт в направление „Спортни дейности” към Общината. По думите му общинският етап вече е приключил. „В състезанието участваха ученици от основни училища и гимназии от общината. Съгласно правилата за организиране и провеждане на ученически игри, тази година състезателите имат възможност да участват в повече от един спорт в общински и областен етап като в зоналните и финални етапи, учениците имат право да участват само в един спорт и една възрастова група”, каза Стоян Стоянов. Класираните на първи места на общински етап и придобиващи право да участват в следващия областен етап, са учениците от Основно училище „Св. св. Кирил и Методий”, ПМГ „Професор Емануил Иванов”, Езикова гимназия „Доктор Петър Берон” и ПГИМ „Йордан Захариев”. Общият брой отбори, взели участие в общинския етап на ученическите игри тази година, е 63, а състезателите са 582. „Тази година областният етап по футбол в две от възрастовите групи ще се проведе в град Кюстендил на стадион Осогово, където отборите на Природоматематическа гимназия „Професор Емануил Иванов” ще представят града ни”, каза Стоян Стоянов. \r\nВенцеслав ИЛЧЕВ", "date": "2019.01.23", "title": "Кюстендил: Над 580 състезатели са участвали в проведения общински етап на ученическите игри в града"}
{"url": "http://www.focus-news.net/news/2019/01/23/2615398/plovdiv-muzeyat-v-klisura-shte-pokazva-kak-sa-se-pechatali-parvite-knigi-u-nas-na-150-godishna-pechatarska-presa-ot-danovata-pechatnitsa.html", "text": "Музеят в Клисура ще показва как са се печатали първите книги у нас на 150-годишна печатарска преса от Дановата печатница. Това съобщи за  Радио „Фокус” - Пловдив  директорът на музея Стоян Иванов. Уникалната преса е дарение на музея в Клисура по повод 190-годишнината от рождението на Христо Г. Данов. „2018 година беше изцяло подчинена на голямата годишнина на нашия съгражданин”, посочи Иванов. „Печатарската преса от Дановата печатница е била внесена в Пловдив след Освобождението и на нея е бил отпечатан първият вестник. Тя е дарение от Сухопътните войски на Българската армия и е напълно запазена и все още работеща”, каза Стоян Иванов. Към нея са били дарени и три регала – печатарски шкафове, на които се прави словослагането. Всеки механизъм в машината функционира, тъй като човекът, който е работил на нея я е съхранявал добре. До 2000 година пресата се е ползвала за нуждите на армията. „В бъдеще на тази преса ще показване как се е извършвал самият печат от 19 век. От сега имаме интерес към това от учители и директори на училища”, добави Стоян Иванов. „В българските музеи има само няколко такива машини и ние се гордеем с тази придобивка”, каза още той. \r\nПрез юли 2018 година, ден преди рождението на Христо Г. Данов, Историческият музей в Клисура, съвместно с Регионалния исторически музей в Пловдив, организираха Национална научна конференция „Христо Г. Данов. Живот и дело“, посветена на 190 години от рождението на големия български книжовник. Редица учени са изследвали живота и делото му през годините. Тази пролет музеят в Клисура ще издаде сборник с докладите от тази конференция. \r\nЦветана ТОНЧЕВА", "date": "2019.01.23", "title": "Пловдив: Музеят в Клисура ще показва как са се печатали първите книги у нас на 150-годишна печатарска преса от Дановата печатница"}
{"url": "http://www.focus-news.net/news/2019/01/23/2615399/ministar-predsedatelyat-boyko-borisov-poseti-dimitrovgradskiya-zavod-yazaki.html", "text": "Министър-председателят Бойко Борисов посети димитровградския завод „Язаки“ за произвеждане на електрически инсталации за вграждане в автомобили „Мерцедес“ клас „А“ и „B“ на „Даймлер“, съобщиха от  правителствената информационна служба.  Премиерът разгледа инвестицията за 45,5 млн. лв. Ръководството на завода посочи, че до края на 2019 г. работните места за квалифицирани специалисти ще са над 2000. Премиерът посети „Язаки“ след като преди това откри ново производство на осветителни тела за автомобилната индустрия също в Димитровград.", "date": "2019.01.23", "title": "Министър-председателят Бойко Борисов посети димитровградския завод „Язаки“"}
{"url": "http://www.focus-news.net/news/2019/01/23/2615400/svetlana-mihaylova-muzey-dom-na-humora-i-satirata-gabrovo-lyudmila-zhivkova-e-predlozhila-v-gabrovo-da-bade-postaven-parviyat-pametnik-na-charli-chaplin.html", "text": "Людмила Живкова предлага в Габрово да бъде поставен първият паметник на Чарли Чаплин. Това съобщи за  Радио „Фокус“ – Велико Търново  Светлана Михайлова, експерт „Връзки с обществеността“ в Музей „Дом на хумора и сатирата” - Габрово. Тя посочи, че предложението на Живкова идва веднага след смъртта на Чаплин. „Идеята е била той да бъде поставен в замисления Парк към Дома на хумора и сатирата. За съжаление замисълът не успява да се реализира толкова бързо и паметникът е монтиран пред Музея чак през 1983 година\", каза още тя. Светлана Михайлова посочи, че Людмила Живкова е изиграла голяма роля за развитието на Дома на хумора и сатирата. На заседание на Председателството на 12 юли 1977 година се взема решение Домът на хумора и сатирата да бъде превърнат в мощен специализиран културен институт. Направена е и преработката на архитектурния план за разширяване на сградата. \r\nНадежда КРЪСТЕВА", "date": "2019.01.23", "title": "Светлана Михайлова, Музей „Дом на хумора и сатирата” - Габрово: Людмила Живкова е предложила в Габрово да бъде поставен първият паметник на Чарли Чаплин"}
{"url": "http://www.focus-news.net/news/2019/01/23/2615394/veliko-tarnovo-rayonna-prokuratura-gorna-oryahovitsa-povdigna-obvinenie-na-zhenata-koyato-napadna-feldsher-ot-speshnata-pomosht.html", "text": "Районна прокуратура – Горна Оряховица повдигна обвинение на жената, която нападна фелдшер от Спешната помощ. Това съобщиха от пресцентъра на  Апелативна прокуратура - Велико Търново . Районна прокуратура – Горна Оряховица наблюдава бързо производство, образувано на 21 януари 2019 г. за това, че на 21 януари 2019 г. около 01.00 часа в град Горна Оряховица в сградата на ЦСМП - Горна Оряховица е причинена лека телесна повреда на Н. А. – медицински специалист при ЦСМП по повод изпълнение на службата ѝ. \r\nСлед изготвяне на незабавно назначената съдебно-медицинска експертиза относно характера и механизма на причиняване на телесното увреждане на пострадалия медицински специалист, днес Районна прокуратура – Горна Оряховица повдигна обвинение срещу жена с инициали З.И. за причиняване на лека телесна повреда на медицински специалист при изпълнение на службата му. \r\nПредвиденото наказание е лишаване от свобода до 3 години. Предвид чистото съдебно минало на обвиняемото лице е задължително приложението на чл. 78А от НК, който изисква замяна на наказанието лишаване от свобода с административно наказание - глоба от 1 000 до 5 000 лв. \r\nСлед предявяване на обвинението и разпит по него, бързото производство незабавно ще бъде внесено в РС - Горна Оряховица за решаване.", "date": "2019.01.23", "title": "Велико Търново: Районна прокуратура – Горна Оряховица повдигна обвинение на жената, която нападна фелдшер от Спешната помощ"}
{"url": "http://www.focus-news.net/news/2019/01/23/2615393/d-r-desislava-katelieva-blizkite-da-ne-predpriemat-improvizatsii-po-okazvane-parva-pomosht-zashtoto-tova-mozhe-da-navredi-na-patsienta.html", "text": "Нека близките да не предприемат импровизации по оказване първа помощ, защото това може да навреди на пациента. Това каза в интервю за  Агенция „Фокус“  председателят на Национална асоциация на работещите в спешна медицинска помощ д-р Десислава Кателиева. „За съжаление, много често близките на пострадалия не знаят какво да правят. Тази е причината, поради която от десетилетия в САЩ и Европа е развит телефонния инструктаж. Тоест диспечерът на спешния телефон да казва какво да се прави и какво да не се прави, защото няма как всички да минат курсове по първа помощ, няма как всички да знаят как да реагират, когато близък е спрял да диша пред тях или е изпаднал в безсъзнание“, допълни тя.  „Това, което апелираме от известно време насам е близките на пострадалите да слушат какво им казваме и да ни се доверяват. Нека да слушат какво им казва медицинския специалист от спешния медицински телефон, който е обучен какво и как да се направи при съответната ситуация. Това е, практически, оказване на помощ от момента на потърсване на такава, а не от момента, в който пристига линейката. Никъде по света линейката не пристига преди шестата или седмата минута“, обясни д-р Кателиева. „Това, което ние, спешните медици, препоръчваме, при аспирация на чуждо тяло, обадете се на телефон 112, изслушайте какво ви казва диспечера, изпълнявайте неговите указания, изчакайте екипа на спешна помощ, който е оборудван и ще знае къде да закара пострадалия, за да му бъде оказана максимална помощ. Всяка друга импровизация на помощ води до рискове“, допълни тя. \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.01.23", "title": "Д-р Десислава Кателиева: Близките да не предприемат импровизации по оказване първа помощ, защото това може да навреди на пациента"}
{"url": "http://www.focus-news.net/news/2019/01/23/2615391/sakam-da-kazham-makedoniya-utre-kasno-vecherta-gratskiyat-parlament-shte-glasuva-dogovora-ot-prespa.html", "text": "Днес гръцкият парламент започна обсъждане на Договора за Преспа, който трябва да сложи край на 27-годишния спор за името между Гърция и Македония и който, наред с други неща, предвижда новото име на Македония да бъде Република Северна Македония, пише македонското електронно издание  “Сакам да кажам .  \r\nРазискването трябва да продължи цял ден днес и утре и да завърши с гласуването на Договора утре около  полунощ. \r\nДоговорът от Преспа във вторник премина в парламентарната комисия по национална отбрана и външни работи. \r\nМакедонският парламент ратифицира споразумението миналия месец и след като то бъде ратифицирано и от  Атина, Македония най-накрая ще може да започне процеса на присъединяване към НАТО и Европейския съюз, процес, на който  Гърция многократно е налагала вето.  Юлиян Марков", "date": "2019.01.23", "title": "„Сакам да кажам“ (Македония): Утре късно вечерта гръцкият парламент ще гласува Договора от Преспа"}
{"url": "http://www.focus-news.net/news/2019/01/23/2615404/d-r-albena-rapatinska-tssmp-kyustendil-prez-poslednite-godini-nyama-posegatelstva-nad-ekipite-na-speshniya-tsentar-v-grada.html", "text": "През последните години няма посегателства над екипите на Спешен център – Кюстендил. Това каза пред  Радио „Фокус” – Кюстендил  д-р Албена Рапатинска, директор на Центъра за спешна медицинска помощ в града. „Няма как да се предпазим от такива неща и на всеки може да се случи това. До момента не сме имали физически нападения. Имаме заплахи или обиди, но не и нападения върху персонала”, каза д-р Албена Рапатинска. По думите ѝ има нервност от страна на пациентите или от страна на близките. „Всеки мисли, че може да стигнем и по-бързо до тях. Ние действаме по спешност”, каза д-р Рапатинска. Според нея има добра комуникация и с органите на реда. По думите ѝ към момента не може да се мисли за назначаването на физическа охрана във филиалите на центъра, защото в щата няма разписана такава длъжност, а и това е свързано с допълнителни разходи. \r\nВенцеслав ИЛЧЕВ", "date": "2019.01.23", "title": "Д-р Албена Рапатинска, ЦСМП - Кюстендил: През последните години няма посегателства над екипите на Спешния център в града"}
{"url": "http://www.focus-news.net/news/2019/01/23/2615403/sofiya-nad-4-000-klienti-na-chez-v-zhk-lyulin-ostanaha-bez-elektrichestvo-zaradi-krazhba-na-kabeli.html", "text": "4 205 клиенти на ЧЕЗ Разпределение България в столичния жк. „Люлин“ останаха без електрозахранване рано тази сутрин след кражба от съоръжение на компанията. Това съобщиха от пресцентъра на  ЧЕЗ . Неизвестни лица източиха трансформаторното масло от работещ трансформатор на дружеството, в следствие на което той аварира и се наложи пълната му подмяна. \r\nТова е втората кражба на трансформаторно масло от началото на месеца, когато в почивен ден без електрозахранване останаха клиенти на дружеството в град Нови Искър.  \r\nТрансформатори като повредения днес в жк. „Люлин“ струват между 20 и 30 хил. лв. Това са само преките щети за дружеството, а нарушеният комфорт на клиентите няма как да бъде възстановен. \r\nЧЕЗ Разпределение призовава за обществена нетърпимост и ефективни санкции срещу нарушителите, които да имат не само наказателен, но и възпиращ ефект.", "date": "2019.01.23", "title": "София: Над 4 000 клиенти на ЧЕЗ в жк. „Люлин“ останаха без електричество заради кражба на кабели"}
{"url": "http://www.focus-news.net/news/2019/01/23/2615406/sliven-rayonnata-prokuratura-protestira-domashniya-arest-na-mazh-obvinen-za-shofirane-sled-upotreba-na-narkotitsi-i-saprotiva-sreshtu-politseyski-sluzhiteli.html", "text": "Районна прокуратура – Сливен протестира определение на съда, с което е определена мярка за неотклонение „Домашен арест“ спрямо Илко Й., обвинен в управление на лек автомобил след употреба на наркотични вещества и извършване на хулигански действия, които били съпроводени със съпротива срещу полицейски служители. Това съобщиха от пресцентъра на  Районна прокуратура – Сливен . \r\nРайонна прокуратура – Сливен протестира определение на съда (от 22 януари 2019 г.), с което е определена мярка за неотклонение „Домашен арест“ спрямо Илко Й. Той е обвинен за това, че на 19 януари 2019 г. в град Сливен, при управление на автомобил „БМВ X 5“, е извършил непристойни действия, грубо нарушаващи обществения ред и изразяващи явно неуважение към обществото, като деянието е било съпроводено със съпротива срещу органи на властта (не спиране на подаден сигнал със Стоп палка, преминавания на червен светофар, предизвикващи опасност за други водачи на пътя, пешеходци и полицейски служители, докато е бил преследван от полицейски автомобил с включена сигнална сирена) - двама полицейски служители. \r\nТой е обвинен и за това, че на същата дата в Сливен, управлявал горепосочения автомобил след употреба на наркотични вещества. \r\nВ мотивите, които са изчерпателно посочени във внесения протест се казва, че при разглеждане на производството от първоинстанционния съд не са били взети предвид обстоятелствата, които обосновават наличието на опасността обвиняемият да се укрие или да извърши друго престъпление. В тази насока следва да бъде съобразено обстоятелството, че обвиняемият пребивава на адрес в гр. Сливен, за който няма адресна регистрация. В обяснението си като обвиняем в заявил, че работи в Република Италия. От материалите по делото е видно, че същият разполага с финансова възможност да се укрие или да избегне реализиране на наказателна отговорност спрямо него. От цялостното му поведение при извършване на деянията е видна склонността му да избягва наказателно преследване.  \r\nВ протеста е отбелязано, че поведението на процесната дата не е прецедент. По делото са налични данни, че същият системно употребява наркотични вещества и управлява МПС след употребата им, като около седмица преди инкриминираното деяние е успял да осуети извършването на проверка спрямо него от полицейски служители. В този случай също се е стигнало до преследване на територията на почти целия град Сливен, но обвиняемият е успял да избяга.  \r\nИзвършеното деяние по чл.325, ал.3 от НК се характеризира с изключително висока степен на обществена опасност, по-висока от други деяния от този вид. С поведението си обвиняемият е застрашил участниците от движението по пътищата, в това число и пресичащи по пешеходна пътека пешеходци. Умишлено е блъснал полицейски автомобил на служителите, които са го преследвали и са направили опит да извършат проверка спрямо него. Умишлено е ударил и лек автомобил на гражданин, който е изчаквал червен сигнал на светофара. Застрашил е и здравето на полицейски служител, който е опитал да отвори вратата на управлявания от Илко Й., автомобил. \r\nТези и други обстоятелства са мотивирали Районна прокуратура – Сливен да протестира съдебното определение, като се настоява, че не определената мярка за неотклонение „Домашен арест“, а „Задържане под стража“ е най-адекватна такава, с оглед изпълняване на целта за осигуряване на обвиняемия за нуждите на наказателното производство. \r\nЗаседанието по протеста на Районна прокуратура – Сливен ще бъде проведено пред Окръжния съд в града.", "date": "2019.01.23", "title": "Сливен: Районната прокуратура протестира домашния арест на мъж, обвинен за шофиране след употреба на наркотици и съпротива срещу полицейски служители"}
{"url": "http://www.focus-news.net/news/2019/01/23/2615396/veselin-topuzov-kmet-na-polena-festivalat-simitliya-drevnata-zemya-na-kukerite-za-poredna-godina-e-na-mnogo-visoko-nivo.html", "text": "Фестивалът „Симитлия – Древната земя на кукерите“ за поредна година бе на много високо ниво, а нашата група успя да си извоюва множество отличия. Това каза за предаването „Симитли – минало, настояще и бъдеще“ на  Радио „Фокус“ – Пирин  Веселин Топузов, кмет на село Полена. Той подчерта, че кукерската група от селото се е представила повече от отлично. „Смело мога да твърдят, че то е най-доброто ни в последните 15 години, за което искам да изкажа искрени благодарности към всеки един от участниците ни в кукерската група. Успяхме да направим много добра организация, така че всичко да бъде на високо ниво и не случайно спечелихме много отличия“, каза още Топузов. Той добави, че всички спечелени отличия са ценни, но може би най-важното е това, че са били класирани на първо място от местните групи. „Това ни зарадва и най-много. Получихме и награда за най-колоритни старци, а самата им група наброяваше около 40 – 50 човека. Взехме и отличие за най-добра маскирана мечка, която беше уникална и мисля, че всеки един от зрителите го оцени. Второ място получихме за най-красив кукерски костюм“, добави Топузов. Той коментира, че тази година кукерите от село Полена са били много добри и това си е проличало от наградите, които са получили. „Лично аз спечелих индивидуална награда в памет на Васил Благоев, за което съм много щастлив. Това беше за мен един много уважаван човек, който вземаше дейно участие в организацията на много мероприятия като Сурва и Тодоровден. Той беше и заклет сурвакар, поради което наградата ми е толкова ценна“, подчерта Топузов. \r\nЛивия НИНОВА", "date": "2019.01.23", "title": "Веселин Топузов, кмет на Полена: Фестивалът „Симитлия – Древната земя на кукерите“ за поредна година е на много високо ниво"}
{"url": "http://www.focus-news.net/news/2019/01/23/2615402/varna-namalyava-broyat-na-detsata-v-detskite-gradini-v-grada-zaradi-obyavenata-gripna-epidemiya.html", "text": "Намалява броят на децата в детските градини във Варна заради обявената грипна епидемия. Пред  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна, посочи, че през днешния ден децата в детските градини са около 3 900. „Няма данни дали децата отсъстват по болест или родителите са преценили, че е добре да останат вкъщи заради обявената в началото на седмицата грипна епидемия\", допълни Лилия Христова. Разпоредено е стриктно провеждане на сутрешен медицински филтър за недопускане на заболели деца в детските заведения, както и спазване на строг противоепидемичен режим. Дадени са предписания да не се допуска събиране на групи и провеждане на общи мероприятия в детските заведения. \r\nМарияна ВАЛЕНТИНОВА", "date": "2019.01.23", "title": "Варна: Намалява броят на децата в детските градини в града заради обявената грипна епидемия"}
{"url": "http://www.focus-news.net/news/2019/01/23/2615395/ntv-turtsiya-predi-sreshtata-na-putin-s-erdogan-moskva-opovesti-ne-vizhdame-stapki-za-izteglyaneto-na-sasht-ot-siriya.html", "text": "Малко преди срещата на руския президент Владимир Путин с президента на Турция Реджеп Тайип Ердоган, Москва оповести, че „не вижда конкретни стъпки за военното изтегляне на САЩ от Сирия”, предаде  турският телевизионен канал НТВ .  \r\nПозицията на руското МВнР оповести говорителят Мария Захарова. Освен това според нея, ситуацията по-специално в буферната зона за спиране на огъня в Идлиб постоянно се влошава,  а джихадисти от Джабхат ан-Нусра са установили контрол в почти целия район. „Продължаващите провокации представляват заплаха за цивилните, за военния персонал на Сирия и за руската ВВС база в Хмеймим.”, посочва още Мария Захарова, цитирана от НТВ.  Георги Димов", "date": "2019.01.23", "title": "НТВ (Турция): Преди срещата на Путин с Ердоган, Москва оповести: Не виждаме стъпки за изтеглянето на САЩ от Сирия"}
{"url": "http://www.focus-news.net/news/2019/01/23/2615409/stara-zagora-v-grada-shte-se-provede-parva-sreshta-po-programata-rabotilnitsa-za-roditeli-da-porasnem-zaedno-plyus.html", "text": "Първа среща по програмата „Работилница за родители - Да пораснем заедно плюс\" ще проведе Сдружение \"Бъдеще за децата\". Това каза за  Радио „Фокус”  директорът на Сдружението Мария Гинева. Тя поясни, че срещата е свързана с подготовка за началото на работилници за родители на деца с проблеми в развитието. „Това е програма на УНИЦЕФ - България в подкрепа на семействата, която им предлага знания за развитието, за отношенията и комуникацията, поставянето на границите, изборите и много друга полезна информация поднесена по достъпен начин и пречупена през опита на семействата”, каза Гинева. \r\nВ рамките на срещата ще бъде представена програмата, съдържанието на работилниците и начина на работа на групата. Работата е структурирана в 11 срещи, по време на които родителите ще обсъждат различни теми, сред тях - четирите стълба на родителството, потребности на детето и родителски цели, слушането - важно умение за родителството, поставянето на граници: защо и как, родителските отговорности. \r\nСлавяна ГАЙДАРОВА", "date": "2019.01.23", "title": "Стара Загора: В града ще се проведе първа среща по програмата „Работилница за родители  - Да пораснем заедно плюс\""}
{"url": "http://www.focus-news.net/news/2019/01/23/2615410/plovdiv-ivan-vazov-e-nay-cheteniyat-balgarski-avtor-v-narodna-biblioteka-ivan-vazov.html", "text": "Иван Вазов е най-четеният български автор в Народна библиотека „Иван Вазов“ в Пловдив през 2018 година. Това съобщиха за  Радио „Фокус“ – Пловдив  от културната институция. Сред десетте най-четени български автори се нареждат съответно Георги Господинов, Людмила Филипова, Елин Пелин, Алеко Константинов, Токораз Исто, Александър Томов, Милан Миланов, Димитър Димов и Милен Русков. Предпочитанията на читателите на Народна библиотека „Иван Вазов“ в Пловдив през 2018 година нареждат Йордан Йовков и Димитър Талев на следващите две позиции в класацията Топ 20 на най-четените български автори. Следват ги Галина Златина, Стефан Цанев, Ангел Каралийчев, Калин Терзийски, Блага Димитрова и Алек Попов. Емилиян Станев е под №19 в класацията, а последното място заема Захари Карабашлиев. \r\nТони МИХАЙЛОВ", "date": "2019.01.23", "title": "Пловдив: Иван Вазов е най-четеният български автор в Народна библиотека „Иван Вазов“"}
{"url": "http://www.focus-news.net/news/2019/01/23/2615401/tass-shveytsariya-razrabotva-razplashtatelna-sistema-koyato-da-zaobikoli-amerikanskite-sanktsii-sreshtu-iran.html", "text": "Швейцария работи по създаването на собствен междубанков канал за комуникация с Иран, който ще позволи да се заобиколят американските санкции срещу Техеран, предава иранската агенция Mehr, цитирана от  TACC .  \r\n\"Работим по нашия пряк финансов канал за комуникация между Швейцария и Иран, независим от европейския механизъм за СПП\", е заявил швейцарският посланик в Иран Маркус Лайтнер. \r\nСпоред него \"швейцарската страна е убедена в необходимостта от спазване на условията на ядреното споразумение\". Той подчерта, че \"европейските страни се стремят да запазят Съвместния всеобхватен  план за действие за иранската ядрена програма\". \r\nПо-специално, за да продължи сътрудничеството с Иран във финансовата сфера, Европа работи по междубанков канал за комуникация като аналог на системата SWIFT (международна система за междубанков обмен на информация и разплащане), от която Техеран е изключен през ноември 2018 г. в резултат на натиска на САЩ. \r\n\"Въпреки че Швейцария не е член на Европейския съюз, ние следим отблизо процеса на създаване на механизъм за разплащания с Иран\", добави посланикът. \r\nНа 21 ноември 2018 г. стана известно, че Иран и ЕС работят по създаването на междубанков канал за комуникация, за да заобиколят санкциите на САЩ срещу Техеран. Според наличните данни Германия или Франция, в частност, могат да регистрират механизма на тяхна територия. Иранската страна многократно е заявявала, че се надява да започне работа по аналога на SWIFT преди началото на 2019 г., но засега системата не е заработила.  Юлиян Марков", "date": "2019.01.23", "title": "ТАСС: Швейцария разработва разплащателна система, която да заобиколи американските санкции срещу Иран"}
{"url": "http://www.focus-news.net/news/2019/01/23/2615408/kyustendil-101-dushi-chlenuvat-v-obshtinskata-organizatsiyata-na-horata-sas-zritelni-uvrezhdaniya.html", "text": "101 души членуват в общинската организацията на хората със зрителни увреждания. Това каза пред журналисти Стефанка Янкова, представител на общинската организация, предаде репортер на  Радио „Фокус” – Кюстендил . Всички членове са с ТЕЛК и над 71% степен на увреждане с очни заболявания. „Членуващите имат ТЕЛК решения с различно времетраене, някои са едногодишен, други пожизнено. Повечето от нашите членове са възрастни хора, това не пречи да участват в организираните спортни и културно-масови мероприятия”, каза Стефанка Янкова. По думите ѝ към общинската организация е създадена и действа мъжка фолклорна група „Демос”. Спортната дейност на организацията се реализира от създадения през 2005 година спортен клуб „Пауталия”. \r\nВенцеслав ИЛЧЕВ", "date": "2019.01.23", "title": "Кюстендил: 101 души членуват в общинската организацията на хората със зрителни увреждания"}
{"url": "http://www.focus-news.net/news/2019/01/23/2615411/gabrovo-knigata-zhivotat-i-smartta-na-lyudmila-zhivkova-shte-bade-predstavena-v-doma-na-humora-i-satirata.html", "text": "Истини около живота и смъртта на Людмила Живкова ще представят в Музей „Дом на хумора и сатирата“ в Габрово. Това съобщи за  Радио „Фокус“ – Велико Търново  Светлана Михайлова, експерт „Връзки с обществеността“ в Музея. В рамките на литературната вечер жителите и гостите на града ще имат възможност да се запознаят с книгата на Иво Милев „Животът и смъртта на Людмила Живкова“. Тя ще бъде представена от своя автор, който е и куратор на изложбата „Светът според Тодор Цонев“, както и създател на каталога „Тодор Цонев. Художникът в сянка“, издаден от Музея.  \r\nКнигата „Животът и смъртта на Людмила Живкова“ обхваща 735 страници текст и богат снимков материал, резултат от усилената проучвателска работа на автора с архивни, фото- и документални материали от целия служебен архив на Людмила Живкова. Той включва масив от документи, кореспонденция, стенографски записи от срещи и заседания, разработка на проекти, вътрешни доклади и отчети. „Доста факти, свързани с живота на Людмила Живкова, са забулени в тайна. Интересното е, че за нейния живот и дейност има доста подробен архив. Оказва се, че самата тя си е съставяла подробни отчети за всяка командировка и съдейки по стила и те са писани лично от нея“, посочи Светлана Михайлова. Книгата се състои от десет глави и послеслов. Тя ще бъде представена тази вечер от 18.00 часа в Залата на жирафите в Дома на хумора и сатирата. От Музея са изготвили специална презентация с архивни снимки от посещения на Людмила Живкова. \r\nНадежда КРЪСТЕВА", "date": "2019.01.23", "title": "Габрово: Книгата „Животът и смъртта на Людмила Живкова“ ще бъде представена в Дома на хумора и сатирата"}
{"url": "http://www.focus-news.net/news/2019/01/23/2615412/plovdiv-izgotven-e-proekt-za-remont-na-pavurdzhievata-i-kozinarovata-kashta-kam-istoricheskiya-muzey-v-klisura.html", "text": "С проект тази година ще бъде ремонтирана Павурджиевата и Козинаровата къща към Историческия музей в Клисура. Това съобщи за  Радио „Фокус” - Пловдив  директорът на музея Стоян Иванов. „Община Карлово е разработила голям проект, свързан с двата обекта към музея и парка, където е паметникът на Боримечката, както и местността Зли дол”, каза Иванов. Той поясни, че ще бъде ремонтиран паметника и облагородено мястото около него. „Работи се по проекта, той вече е изготвен и внесен. Надяваме се да се получи финансиране, за да може тези места да бъдат в много по-добро състояние, тъй като доста неща се разрушиха в годините”, каза директорът на музея в Клисура. „Идеята ни е с този проект за възстановим Черешовата артилерия на Зли дол, за да може децата, които идват в Клисура да видят как е изглеждала самата местност и артилерията”, каза още Стоян Иванов. \r\nНа 19 януари бяха отбелязани 140 години от гибелта на Иван Козарев - Боримечката– легендарен участник в Априлското въстание. При изнасянето на черешовата артилерия, след погрома на въстанието, той е заловен и изпратен на заточение в Диарбекир. Боримечката е твърде млад и животът в затвора му се отразява зле. Той умира в заточение, без дори да разбере, че България и родният му град са свободни. \r\nЦветана ТОНЧЕВА", "date": "2019.01.23", "title": "Пловдив: Изготвен е проект за ремонт на Павурджиевата и Козинаровата къща към Историческия музей в Клисура"}
{"url": "http://www.focus-news.net/news/2019/01/23/2615405/d-r-desislava-katelieva-tryabva-da-ima-posledovatelna-politika-za-privlichane-na-mladite-spetsialisti-kam-speshnata-meditsina.html", "text": "Трябва да има една последователна политика за привличане на младите специалисти към спешната медицина, която е една уникална специалност. Това каза в интервю за  Агенция „Фокус“  председателят на Национална асоциация на работещите в спешна медицинска помощ д-р Десислава Кателиева. „Всеки, който е минал през центъра за спешна медицинска помощ или спешно отделение, след това става уникален специалист, независимо дали става кардиолог, гинеколог или хирург. Така че има начини да бъдат привлечени млади колеги към системата“, допълни тя. „При нас имаше проведени няколко летни академии по спешна медицина, в резултат на което доста млади колеги дойдоха и започнаха работа в спешна помощ. Но стреса и липсата на възможности за специализация ги накара много скоро да напуснат“, каза още д-р Кателиева. Тя обясни, че в момента състоянието на спешните центрове не е добро, но държавата полога усилия в посока подобряването му. \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.01.23", "title": "Д-р Десислава Кателиева: Трябва да има последователна политика за привличане на младите специалисти към спешната медицина"}
{"url": "http://www.focus-news.net/news/2019/01/23/2615414/veliko-tarnovo-kmetat-daniel-panov-se-sreshtna-s-pravnuchkata-na-rayna-knyaginya-dots-d-r-nataliya-futekova.html", "text": "Кметът Даниел Панов се срещна с правнучката на Райна Княгиня – доц. д-р Наталия Футекова. Тя е в града по покана на Градски ученически парламент и ще изнесе лекция за бизнеса, образованието и успеха, тъй като е управляващ партньор в една от водещите у нас компании за разработка на бизнес софтуер, предаде репортер на  Радио „Фокус“ – Велико Търново . По време на срещата е възникнала идея за организиране на конкурс за ученици и студенти, които се обучават в IT сектора, което ще е съвместен проект между Общината и бизнеса. Кметът на Велико Търново заяви, че това ще е много добър старт за развитие на бъдещите специалисти.  \r\n„Идеята се зароди, защото е хубаво, когато едно населено място започне да се развива все повече технологично и модерно, е хубаво младите хора, които учат, живеят и работят в него, да допринасят стойност към самото място, в което се развиват“, посочи д-р Футекова.  \r\nКметът на Велико Търново обясни, че в града вече оперират над 80 фирми от сектора и това ще е полезно при набирането на кадри. „Аз съм на мнение, че тези възрожденци, които са участвали в Освобождението на България от турско робство, действително остават малко забравени и учителите и директорите на българските училища трябва да наблегнат малко повече върху живота и делото им. Такава велика българска е и Райна Княгиня, която след завършването на акушерство в Русия идва във Велико Търново и в продължение на три години преподава във Втора девическа гимназия по ботаника, история и ръкоделие. Името ѝ е свързано със старопрестолния град и ние трябва да се гордеем, че видни възрожденци са дали нещо от себе си за нашия град и след Освобождението“, каза още Панов.  \r\nДоц. д-р Наталия Футекова изказа благодарността си за поканата и допълни, че е много впечатлена от Велико Търново и младите хора от града. Нейната лекция ще се проведе в Споделено работно пространство Freedom 21 и ще започне в 18.00 часа. \r\nЛуиза ТРАНЧЕВА", "date": "2019.01.23", "title": "Велико Търново: Кметът Даниел Панов се срещна с правнучката на Райна Княгиня – доц. д-р Наталия Футекова"}
{"url": "http://www.focus-news.net/news/2019/01/23/2615413/haskovo-na-ofitsialna-tseremoniya-beshe-otkrit-noviyat-zavod-kray-dimitrovgrad.html", "text": "Министър-председателят на България Бойко Борисов откри официално най-новия завод на \"Варок\" край Димитровград. Това съобщиха от пресцентъра на  Общината . На събитието присъства и министърът на икономиката Емил Караниколов, кметът на Димитровград Иво Димов, народните представители Делян Добрев, Евгения Ангелова, Георги Стайков, областният управител Станислав Дечев, старши вицепрезидента на \"Варок Лайтинг Системс\" Фил Кънингам, както и други официални гости. \r\n„Сами виждате как завод след завод се изгражда. За това мога да кажа, че на такива инвеститори се радвам\", заяви премиерът Бойко Борисов по време на церемонията по откриването. \r\nМинистърът на икономиката Емил Караниколов отчете над 200 млн. лв. инвестиции и над 3200 разкрити нови работни места за 2018 г., като каза, че този сектор в България се развива изключително добре. \r\n\"Способни сме да работим на всеки континент, където се произвеждат автомобили. В момента сме най-бързо развиващият се доставчик на осветителни тела, като през последното десетилетие нарастваме с 20% годишно\", каза старши вицепрезидентът на компанията Фил Кънингъм.  \r\n\"Благодарение на магистралите и изградената инфраструктура, станаха възможни и тези инвестиции в района\", каза кметът на Димитровград Иво Димов по време на откриването на новия завод. \r\n\"Варок\" е световен доставчик на системи за външно осветление на 4, 3 и 2-колесни превозни средства със производства в 17 държави, а завода край Димитровград е най-новият такъв за компанията и първи в България. Заводът в България е върху производствена площ от 3000 кв. м, като предстои втора фаза на разширяване с още 5000 кв. м, в който ще работят 150 човека. Заводът е създаден за производство на малки осветителни тела - трета стоп светлина, преден фар за мъгла/дневни светлини, задни светлини за мъгла, странични мигачи, светлоотразители, за едни от най-големите автомобилни производители като Форд, Фолксваген, Рено, Ягуар, Ланд Роувър, и Хюндай.", "date": "2019.01.23", "title": "Хасково: На официална церемония беше открит новият завод край Димитровград"}
{"url": "http://www.focus-news.net/news/2019/01/23/2615407/kanal-5-makedoniya-rumaniya-shte-podkrepi-makedoniya-za-nachalo-na-pregovori-s-es.html", "text": "Румъния ще подкрепи Македония за начало на преговори с ЕС, заяви румънският посланик в Скопие Виорел Станила, цитиран от македонския телевизионен канал  “Канал 5“ .  \r\nСпоред него е необходим напредък в областта на правовата държава, а приемането на реформаторски закони не е достатъчно, ако на практика няма прилагане. Посланикът изрази надежда, че президентските избори няма да се проведат без създадена антикорупционна комисия. \r\nРумънският посланик в Македония Виорел Станила заяви, че фокусът на Съюза ще бъде насочен към страните от Западните Балкани. Румъния, както каза той, ще остане силен поддръжник на Македония и ще подкрепи положителното решение за започване на преговорите с ЕС. \r\nСпоред заместник министър-председателя по евроинтеграцията  Буяр Османи единственият начин за членство в ЕС е продължаването на програмата за реформи, както и борбата с корупцията, които бяха определени като приоритети от Съюза.  \r\nШестмесечното председателство на Румъния с ЕС ще бъде под мотото \"Сближаване\" и сред приоритетите на Румъния, освен политиката на разширяване към Западните Балкани, ще бъде общата сигурност на Съюза, както и Брекзит, припомня медията.  Юлиян Марков", "date": "2019.01.23", "title": "„Канал 5“ (Македония): Румъния ще подкрепи Македония за начало на преговори с ЕС"}
{"url": "http://www.focus-news.net/news/2019/01/23/2615418/veselin-topuzov-kmet-na-selo-polena-do-kraya-na-2019-g-seloto-shte-pridobie-iztsyalo-nov-oblik-chrez-proektite-koito-shte-realizirame.html", "text": "До края на 2019 година селото ще придобие един изцяло нов и модерен облик. Това каза за предаването „Симитли – минало, настояще и бъдеще“ на  Радио „Фокус“ – Пирин  Веселин Топузов, кмет на село Полена. По думите му в следващите месеци предстои да бъдат реализирани редица проекти, свързани с облагородяване на населеното място. „Тази година предстои обновяване на главната улица на населеното място, носеща името „Георги Димитров“. Ще бъде положен нов асфалт и ще бъдат обновени тротоарите. Предстои и подмяна на водопровода на улица „Димитър Благоев“. Там също ще бъдат изградени нови тротоари. Ще поставим ново осветление на изкуствения терен в Полена“, каза още Веселин Топузов.  \r\nТой добави, че през 2018 година са започнали изграждане на кът за отдих, който ще бъде достъпен за деца и възрастни. „Там също ни предстоят нови неща, така че мястото да бъде красиво и уютно за игра и отдих. Ще бъдат подменени и уредите на детската площадка, която се намира в центъра на селото. Планирали сме и още много нови неща, които да се случат в Полена, така че в края на годината населеното място ще придобие един много по-красив и нов облик“, коментира Топузов. Според него всичко това е възможно благодарение на перфектната съвместна работа, която имат с Община Симитли и най-вече заради подкрепата, която им оказва кметът Апостол Апостолов. \r\nЛивия НИНОВА", "date": "2019.01.23", "title": "Веселин Топузов, кмет на село Полена: До края на 2019 г. селото ще придобие изцяло нов облик чрез проектите, които ще реализираме"}
{"url": "http://www.focus-news.net/news/2019/01/23/2615415/ria-novosti-latviyskiyat-seym-utvardi-nov-kabinet.html", "text": "Сеймът на Латвия одобри ново правителство под ръководството на лидера на партията \"Ново единство\", Кришанис Каринш, като сформирането на кабинета отне повече от 3 месеца, предава  РИА Новости . \r\nМнозинството от депутатите гласуваха за одобрението на правителството на Каринш. По-рано Каринш е бил министър на икономиката, а в момента е член на Европейския парламент. Той има двойно гражданство – латвийско и американско. \r\nКаринш стана третият кандидат за поста на премиер, който беше номиниран от президента. Двамата му предшественици, Янис Борданс от Новата консервативна партия и Алдис Гобземс, не се справиха със задачата да съставят правителство. Процесът на формиране на правителството след изборите за Сейм, проведени на 6 октомври, е най-дългият в историята на републиката и отне повече от 3 месеца.  Юлиян Марков", "date": "2019.01.23", "title": "РИА Новости: Латвийският сейм утвърди нов кабинет"}
{"url": "http://www.focus-news.net/news/2019/01/23/2615417/stara-zagora-21-avtomobila-izlezli-ot-upotreba-sa-prinuditelno-premahnati-ot-parkingi-i-mezhdublokovi-prostranstva-v-grada.html", "text": "21 автомобила, излезли от употреба, са принудително премахнати през 2018 година от междублокови пространства и общински паркинги в Стара Загора. Това съобщиха от  Общината . Освен при обход на инспекторите, отговарящи за спазването на Наредбата за управление на отпадъците и за опазване на чистотата на територията на общината, то десетки проверки са извършени и по сигнали на граждани. Те са забелязали паркирани от дълго време коли, видимо в лошо състояние, на които липсват стикери за техническа изправност или са без регистрационни табели.  \r\nВключването на МПС в процедурата по доброволно или принудително преместване от държавна или общинска собственост включва връчване на предписание на собственика, след което започва да тече 14-дневен срок, в който е редно автомобилът да бъде премахнат. Според нормативната уредба – преместването му на друга локация, освен частен имот или специализирана площадка за разкомплектоване, не спира вече стартиралата процедура.  \r\nОт общо 244 протокола за техническо състояние, съставени по Наредбата, за 2018 година - 158 от описаните МПС са доброволно преместени. 46 броя са Актовете за установяване на административно нарушение, съставени заради неизпълнение на съставеното предписание.  \r\nСигнали за излезли от употреба автомобили може да бъде подадена на безплатния Горещ телефон на Община Стара Загора - 0800 157 37.", "date": "2019.01.23", "title": "Стара Загора: 21 автомобила, излезли от употреба, са принудително премахнати от паркинги и междублокови пространства в града"}
{"url": "http://www.focus-news.net/news/2019/01/23/2615419/kyustendil-prohodimi-pri-zimni-usloviya-sa-patishtata-na-teritoriyata-na-oblastta-vali-slab-dazhd.html", "text": "Проходими при зимни условия са пътищата на територията на областта, вали слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са мокри и хлъзгави. Към този час няма въведени допълнителни ограничения за движението на моторни превозни средства заради метеорологичната обстановка. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.01.23", "title": "Кюстендил: Проходими при зимни условия са пътищата на територията на областта, вали слаб дъжд"}
{"url": "http://www.focus-news.net/news/2019/01/23/2615416/yana-markova-obshtina-burgas-prioritetite-pri-izgotvyane-na-detskoto-menyu-v-uchilishtnite-stolovete-sa-higienata-i-zdravoslovnoto-hranene-na-uchenitsite.html", "text": "Приоритетите при изготвяне на детското меню в училищните столовете са хигиената на храните и здравословното хранене на учениците. Това каза за  Радио „Фокус” - Бургас  инж. Яна Маркова, технолог по храненето в Община Бургас. По думите ѝ освен това при изготвянето на ежедневното меню задължително трябва да се следи и броят на калориите в основните храни. „Ние се съобразяваме и с въвеждането на нови рецепти, както и с вкусовите предпочитания на учениците“, обясни Маркова и добави, че същите изисквания стриктно се спазват и в столовете за хранене в бургаските детски градини. „Абсолютно всички продукти са по Българския държавен стандарт. Хлябът, млякото и всички останали продукти са по изискванията на наредбите. Няма продукти в поръчките, които да са извън стандарта, а и такива поръчки няма как да бъдат осъществени. Освен че ние ги проверяваме, столовете за хранене се проверяват редовно и от Българската агенция по безопасност на храните, така че в това отношение нямаме проблеми. Фирмите, които обслужват столовете, също работят съвестно“, допълни още технологът. По думите ѝ менюто в училищните столове се съставя от работна група, която включва и директора на „Образование и демографски въпроси” към Община Бургас Веселина Таралова, комисия от няколко директори, както и готвач. „Изготвям менюто всеки месец, като се старая да бъдат въвеждани нови рецепти, които да са съобразени, както със здравословното хранене, така и с вкусовете на децата“, каза още Маркова. \r\nМария ПОПЧЕВА", "date": "2019.01.23", "title": "Яна Маркова, Община Бургас: Приоритетите при изготвяне на детското меню в училищните столовете са хигиената и здравословното хранене на учениците"}
{"url": "http://www.focus-news.net/news/2019/01/23/2615420/plovdiv-arheologicheski-prouchvaniya-na-trakiyka-mogila-shte-badat-izvarsheni-kray-klisura.html", "text": "Археологически проучвания на тракийка могила ще бъдат извършени край Клисура. Това съобщи за  Радио „Фокус” - Пловдив  директорът на Историческия музей Стоян Иванов. По думите му край Клисура има регистрирани над 100 тракийски могили. „Тази, която ще бъде проучвана, засега не е открита от иманярите и се надяваме да даде представа за живота преди”, каза Иванов. Проучванията ще бъдат извършени благодарение на приходите на музея, които се определят като много добри и тази година. „С помощта на тези приходи работим по-спокойно за осъществяване на основната ни мисия – опазване на културно-историческото наследство”, каза още Стоян Иванов.  \r\nПо думите му са внесли предложение до Община Карлово за започване на теренни проучвания на територията на цялата община, тъй като има много интересни обекти. „Надявам се тази година, след Мал тепе археологът Костадин Кисьов да насочи поглед и към нашия край”, каза още Иванов. Общината си сътрудничи и със студенти по археология от Пловдивския университет, които също ще могат да изкарат своите практики на територията на общината, ако започнат проучвания. \r\nЦветана ТОНЧЕВА", "date": "2019.01.23", "title": "Пловдив: Археологически проучвания на тракийка могила ще бъдат извършени край Клисура"}
{"url": "http://www.focus-news.net/news/2019/01/23/2615423/varna-rzi-otchita-uvelichenie-na-protsenta-na-patsientite-s-grip-i-uslozhneniya-kato-pnevmonii-i-bronhiti.html", "text": "Със запълнен на 100% капацитет работи в момента Инфекциозната клиника към Университетската многопрофилна болница „Св. Марина“ във Варна, след обявяването на грипна епидемия в града. С всеки ден се увеличава процентът на пациентите с грип и с усложнения като пневмонии и бронхити. Това съобщиха за  Радио „Фокус“ – Варна  от Регионалната здравна инспекция. Пълно с пациенти в момента е и Вътрешното отделение в Многопрофилната болница за активно лечение „Св. Анна“. От там уточниха, че след утрешния ден ще има повече яснота колко от хората са с усложнения от грип или с обострени хронични заболявания  в резултат на епидемията. \r\nДиана СТОЕВА", "date": "2019.01.23", "title": "Варна: РЗИ отчита увеличение на процента на пациентите с грип и усложнения като пневмонии и бронхити"}
{"url": "http://www.focus-news.net/news/2019/01/23/2615426/yana-markova-obshtina-burgas-85-e-broyat-na-detsata-v-burgaskite-detski-gradini-koito-sa-alergichni-kam-nyakoi-hranitelni-produkti.html", "text": "85 е броят на децата в бургаските детски градини, които са алергични към някои хранителни продукти. Това каза за  Радио „Фокус” - Бургас  инж. Яна Маркова, технолог по храненето в Община Бургас. По думите ѝ най-често срещаните алергии са към лактоза или глутен. „Броят на алергичните деца постоянно нараства. Проблемът се появи преди около 2 - 3 години в цялата страна, не само в Бургас“, отбеляза Маркова и добави, че за тези деца се изготвя различно ежедневно меню за хранене. „Продуктите са по-скъпи, но отдавна съм ги включила в обществената поръчка. Подходящи продукти като заместители в случаите на алергии са: видовете безлактозно мляко – косово или соево, безглутеновият хляб, безглутеновите макарони и други“, посочи Маркова. По думите ѝ за да се промени менюто за някое от децата, трябва да се удостовери, че то има алергия към някой от продуктите – да бъдат представени протокол и изследване от алерголог. Тя добави, че добрата новина при децата, страдащи от различни алергии, е, че голяма част от тях, успяват да ги надмогнат с времето и да стабилизират състоянието си. \r\nМария ПОПЧЕВА", "date": "2019.01.23", "title": "Яна Маркова, Община Бургас: 85 е броят на децата в бургаските детски градини, които са алергични към някои хранителни продукти"}
{"url": "http://www.focus-news.net/news/2019/01/23/2615424/silistra-uchenitsite-ot-profesionalnata-gimnaziya-po-selsko-stopanstvo-v-sitovo-shte-badat-v-gripna-vakantsiya-na-24-i-25-yanuari.html", "text": "Учениците от Професионалната гимназия по селско стопанство в Ситово ще бъдат в грипна ваканция на 24 и 25 януари. Това каза за  Радио „Фокус“ - Шумен  Анелия Атанасова от Регионалното управление на образованието в Силистра. Занятията в двата дни се прекратяват със заповед на директора на Регионалната здравна инспекция, поради висока заболяемост на учащите. В останалите учебни заведения в региона ще се провежда нормален учебен процес. \r\nИвелина ИВАНОВА", "date": "2019.01.23", "title": "Силистра: Учениците от Професионалната гимназия по селско стопанство в Ситово ще бъдат в грипна ваканция на 24 и 25 януари"}
{"url": "http://www.focus-news.net/news/2019/01/23/2615427/yordan-tsonev-dps-obvineniyata-kam-politicheski-partii-za-shemata-s-balgarsko-grazhdanstvo-sa-populizam.html", "text": "Обвиненията към политически партии са популизъм. Това каза зам.-председателят на ПГ на ДПС Йордан Цонев на заседание на Временната комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани, предаде репортер на  Агенция „Фокус“ . „Не приемам, че може да има обвинени политически партии. Говорим евентуално за наличие на корупция при длъжностни лица“, заяви той. „Няма значение кой какво говори- не мисля, че в комисията трябва да разглеждаме обвинения спрямо политически партии“, коментира Йордан Цонев. „Политизирането няма да ни помогне да стигнем до правилните изводи“, обяви той. „С корупционните схеми ще се занимаем, има ли, няма ли, но това е работа на съдебната власт“, посочи Йордан Цонев. „Задачата ни е по-сложна, ние сме законодатели. Да видим какво можем да променим в законодателството“, обясни той. „Да излезем с хубав анализ къде и какво трябва да се промени, защо и в каква посока“, каза още Цонев. \r\nБиляна ИВАНОВА", "date": "2019.01.23", "title": "Йордан Цонев, ДПС: Обвиненията към политически партии за схемата с българско гражданство са популизъм"}
{"url": "http://www.focus-news.net/news/2019/01/23/2615431/ministar-petya-avramova-shte-poseti-vidin-na-24-yanuari.html", "text": "На 24 януари министърът на регионалното развитие и благоустройството Петя Аврамова ще посети Видин по покана на областния управител Албена Георгиева. Това съобщиха от пресцентъра на  Министерство на регионалното развитие и благоустройството . \r\nЗаедно с инж. Дончо Атанасов – член на Управителния съвет и временно изпълняващ длъжността председател на УС на Агенция „Пътна инфраструктура“, министърът ще участва в работна среща за напредъка на проекта за модернизация на пътя Видин – Ботевград. В нея ще участват също кметове на общини и председатели на общински съвети от областта. \r\nСрещата ще се проведе от 11.30 часа в Конферентния център на Областна администрация Видин. След нея ще бъдат направени изявления.", "date": "2019.01.23", "title": "Министър Петя Аврамова ще посети Видин на 24 януари"}
{"url": "http://www.focus-news.net/news/2019/01/23/2615433/balgarska-svobodna-televiziya-startira-na-24-yanuari.html", "text": "Българска свободна телевизия стартира утре, 24 януари 2019 г., от 7.30 часа, съобщиха от  пресцентъра на БСП.  Програмата започва с новини и сутрешен блок „България се събужда“, с водещ журналиста Стоил Рошкев. Следобедният блок на БСТВ ще е от 13.00 до 15.30 часа, с водещ Елена Пенчукова. Тя и нейните гости ще коментират интересни и полезни теми от всички сфери на живота. Централната емисия новини на БСТВ ще бъде в 18.30 часа. Във вечерния блок са заложени предаванията „Студио икономика“ с Нора Стоичкова и „Актуално от деня“ с водещ Велизар Енчев. В ефира на телевизията зрителите ще могат да видят и много от любимите български филми, стойностна музика и документалистика.", "date": "2019.01.23", "title": "Българска свободна телевизия стартира на 24 януари"}
{"url": "http://www.focus-news.net/news/2019/01/23/2615429/bsp-burgas-kategorichno-zastavame-zad-elena-yoncheva-v-stremezha--da-tarsi-istinata-i-spravedlivostta.html", "text": "БСП - Бургас застава зад Елена Йончева в стремежа ѝ да търси истината и справедливостта. Това съобщиха от пресцентъра на  НС на БСП . Във връзка с повдигнатите от специализираната прокуратура обвинения на народния представител от ПГ на „БСП за България” Елена Йончева от БСП - Бургас заявяват следното: \r\n„Категорично заставаме зад Елена Йончева в стремежа ѝ да търси истината и справедливостта. Тя е доказал се професионалист, който със своите журналистически разследвания за кражбите на властта, е трън в очите на ГЕРБ. За нас няма съмнение, че повдигнатото ѝ обвинение е политически скалъпено и абсурдно. Безспорно е, че правителството на ГЕРБ използва създадената от него специализирана прокуратура, за да отправя заплахи, публично да заклеймява и мачка своите политически опоненти. Заявяваме нашата безусловна подкрепа за Елена и сме готови да ѝ окажем всякакво съдействие в битката, която води\".", "date": "2019.01.23", "title": "БСП - Бургас: Категорично заставаме зад Елена Йончева в стремежа ѝ да търси истината и справедливостта"}
{"url": "http://www.focus-news.net/news/2019/01/23/2615422/dha-erdogan-pristigna-v-moskva.html", "text": "Президентът на Турция Реджеп Тайип Ердоган пристигна в Москва за среща с руския президент Владимир Путин, предаде  информационната агенция ДХА .  \r\nНа летище Внуково – 2, Ердоган бе посрещнат от зам.-външния министър на Русия Александър Грушко, началника на Държавния протокол и турския посланик в Москва. След това Ердоган отпътува за Кремъл, където ще разговаря насаме с Путин и ще се проведе среща между двете официални държавни делегации, посочва още ДХА.  Георги Димов", "date": "2019.01.23", "title": "ДХА: Ердоган пристигна в Москва"}
{"url": "http://www.focus-news.net/news/2019/01/23/2615432/krasimir-bogdanov-obedineni-patrioti-varvim-kam-restriktivni-merki-za-balgarskoto-grazhdanstvo-koito-otgovaryat-na-interesite-na-es-no-ne-i-na-nashite.html", "text": "Като че ли вървим към рестриктивни мерки, които може би отговарят на интересите на ЕС, но далеч не отговарят на интересите на нашата държава. Това каза депутатът от ПГ на „Обединени патриоти“ Красимир Богданов Биков на заседание на Временната комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани, предаде репортер на  Агенция „Фокус“ . „Доста тревожни сигнали дойдоха от министерствата на икономиката и на правосъдието“, коментира той. „Сериозен е въпросът за владеене на български език. За нормата на българския език ли говорим?“, попита Богданов. „Може би трябва да привлечем и външни експерти. От БАН трябва да имаме задължително експерт, с който да се консултираме“, обясни депутатът.  \r\nЮлиан Ангелов от ПГ на „Обединени патриоти“ заяви: „Една и съща лъжа се тиражира по-малко по-различен начин през годините“. „Видно е, че за тиражираните неща източникът е един. Оттам тръгват всякакви варианти и допълнения“, посочи той. „Знам кой ги е писал, поръчвал. Този човек и кръга около него един ден ще си понесат последствията“, каза още Юлиан Ангелов. \r\nБиляна ИВАНОВА", "date": "2019.01.23", "title": "Красимир Богданов, „Обединени патриоти“: Вървим към рестриктивни мерки за българското гражданство, които отговарят на интересите на ЕС, но не и на нашите"}
{"url": "http://www.focus-news.net/news/2019/01/23/2615430/toma-bikov-gerb-ima-vazmozhnost-za-koruptsiya-poveche-na-po-niskite-etazhi-zaradi-stesnen-dostap-do-institutsiite-koito-davat-balgarsko-grazhdanstvo.html", "text": "Оставам с впечатлението, че има възможност за корупция повече на по-ниските етажи, отколкото на по-високите заради стеснен достъп на хората, които кандидатстват за гражданство до институциите, които го дават. Това каза депутатът от ГЕРБ Тома Биков на заседание на Временната комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани, предаде репортер на  Агенция „Фокус“ . „Ако можем чисто нормативно и концептуално да решим този въпрос, да премахнем условията за корупция, това ще бъде по-важно“, заяви той. „Има следствени органи, които се занимават с нарушенията на длъжностни лица“, посочи Тома Биков. \r\nБиляна ИВАНОВА", "date": "2019.01.23", "title": "Тома Биков, ГЕРБ: Има възможност за корупция повече на по-ниските етажи заради стеснен достъп до институциите, които дават българско гражданство"}
{"url": "http://www.focus-news.net/news/2019/01/23/2615437/d-r-atanas-kambitov-kmet-na-blagoevgrad-otnovo-vlizaneto-na-ofk-pirin-v-a-grupa-e-nerealno-zashtoto-nyama-otkade-da-osigurim-pari.html", "text": "Отново влизането на ОФК „Пирин“ в „А“ група е нереално, защото няма откъде да осигурим пари. Това каза по време на среща-дискусия за настоящето и бъдещето на клуба д-р Атанас Камбитов, кмет на Община Благоевград, предаде репортер на  Радио „Фокус“ - Пирин . Според Камбитов през последните 7 години Общината никога не се е намесвала в работата на спортно- техническото ръководство. „Беше взето решени ФК „Пирин“ да стане общински клуб и това стана. След като е общински клуб, Общината има отговорност и ангажимент към него. Тук се инвестира в деца, здраве, спортисти, име и авторитет“, каза Кмбитов. Той подчерта, че издръжката на клуба в „А“ група е била два милиона и половина, като Общината е давала около 1.5 млн. лева, а останалите средства са се осигурявали от хора, които има сантимент към клуба. „С времето този милион и половина става все по- трудно да бъде осигурен от нас. Няма как Общината да извади 2.5 млн. лв., защото това означава да не правим детски градини и други важни неща. Трябва да коментираме какви са ни целите, които можем да постигнем. Предвидените в бюджета 500 хиляди лева вероятно няма да стигнат, но аз съм казал, че ако това се случи - юни месец влизаме за допълнително гласуване и актуализиране на бюджета. 500 хиляди лева са само за отбора, но реално средствата са повече, защото бюджетът на „Спортни имоти“ е 1.05 млн. лева, но в него има поддръжка на стадиона и на всички бази на футболистите“, каза още Камбитов. По думите му е било грешка, че решението за „Б“ група не е коментирано и взето по-рано. „По този начин нещата бяха да случат по-бавно и по-безболезнено. Трябва да се говори какво може да се направи занапред, при тази рамка на бюджета, която е заложена. \r\nЛора КАЛЧЕВА", "date": "2019.01.23", "title": "Д-р Атанас Камбитов, кмет на Благоевград: Отново влизането на ОФК „Пирин“ в „А“ група е нереално, защото няма откъде да осигурим пари"}
{"url": "http://www.focus-news.net/news/2019/01/23/2615436/tass-savetat-na-evropa-nareche-eventualnoto-otteglyane-na-rusiya-katastrofa.html", "text": "Оттеглянето на Русия от Съвета на Европа (СЕ) би могло да доведе до ефекта на доминото и заедно с Брекзит би било истинска катастрофа за Европа, заяви ръководителят на Дирекция „Комуникация“ и говорител на генералния секретар на организацията Даниел Хьолтген , цитиран от  TACC . \r\nСпоред него мнозина в СЕ са обезпокоени от напускането на Великобритания от ЕС. \"Точно така, но това не е основната тема\", каза Хьолтген. \"Сега, тук се обсъжда възможното оттегляне на Русия от Съвета на Европа. \r\n\"Доколкото Брекзит  представлява  дилема за ЕС ,толкова напускането на Русия  ще бъде огромна пречка за гарантиране на правата на човека\", каза той. „ \r\n\"В случая с Русия трябва да се страхуваме от ефекта на доминото\", заяви той.“Има страни като Турция и Азърбайджан, чийто депутати се изказват открито за напускане на Съвета на Европа.  Юлиян Марков", "date": "2019.01.23", "title": "ТАСС: Съветът на Европа нарече евентуалното оттегляне на Русия „катастрофа“"}
{"url": "http://www.focus-news.net/news/2019/01/23/2615438/smolyan-dazhd-vali-v-oblastta-ogranicheno-e-dvizhenieto-za-tovarni-avtomobili-nad-12-tona-prez-prohoda-prevala.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, навсякъде в областта вали дъжд, а по високите части има слаби валежи от сняг. Пътните настилки са мокри и хлъзгави, като се обработват заради очакваното понижение на температурите през нощта. Ограничено е движението за товарни автомобили над 12 тона с ремаркета и полуремаркета през прохода „Превала“. През цялата година е в сила и ограничението за товарни автомобили над 3.5 тона през Пампорово. Повишена е опасността от падащи камъни по пътищата в областта, затова водачите трябва да шофират внимателно и със съобразена скорост. Заради повишението на дневните температури, през деня са получени няколко сигнала за паднали камъни по различни направления, които своевременно са отстранени. Заради ремонтни дейности е въведена временна организация на движението за безопасност на пътя по път II-86 в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272 движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян вали дъжд, пътните настилки са мокри и хлъзгави. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.23", "title": "Смолян: Дъжд вали в областта, ограничено е движението за товарни автомобили над 12 тона през прохода Превала"}
{"url": "http://www.focus-news.net/news/2019/01/23/2615435/vidin-po-vreme-na-gripnata-epidemiya-v-oblastta-detskite-zavedeniya-shte-rabotyat-no-shte-se-izvarshva-strog-sutreshen-filtar-s-tsel-nedopuskane-na-bolni-detsa.html", "text": "Обявена е грипна епидемия в област Видин. По време на грипната епидемия детските заведения продължават да работят. Там ще се извършва строг сутрешен филтър от медицинските специалисти, подпомагани от преподаватели и възпитатели, с цел недопускане на болни деца и заболели лица от персонала, съобщиха за  Радио „Фокус“ – Видин  от Регионалната здравна инспекция. Всички училища на територията на областта преустановяват учебните занятия за периода от 24 януари до 28 януари (включително). На заседание на Областната оперативна група за борба с грип и остри респираторни заболявания е посочено, че рязко се е покачил  броят на заболелите през последните два дни 20 и 21 януари  – 66 болни, като са достигнати епидемични стойности на заболяемостта. През изминалата седмица от 14 до 20 януари  заболеваемостта от остри респираторни заболявания и грип на територията на област Видин е 88 болни на 10 000 – 199.4%оо.   \r\nС цел ограничаване епидемичното разпространение на инфекцията е издадена заповед на директора на РЗИ – Видин и са разпоредени необходимите противоепидемични мерки. Разпоредено е да бъде осигурено медицинското обслужване на тежко болните по домовете. Болните с тежки форми на грип, с усложнения или с повишен риск от възникване на усложнения поради наличие на придружаващи заболявания да бъдат насочени за хоспитализация в лечебни заведения за болнична помощ. Преустановяват се профилактични прегледи и имунизации, планови консултации на здрави бременни и кърмачета. Преустановяват се плановите операции в лечебните заведения. Преустановяват се и посещенията в стационарите в лечебните заведения. При необходимост трябва да бъдат разкрити  допълнителни кабинети за преглед на пациенти с грипоподобна симптоматика. Стриктно трябва да се спазват правилата за противоепидемичен и дезинфекционен режими в лечебните и детските заведения. Задължително е използването на лични предпазни средства при обслужване на болните в лечебните заведения. Необходимо е да се създаде необходимата организация във видинската болница за увеличаване капацитета за прием на лица с усложненията на грип. По време на грипната епидемия детските заведения продължават да работят. Там ще се извършва строг сутрешен филтър от медицинските специалисти, подпомагани от преподаватели и възпитатели, с цел недопускане на болни деца и заболели лица от персонала. Откритите болни деца трябва се връщат по домовете. Заболелите лица от персонала на детските заведения да не се допускат на работа е посочено в заповедта. Преустановяват се и всички масови мероприятия с цел избягване на контактите между болни и здрави лица.", "date": "2019.01.23", "title": "Видин: По време на грипната епидемия в областта детските заведения ще работят, но ще се извършва строг сутрешен филтър с цел недопускане на болни деца"}
{"url": "http://www.focus-news.net/news/2019/01/23/2615439/burgas-do-100-metra-e-namalena-vidimostta-na-primorski-prohod-v-rayona-na-s-banya-zaradi-magla.html", "text": "До 100 метра е намалена видимостта на Приморски проход в района на с. Баня заради мъгла. Това съобщи за  Радио „Фокус“ - Бургас  дежурният от Областно пътно управление. Видимостта е нормална в останала на областта. Пътните настилки на места са мокри, но нормално проходими. Няма затворени пътища и проходи. Дъжд превалява в района на Айтоски проход, в останала част времето е облачно и тихо. Нормално се осъществява автомобилният трафик в областната пътна мрежа.  \r\nНатоварен е трафикът в Бургас в участъци от бул. „Тодор Александров“, по бул. „Захари Стоянов“ в посока жк. „Меден рудник“, както и на кръстовището с кръгово движение „Трапезица“. \r\nДеница ДИМИТРОВА", "date": "2019.01.23", "title": "Бургас: До 100 метра е намалена видимостта на Приморски проход в района на с. Баня заради мъгла"}
{"url": "http://www.focus-news.net/news/2019/01/23/2615421/mkd-makedoniya-vladko-gyorchev-shte-se-kandidatira-za-prezident-ot-vmro-dpmne.html", "text": "Депутатът Владко Гьорчев потвърди, че ще се кандидатира за президент на Македония от редиците на ВМРО-ДПМНЕ, пише македонското електронно издание  \"МКД\" \r\nЗа „МКД“ той накратко заяви, че ще направи публично съобщение, обявено от опозиционната ВМРО-ДПМНЕ  и че вярва в опита и знанията, които има. Въпреки това, по въпроса дали той има подкрепата на партията, Гьорчев каза: \"Има време, ще видим на 16 февруари\". Повече информация обяви, че ще даде днес на пресконференция. \r\nПубличното обсъждане в опозиционна партия продължава до края на месеца, поради което не е ясно дали Гьорчев ще бъде единственият фаворит на ВМРО-ДПМНЕ за наследник на Георги Иванов.  Юлиян Марков", "date": "2019.01.23", "title": "„МКД“ (Македония): Владко Гьорчев ще се кандидатира за президент от ВМРО-ДПМНЕ"}
{"url": "http://www.focus-news.net/news/2019/01/23/2615428/vidin-gripna-epidemiya-shte-bade-obyavena-na-teritoriyata-na-oblastta.html", "text": "От утре, 24 януари, РЗИ – Видин обявява грипна епидемия на територията на област Видин. Учебните занятия в училищата на територията на областта се преустановяват за периода от 24 януари 2019 г. до 28 януари 2019 г. включително. Това съобщиха от  Министерството на здравеопазването . До второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.  \r\nПоради задържаща се висока заболеваемост от грип и ОРЗ РЗИ-Смолян е връчило предписание за продължаване на грипната ваканция в училищата на територията на област Смолян до 25 януари 2019 г. включително.", "date": "2019.01.23", "title": "Видин: Грипна епидемия ще бъде обявена на територията на областта"}
{"url": "http://www.focus-news.net/news/2019/01/23/2615443/varna-golyama-chast-ot-shofyorite-v-grada-ne-izpolzvat-funktsiyata-za-bluetooth-svarzvane-mezhdu-telefona-i-avtomobila.html", "text": "Масово водачите на автомобили във Варна не използват функцията за bluetooth свързване между телефона и колата си, предаде репортер на  Радио „Фокус“ – Варна . Въпреки че по-новите модели автомобили разполагат с електроника, която позволява автоматичното включване на телефона и аудио системата в колата, множество водачи продължават да държат мобилните устройства в ръката си. Като част от превантивните мерки против пътнотранспортни произшествия, свързани с разговорите по време на движение, автомобилите вече разполагат с мултимедиен екран, който позволява на водачите да приемат и прекратяват обаждане чрез него или чрез функционален бутон на волана. В зависимост от главното устройство и въпросния телефон, те има възможност да осъществяват и приемат повиквания, да набират от екрана на мултимедията или гласовите команди. Те дори могат да редактират адресна си книга чрез сензорния интерфейс на основното устройство. Освен тези екстри, новите класове автомобили автоматично се свързват с мобилното ви устройство, което не налага на водачите да извадят телефона от джоба или чантата си. Естествено, само по-новите коли разполагат с тези екстри, но и те в много случаи остават неизползвани от водачите във Варна. Мобилните устройства играят голяма роля и при безопасността на пешеходците. Движенията на разсеяните пешеходци също се различават в зависимост от това как използват устройствата си, показват наблюденията. Тези, които изпращат текстови съобщения или четат от екраните на телефоните си, правят по-малки стъпки при движение, но без да забавят темпото. Освен това доста често те се разсейват от текста или изображението на телефона, което води до нестабилност на придвижването, рязко спиране или тръгване пред или до пешеходни пътеки, както и липсата на наблюдение към другите участници в движението. Всичко това поражда рискове от пътнотранспортни произшествия с пешеходци поради разсеяност на територията на Варна. \r\nБояна АТАНАСОВА", "date": "2019.01.23", "title": "Варна: Голяма част от шофьорите в града не използват функцията за bluetooth свързване между телефона и автомобила"}
{"url": "http://www.focus-news.net/news/2019/01/23/2615425/", "text": "Президентът на Турция Реджеп Тайип Ердоган се срещна с руския президент Владимир Путин в Москва, предаде  турският телевизионният канал TGRT .  \r\nВ началото на срещата двамата лидери се изправиха пред камерите. „За пръв път разговаряме в този формат от дълго време. Въпреки изминалото доста време, работим за развитието на руско-турските отношения. Продължаваме активно нашите дейности за разрешаване на световните кризи, включително и кризата в Сирия. Продължават конструктивните разговори между военните и специалните ни служби.”, посочи Путин, цитиран от TGRT.  Георги Димов", "date": "2019.01.23", "title": "TGRT: Путин преди срещата с Ердоган в Москва: Първата ни среща в този формат от дълго време; конструктивен разговор между военните и специалните служби"}
{"url": "http://www.focus-news.net/news/2019/01/23/2615446/kumanovskimuabetimk-slanchev-bryag-na-parvo-myasto-v-spisaka-na-nay-evtinite-destinatsii-prez-2019-godina.html", "text": "Българският курорт Слънчев бряг е обявен за най-евтината туристическа дестинация през 2019 г., според британски изследвания, предава македонското електронно издание Кumanovskimuabeti.mk.  В тазгодишния барометър „Post Office Travel Money“ е направена съпоставка на 8 всекидневни туристически разходи за 42 локации по света.  \r\nИзследването включва цени на хранене за двама, разнообразие от напитки, слънцезащитен крем и препарат за отстраняване на насекоми, така че списъкът е най-евтиният. В списъка от 42 световни дестинации, най-евтино на първо място е Слънчев бряг в България, където разходите за всичко изброено до тук възлиза на 40 евро.  \r\nМакедонското издание пише, че в списъка Слънчев бряг е последван от Мармарис в Турция с 50 евро и Алгарве в Португалия с 56 евро.", "date": "2019.01.23", "title": "Кumanovskimuabeti.mk: Слънчев бряг – на първо място в списъка на най-евтините дестинации през 2019 година"}
{"url": "http://www.focus-news.net/news/2019/01/23/2615441/aa-turskata-armiya-obstrelva-s-gaubitsi-pozitsii-na-siriyskite-kyurdi-v-tel-rafat-kray-afrin.html", "text": "Гаубици на турските въоръжени сили обстрелваха позиции на Отрядите за народна самозащита (ОНС) на сирийските кюрди в околия Тел Ръфат, югоизточно от Африн, предаде  Анадолската агенция (АА) .   \r\nРазположените в района на Африн след военната операция „Маслинова клонка” войскови части на турската армия използваха за стрелбата пет гаубици. В сутрешните часове в Африн избухна кола-бомба, но няма загинали или ранени, посочва още АА.  Георги Димов", "date": "2019.01.23", "title": "АА: Турската армия обстрелва с гаубици позиции на сирийските кюрди в Тел Ръфат край Африн"}
{"url": "http://www.focus-news.net/news/2019/01/23/2615447/plovdiv-v-karlovo-shte-se-provede-sabitie-posveteno-na-mezhdunarodniya-vazpomenatelen-den-na-holokosta.html", "text": "В Карлово ще се проведе възпоменателно събитие, посветено на 27 януари - Международен възпоменателен ден на Холокоста. Това съобщиха за  Радио „Фокус“ - Пловдив  организаторите от Младежкия информационен център. Събитието ще се състои от 14.00 часа в зала „Васил Караиванов“ на Община Карлово и е част от проекта „Холокостът на Балканите“, който младежите изпълняват по програма „Европа за гражданите\", заедно с партньори от Румъния, Сърбия, Македония, Гърция и Хърватска. Денят ще бъде открит от посланика на Израел у нас Н. Пр. Ирит Лилиян. \r\nПо време на Втората световна война над 6 милиона евреи биват избити от нацистите в газови камери в „лагерите на смъртта“ или оставени да измират от глад и мизерия в трудови лагери. Близо 1.5 милиона са невръстните деца, които са безмилостно избити в този процес. Тази крайно анти хуманна проява не бива да се забравя и да се допуска отново, затова мотото на възпоменателното ни събитие е „НИЕ ПОМНИМ“. \r\nВсеки, който е съпричастен може да се включи и в кампанията #WeRemember като се снима с надпис „We Remember“ и качи снимката си с хаштаг #WeRemember. \r\nЦветана ТОНЧЕВА", "date": "2019.01.23", "title": "Пловдив: В Карлово ще се проведе събитие, посветено на Международния възпоменателен ден на Холокоста"}
{"url": "http://www.focus-news.net/news/2019/01/23/2615442/d-r-reni-kiryakova-rzi-razgrad-zabolevaemostta-v-oblastta-e-po-niska-ot-srednata-za-stranata.html", "text": "Заболеваемостта в Разград е по-ниска от средната за страната. Това съобщи за  Радио „Фокус“ - Шумен  д-р Рени Кирякова от Регионалната здравна инспекция. За изтеклата седмица заболеваемостта е 118.32 на 10 000 души население, докато средната за страната е 201.59 на 10 000. „Има повишение спрямо предходната седмица, когато заболеваемостта беше 99.14 на 10 000, но ръстът не е драстичен и все още не сме достигнали предепидемичен период, който се обявява при стойност 125.92 на 10 000“, заяви д-р Кирякова. Най-много заболели към момента има в групите 5 - 14 години - 16 души и 0 - 4 години - 10 болни, в групата 30 - 64 години - 6 души, в групата 15 - 29 години има петима заболели, няма болни в групата над 65 години.  \r\nРегистрирани са пет пневмонии, от които трима пациенти са хоспитализирани. От изпратените за лабораторно изследване проби няма положителни за грип. „Информацията за заболеваемостта се следи ежедневно, стойностите за първите два дни от седмицата сочат задържане на нивото и дори малко по-ниско от предходната седмица. От училищата също не съобщават за висок процент на отсъстващи поради болест ученици“, каза д-р Кирякова. Тя добави, че съгласно методическите указания, в условия на обявена грипна епидемия и отсъстващи над 30% поради болест учащи, РЗИ издава предписание до РУО за преустановяване на учебни занятия. \r\nИвелина ИВАНОВА", "date": "2019.01.23", "title": "Д-р Рени Кирякова, РЗИ - Разград: Заболеваемостта в областта е по-ниска от средната за страната"}
{"url": "http://www.focus-news.net/news/2019/01/23/2615444/yana-markova-obshtina-burgas-platformata-za-elektronno-hranene-e-stol-veche-se-izpolzva-masovo-v-grada.html", "text": "Платформата E-stol вече се използва масово в града. Това каза за  Радио „Фокус” - Бургас  инж. Яна Маркова, технолог по храненето в Община Бургас. По думите ѝ въведената система за електронно хранене все още е единствена в страната и е улеснила избора на ежедневно меню за бургаските родители. „Вече почти няма хора, които да чакат на опашка, за да изберат и платят обяда на детето си. Всеки влиза в системата и си избира част или цялото меню, за деня или за цялата седмица“, каза още Маркова. Тя добави, че поддръжка, обновления и промени по тази система се правят постоянно. „Вече добавихме и две менюта в платформата, когато се наложи допълнително обновление, също ще я доразвием“, каза още технологът. \r\nМария ПОПЧЕВА", "date": "2019.01.23", "title": "Яна Маркова, Община Бургас: Платформата за електронно хранене E-stol вече се използва масово в града"}
{"url": "http://www.focus-news.net/news/2019/01/23/2615452/prof-georgi-kamarashev-zam-kmet-na-veliko-tarnovo-v-investitsionnata-programa-na-obshtinata-sa-otcheteni-predlozheniyata-na-grazhdanite-i-obshtinskiya-savet.html", "text": "В инвестиционната програма на Община Велико Търново за 2019 година са отчетени както предложенията на гражданите, така и тези на представителите на политическите сили в Общинския съвет. Това каза в предаването „Царевград Търнов – славата и величието на България“ на  Радио „Фокус“  зам.-кметът на Велико Търново проф. Георги Камарашев. Той припомни, че общата стойност на инвестиционната програма е около 28 милиона лева, с които предстои реализирането на около 10 проекта в сферите инфраструктура, образование, спорт и туризъм. „Вече сме започнали подготовката за строителството на новата пътна връзка към 25-хилядния квартал „Бузлуджа“ и съседния комплекс „Зона В“. През пролетта предстои доизграждане и довършване на пет улици в кв. „Картала“, които чакат вече десетилетия, както и улица „Драган Цончев“ в кв. „Зона В“. Имаме и амбицията да завършим и дългоочакваното футболно игрище в района на Спортното училище, където ще се създадат условия младите таланти да тренират. Много важен обект е и новата детска градина със 120 места за деца в „Зоната“. Това включва и още допълнителни обекти към инфраструктурата за отглеждане на децата. Ще бъде завършен и вторият корпус на детска градина „Здравец“, за който също имаме финансиране“, обясни проф. Камарашев. Той допълни, че в момента се работи по 10 европейски проекта, на стойност около 30 млн. лв. \r\nЛуиза ТРАНЧЕВА", "date": "2019.01.23", "title": "Проф. Георги Камарашев, зам.-кмет на Велико Търново: В инвестиционната програма на Общината са отчетени предложенията на гражданите и Общинския съвет"}
{"url": "http://www.focus-news.net/news/2019/01/23/2615448/radoslav-taskov-obshtinski-savet-blagoevgrad-organizirahme-sreshta-za-badeshteto-na-ofk-pirin-za-da-se-formulirat-merkite-s-koito-da-se-podobri-sastoyanieto-na-kluba.html", "text": "Организирахме среща за бъдещето на ОФК „Пирин“, за да се формулират мерките, с които да се подобри състоянието на клуба. Това каза по време на среща-дискусия за настоящето и бъдещето на клуба Радослав Тасков, председател на Общински съвет - Благоевград, предаде репортер на  Радио „Фокус“ - Пирин . „През 2018 г. на няколко пъти темата за ОФК „Пирин“ беше повдигана и коментира от общинските съветници, без да имаме представа обществеността в Благоевград подкрепя ли клуба, иска ли да го има и интересува ли се от неговата съдба. Лично аз усетих, че хората в Общинския съвет, които го подкрепяме сме мнозинство, но усетих и изчерпване на доверието в общинските съветници“, каза още Тасков. Той подчерта, че основните проблеми, които трябва да се коментират, са финансиране, посещаемост на футболните срещи и критиките, които постоянно се получават от различно естество. „Има едно усещане, че темата за футболен клуб, финансирането му и футбола са токсични. Има общински съветници, които искат да помогнат, но се страхуват да дадат своя глас, защото не знаят дали взимат правилното решение“, каза още Тасков. \r\nЛора КАЛЧЕВА", "date": "2019.01.23", "title": "Радослав Тасков, Общински съвет - Благоевград: Организирахме среща за бъдещето на ОФК „Пирин“, за да се формулират мерките, с които да се подобри състоянието на клуба"}
{"url": "http://www.focus-news.net/news/2019/01/23/2615451/vremennata-parlamentarna-komisiya-za-shemata-za-balgarsko-grazhdanstvo-shte-poiska-sreshta-s-glavniya-prokuror.html", "text": "Йордан Цонев и Тома Биков ще поискат среща с главния прокурор Сотир Цацаров. Това стана ясно на заседание на Временната комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани, предаде репортер на  Агенция „Фокус“ . Цонев е председател на Временната комисия, а Биков е зам.-председател. Депутатите в комисията решиха да се изготви писмо до ДАНС с искане на информация за разработките по схемата за придобиване на българско гражданство. От Министерството на правосъдието ще се изиска конкретика за броя на издадените български гражданства. От МВР комисията ще поиска справка за чуждестранни граждани, получили българско гражданство, които са криминално проявени.  „Фокус“ припомня:  Парламентът създаде Временната анкетна комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани на 14 декември. Инициативата за създаване на комисията е на ПГ на ДПС. В мотивите си от ДПС заявиха, че е дълг на парламента да създаде Временна анкетна комисия за проучване на всички обстоятелства относно работата на специализираните държавни органи, които са пряко ангажирани с процедурите по издаване на българско гражданство. Според тях темата е от голямо значение за националната сигурност на страната, за реализиране на стратегическата цел за влизане в Шенген. Комисията ще работи за срок от 3 месеца. По предложение на „Обединени патриоти“ членовете й са 17 членове, на пропорционален принцип. За председател на комисията бе избран Йордан Цонев от ДПС, а за заместник-председател Тома Биков от ГЕРБ. Членове на комисията са: Маноил Манев, Десислава Костадинова - Гушева, Емилия Милкова, Красен Кръстев, Станислав Иванов и Александър Ненков от ГЕРБ, Иван Иванов, Крум Зарков, Пенчо Милков, Таско Ерменков и Тодор Байчев от БСП, Юлиян Ангелов и Красимир Богданов от „Обединени патриоти“, Хамид Хамид от ДПС и Андон Дончев от „Воля“.  \r\nБиляна ИВАНОВА", "date": "2019.01.23", "title": "Временната парламентарна комисия за схемата за българско гражданство ще поиска среща с главния прокурор"}
{"url": "http://www.focus-news.net/news/2019/01/23/2615440/tass-vladimir-putin-schita-podobryavaneto-na-rusko-turskite-otnosheniya-za-lichna-zasluga-na-erdogan.html", "text": "Руският президент Владимир Путин нарече лична заслуга на турския лидер Реджеп Тайип Ердоган  подобряването на отношенията между двете страни, предава  TACC . \r\nВ началото на преговорите с Ердоган Путин отбеляза, че практиката на редовните срещи, подкрепянa от двамата президенти, дава своите положителни резултати. \r\n\"Броят на руските туристи миналата година в Турция се увеличи с 30% и достигна рекордната цифра от 6 милиона души. Това показва как гражданите на нашите страни виждат промяната в характера и качеството на руско-турските отношения. Г-н президент, скъпи приятелю, това е в значителна степен ваша лична заслуга, ваше лично постижение, защото отделяте много време за това“, каза Путин. \r\nРъководителят на руската държава добави, че Русия и Турция продължават да изпълняват широкомащабни двустранни проекти, \"всичко върви по план\". Той добави, че страните също са ангажирани с въпросите на регионалната сигурност, като активно си сътрудничат по въпросите на урегулирането в Сирия.  Юлиян Марков", "date": "2019.01.23", "title": "ТАСС: Владимир Путин счита подобряването на руско-турските отношения за лична заслуга на Ердоган"}
{"url": "http://www.focus-news.net/news/2019/01/23/2615453/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от - 2° до + 14°. Времето над страната е предимно облачно. Слаб вятър духа в областите: Кърджали, Монтана и Хасково. \r\nДъжд вали в областите: Кюстендил, Кърджали, Пловдив, Сливен и Смолян. \r\nСлаб сняг вали в област Смолян и районите на Картела, Каратепе и Петрохан. \r\nПътните настилки са предимно мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла: \r\n- до 50 м в областите: Сливен и Стара Загора и района на Панагюрище. \r\n- до 100 м в района на: Приморско, Враца, Берковица, Разград и Русе. \r\n- до 150 м в района на: Телиш, АМ Тракия/ Вакарел / и обл. Хасково.  Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОбласт Бургас: \r\nВременно по АМ „Тракия“ от км 308+107 до км 359+475 в участъка Деветак-Ветрен се извършват ремонтни дейности по настилката със студена асфалтова смес. Ограничение движението с пътни знаци. Срок до 25.01.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОбласт София: \r\nДвижението по АМ \"Струма\" в тунел „Мало Бучино“ посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Срок 28.01.2019 г. \r\nОбласт Перник: \r\nДвижението по АМ „Люлин“ на пътен тунел „Големо Бучино\"  от км 14+680 до км 15+160 в дясната тръба (посока София – Перник) се осъществява само в активната лента поради текущ ремонт на системата за видеонаблюдение на тунела. Частичното отбиване на движението за светлата част на денонощието важи за периода от 09:00 до 17:00 часа на 24.01.2019 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Превала“ - забранен за МПС над 12 т. както и тегленето на ремаркета и полуремаркета. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 Черния кос до границата с ОПУ Перник от км 277+000 до км 282+485 се осъществява с повишено внимание поради санитарна сеч на растителност. Срок до 25.01.2019 г. \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1143: Oграничено движениe по път III-1143 Грамада-п.к. Бояново-Синаговци-Дунавци /о.п.Видин-Димово/ от км 19+357 до км 18 +204, поради подмяна на дървена настилка с нова еластична на железопътен прелез при км 17+668. Движението се пренасочва както следва : \r\n- За ППС движещи се по път I-1 в посока Видин-Грамада и обратно: \r\nПо път I-1 /E-79/ -Граница Румъния-о.п.Видин до п.к. „Дунавци” на км 16+431 /пътно кръстовище на път I-1 с общински път VID 2043/ се пренасочват в дясно. \r\nПо общински път VID 2043 през гр. Дунавци до п.к. с III-1143 при км 17+357 в дясно. \r\nПо път III-1143 Синаговци-Грамада и обратно.  \r\n -  За ППС движещи се по път I-1 в посока Монтана-Грамада и обратно: \r\nПо път I-1 /E-79/ -Граница Румъния-о.п.Видин Димово-Ружинци да п.к. „Дунавци” на км 16+431 /пътно кръстовище на път I-1 с общински път VID 2043/ се пренасочват в ляво. \r\nПо общински път VID 2043 през гр. Дунавци до п.к. с III-1143 при км 17+357 в дясно. \r\nПо път III-1143 Синаговци-Грамада и обратно. Движението се регулира със сигнализация. Срок до 25.01.2019 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности:  \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-536: Движението по Път ІII-536 Ямбол - Роза от км 3+100 до км 7+000 се осъществява с повишено внимание, стесняване на една от лентите за движение, поради монтиране на ограничителни системи. Участъкът е сигнализиран с пътни знаци. Срок до 24.01.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.23", "title": "Актуална пътна обстановка"}
{"url": "http://www.focus-news.net/news/2019/01/23/2615454/kyustendil-preminavaneto-na-motorni-prevozni-sredstva-prez-gkpp-gyueshevo-se-izvarshva-normalno.html", "text": "Преминаването на моторни превозни средства през ГКПП „Гюешево” се извършва нормално. Това съобщи за  Радио „Фокус” – Кюстендил  дежурният на българо-македонския пункт. Пътните настилки са мокри, вали дъжд. Пътят е проходим при зимни условия.  Трафикът към този час на деня е слаб. \r\nВенцеслав ИЛЧЕВ", "date": "2019.01.23", "title": "Кюстендил: Преминаването на моторни превозни средства през ГКПП „Гюешево” се извършва нормално"}
{"url": "http://www.focus-news.net/news/2019/01/23/2615434/aa-zapochna-preskonfrentsiyata-na-vladimir-putin-i-redzhep-tayip-erdogan-v-moskva.html", "text": "Започна пресконференцията на Владимир Путин и Реджеп Тайип Ердоган в Москва, предава  Анадолската агенция (АА) .  \r\nТова е първата среща на двамата лидери за 2019 година, като през миналата година те са се срещнали седем пъти на двустранни или многостранни срещи. Още в началото руският президент е изразил съболезнования на турския си колега за смъртта на турски граждани при пожара на двата кораба в неутрални води в Черно море.  Юлиян Марков", "date": "2019.01.23", "title": "АА: Започна  пресконфренцията на Владимир Путин и Реджеп Тайип Ердоган в Москва"}
{"url": "http://www.focus-news.net/news/2019/01/23/2615456/gabrovo-ogranicheno-e-dvizhenieto-mezhdu-kvartalite-chehlevtsi-i-velchevtsi-zaradi-stroitelni-deynosti.html", "text": "Ограничено е движението между кварталите „Чехлевци“ и „Велчевци“ в Габрово. В отсечката от км 10+940 до км 11+829, съвпадаща с ул. „Малина“, текат строителни дейности. Движението се осъществява през улици в урбанизирана територия на града. Поставена е необходимата сигнализация, съобщиха за  Радио „Фокус“ – Велико Търново  от Областно пътно управление – Габрово. Обходният маршрут за кв. „Чехлевци“ е по път III-5004, път II-44 и път III-4404. Срокът за приключване на дейностите е края на януари.  \r\nУсловията за пътуване в областта са нормални за сезона. Времето е предимно облачно, а трафикът – интензивен. Отворен за движение е проходът Шипка, но остава в сила забраната за товарни автомобили над 12 тона. В района на по-големите водни басейни и котловините има лека мъгла. Нови въведени ограничения в областта няма. За изминалото денонощие не са регистрирани и тежки пътни инциденти. Ремонтни дейности текат по пътя между Севлиево и село Драгановци. Шофьорите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането в региона е 22 юни. Водачите трябва да карат внимателно по път III-5006 Габрово – Стоманеците, тъй като при км 7+060 има пропаднал участък на асфалтова настилка. Една от лентите за движение е стеснена, като е поставена необходимата сигнализация. Срокът за приключване на ремонта е края на февруари. \r\nЛуиза ТРАНЧЕВА", "date": "2019.01.23", "title": "Габрово: Ограничено е движението между кварталите „Чехлевци“ и „Велчевци“ заради строителни дейности"}
{"url": "http://www.focus-news.net/news/2019/01/23/2615455/reuters-balgariya-e-lishila-ruskiya-biznesmen-sergey-andoniev-ot-balgarsko-grazhdanstvo.html", "text": "България е лишила руския бизнесмен Сергей Андониев от българско гражданство, предава  Reuters . \r\nСпоред агенцията, Адониев е лишен от българско гражданство, което е получил през 2008 година, през май 2018 година, след като е получена информация, че бизнесменът е бил осъден преди 20 години за измама в Съединените щати. Българският неправителствен фонд за борба с корупцията предупреди българските власти за този факт преди година. \r\nКакто отбелязва агенцията, позовавайки се на фонда, за инвестиции през последните 10 години България е предоставила гражданство на 225 чужденци, от които 125 руснаци. \r\nПо-рано Европейската комисия препоръча на държавите-членки на ЕС да затегнат проверките на заможни инвеститори, които получават „златни“ визи и паспорти в замяна на покупка на недвижими имоти или значителни инвестиции в икономиката.  Юлиян Марков", "date": "2019.01.23", "title": "Reuters: България е лишила руския бизнесмен Сергей Андониев от българско гражданство"}
{"url": "http://www.focus-news.net/news/2019/01/23/2615457/borislav-yordanov-tsarevgrad-tarnov-edna-ot-tselite-ni-za-2019-godina-e-da-privlichame-hora-koito-da-ostavat-vav-veliko-tarnovo-za-po-dalgo-vreme.html", "text": "Градът вече се утвърди като целогодишна туристическа дестинация не само в Европа, но и на другите континенти. Една от основните цели на общинската туристическа агенция „Царевргад Търнов“ за 2019 година е да се привличат посетители, които да остават за по-дълго във Велико Търново. Това каза в предаването „Царевград Търнов – славата и величието на България“ на  Радио „Фокус“  управителят на агенцията Борислав Йорданов. Той обясни, че се търсят начини за организиране на групи, които да прекарват поне 3 дни в града и да остават за около 10 дни в страната. „За да постигнем всичко това, ние участваме на две международно големи изложения, които са много важни за нас. Едното е FITUR в Мадрид, в което се включваме за пръв път, а другото –  Rome expo, като там посещаваме и пролетното и есенното издание. Румънските туристи са едни от най-редовните ни посетители и сега залагаме на испанските туристи, защото те идват при нас за повече от седмица“, каза още Борислав Йорданов. Той уточни, че борсата FITUR тече към момента. Има уговорени над 10 срещи с различни испански туроператори, като към момента „Царевргад“ работи с около 20 такива. \r\nЛуиза ТРАНЧЕВА", "date": "2019.01.23", "title": "Борислав Йорданов, „Царевград Търнов“: Една от целите ни за 2019 година е да привличаме хора, които да остават във Велико Търново за по-дълго време"}
{"url": "http://www.focus-news.net/news/2019/01/23/2615458/varna-mokri-sa-patnite-nastilki-na-mesta-v-oblastta.html", "text": "Мокри са пътните настилки на места в областта, предаде репортер на  Радио „Фокус“ – Варна . Трафикът е натоварен в посока Девня.  \r\nПо данни на Агенция „Пътна инфраструктура“ по автомагистрала „Хемус няма въведени ограничения за движение на моторни превозни средства. Трафикът от км 0 до км 8+600 по магистрала „Черно море“ се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно към Бургас. В посока курортните комплекси продължават ремонтните дейности по част от пътя, като движението се осъществява двупосочно в едното платно в участъка от Резиденция „Евксиноград“ до курорта Св. св. Константин и Елена. \r\nВъв Варна движението по част от бул. „Съборни“ във Варна се извършва двупосочно в едно платно заради ремонт. Временна организация на движение е въведена и при кръстовището на бул. „Васил Левски“ с ул. „Прилеп“. Създаден е обходен маршрут, включително и за автобусни линии №10, 12 и 23. \r\nМарияна ВАЛЕНТИНОВА", "date": "2019.01.23", "title": "Варна: Мокри са пътните настилки на места в областта"}
{"url": "http://www.focus-news.net/news/2019/01/23/2615460/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena-zaradi-remont.html", "text": "В едната лента се осъществява движението в участък от пътя между Павликени и село Горна Студена. Ограничението е въведено в отсечката от км 26+089 до км 46+089, а причината е извършване на ремонт. От Агенция „Пътна инфраструктура“ уточниха за  Радио „Фокус“ – Велико Търново , че дейностите трябва да приключат до 31 януари. Трафикът в района се пропуска последователно в двете посоки от регулировчици. Условията за пътуване в областта са нормални за сезона. Времето е предимно облачно, а настилките са сухи. На места има мокри и заледени участъци и нека водачите карат внимателно. Движението по главните и второстепенни пътища в областта е интензивно. Проходът на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите да карат внимателно. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - В. Търново - Лясковски кантон - Миндя - Елена и обратно. \r\nЛуиза ТРАНЧЕВА", "date": "2019.01.23", "title": "Велико Търново: В едната лента се осъществява движението в участък от пътя между Павликени и село Горна Студена заради ремонт"}
{"url": "http://www.focus-news.net/news/2019/01/23/2615445/redzhep-tayip-erdogan-rusko-turskite-otnosheniya-povliyavat-polozhitelno-situatsiyata-v-blizkiya-iztok.html", "text": "Развитието на отношенията между Русия и Турция има положителен ефект върху сигурността в региона на Близкия изток. Това съобщи в сряда турският президент Реджеп Тайип Ердоган на първата среща тази година с руския лидер Владимир Путин, която се провежда в Москва, предава  TACC . \r\n\"В много области, включително военни, културни, търговски, има развитие на отношенията между нашите страни. Без съмнение, това развитие е изключително положително за регионалната сигурност,\" каза той. \r\n„В рамките на процеса от Астана проведохме тристранни срещи на високо равнище както в Москва, така и в Анкара и Техеран, което също допринася за сигурността на Близкия изток”, подчерта турският президент.  Юлиян Марков", "date": "2019.01.23", "title": "Реджеп Тайип Ердоган: Руско-турските отношения повлияват положително ситуацията в Близкия Изток"}
{"url": "http://www.focus-news.net/news/2019/01/23/2615464/aktsenti-v-sutreshniya-blok-dobro-utro-balgariya-na-radio-fokus-za-24-yanuari.html", "text": "Франция и Германия подписаха исторически договор за тясно сътрудничество, определян като модерна основа за двустранно и европейско сближаване. Ще вдигне ли оборотите на двойката двигател в ЕС този документ? По темата ще разговаряме в сутрешния блок „Добро утро, България“ на  Радио „Фокус“  с д-р Борислав Цеков, доктор по конституционно право и основател на Института за модерна политика. \r\nНФСБ реши да преустанови преговорите с ВМРО за общо явяване на европейските избори. Причина за това са „медийни атаки“ от коалиционния им партньор ВМРО, „завоалирани като фалшива загриженост за бъдещето на коалицията“, за които от НФСБ изискват обяснение от ръководството на ВМРО. Ще се стигне ли до патриотичен развод с игрите в малката коалиция? Гост е в ефира ще бъде политологът Татяна Буруджиева. \r\nПредразполага ли Бюджет 2019 г. на Община град Добрич за икономически растеж на местно ниво? Ще има ли ефективно и ефикасно решение по казуса с блок „Добрич“? Тези и още въпроси ще коментираме с кмета на града Йордан Йорданов. \r\nВ карловското село Столетово започна инициативата „Участвам – дарявам – променям“, с която всеки може да допринесе за развитието на населеното място. Повече за нея и за основните ѝ цели ще научим от Тони Михайлов от Радио „Фокус“ – Пловдив. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 24 януари с водещ Йоланда Пелова.", "date": "2019.01.23", "title": "Акценти в сутрешния блок „Добро утро, България“ на Радио „Фокус“ за 24 януари"}
{"url": "http://www.focus-news.net/news/2019/01/23/2615465/faktor-makedoniya-ako-santorini-e-vashiyat-lyubim-gratski-ostrov-toy-veche-ne-iska-turisti.html", "text": "Туристите започват да му пречат на един от гръцките острови. На един  квадратен километър през 2017 г. е имало 107.8 туристи на 100 жители. Става дума за Санторини, един от най-красивите гръцки острови, който вече не може да понесе огромния брой туристи. Това заявява Комитетът по транспорта на Европейския парламент, предава македонското електронно издание „Фактор“. Санторини достигнал максималния си брой през 2017 г., когато са били регистрирани  5,5 милиона посетители, в сравнение с 2012 г., когато е имало само 3,3 милиона туристи, предава Радио „Фокус“ в рубриката „Балкански туристически часовник“. През миналата година в пристанището на Санторини са пристигнали 474 круиза с около 750 000 пътници, което е със 130 000 туристи и 70 кораба повече от пристигналите през 2017 г.  \r\nСъобщава се, че туристите носят десетина милиона евро приходи на острова, но създават редица проблеми в природата като недостиг на вода и електричество, както и удвояване на броя на незаконните квартири в AirBnB, от които властите нямат полза. Европейският парламент твърди, че отговорността за ситуацията в Санторини се носи от гръцкото правителство, което трябва да предвиди притока на туристи и в съответствие с това да създаде механизми, които да поддържат реда на острова.  \r\nМедията предава, че разногласията между местното самоуправление и министерството на туризма са доведели до редица проблеми, които сега ще струват на Гърция повече от това, което получава от самия туризъм. \r\nИма много дестинации в света, където туристите пречат, според „Фактор“. Такива са Барселона, Венеция, дори Дубровник и други места, където масовият туризъм притеснява местните жители.", "date": "2019.01.23", "title": "„Фактор“ (Македония): Ако Санторини е вашият любим гръцки остров, той вече не иска туристи"}
{"url": "http://www.focus-news.net/news/2019/01/23/2615461/pregled-na-mezhdunarodnite-novini-do-18-chasa-agentsiya-fokus.html", "text": "Неприемането и неспазването на Договора от Преспа може да има сериозни или дори опасни последствия, оценява специалният пратеник на ООН в преговорите между Скопие и Атина по въпроса за името Матю Нимиц в интервю за гръцката информационна агенция ANA-MPA, цитиран от македонския телевизионен  „Канал 5“ .  \r\nНов договор и \"бързо решение\", ако Договорът от Преспа не  успее  не са възможни и двете страни вероятно ще се оттеглят от много от въпросите, които вече са били договорени. Това може да доведе до различни сценарии, някои от които ще имат сериозни последствия, казва Нимиц . \r\nСпоред него евентуално търсене на ново споразумение между Скопие и Атина ще продължи с години, а не с месеци, тъй като всички въпроси, включително името за общо използване - erga omnes, ще бъдат върнати на изходна позиция и вероятно ще има различен политически импулс в двете страни, като тук ще окажат влияние и промените в регионалната и световната политическа сцена, подчерта Нимиц. \r\n„Двете страни почти 25 години след подписването на Временното споразумение от 1995 г., работят добросъвестно, за да разрешат спорните въпроси. Споразумението най-накрая бе постигнато след години на интензивни и трудни преговори и разговори, след като всяка от страните реши, че е успяла да постигне основните елементи на своите национални интереси, като и двете страни разбират, че споразумението ще донесе мир, стабилност и приятелство, вместо да продължи конфликта“, казва Нимиц. \r\nЗапитан дали в Обединените нации ще бъде признат македонският език, Нимиц посочва, че в официалния списък на страните, включително езиците, подготвени от експертната група на ООН, страната е изписана \"Бивша югославска република Македония\" , а в графата език пише \"македонски\" (mk: македонски). \r\nМатю Нимиц добавя, че дори на неформална основа, ако някой има достъп до Преводача на \"Гугъл\", който е широко разпространен онлайн инструмент, македонският език е един от езиците, които се търсят и превеждат. \r\n*** Председателят на македонския парламент Талат Джафери ще започне воденето на пленарните заседания на албански език след края на месеца, информира македонският портал  A1 On .  \r\nТой обяви това, като отговори на въпроси на журналисти след среща с председателя на парламента на Черна гора Иван Брайович. \r\n\"Не се ръководя от очакванията по отношение на това кога. Моите решения зависят от мен и от това, кога как преценявам. Всяка дейност се нуждае от подготвителен период, а по-рано казах, че този период ще продължи до края на месеца, така че дейностите да могат да бъдат организирани и разпоредбата от Закона за използване на езиците за провеждане на сесиите да може да бъде изпълнена изцяло и качествено.. Както знаете преди, използвах и двата езика в комбинация, независимо от това дали законът е в сила или не. И когато законът не беше приет  през 2017 г., аз я водех комбинирано, така че тогава нямаше пречка. Работата е там, че като законодателен орган това трябва да се облече в правна рамка“ , каза Джафери. „Що се отнася до това, дали на изпращането на Закона за използването на езиците във Венецианската комисия е в противоречие с Конституцията, Джафери каза, че това не е противоконституционно. \r\n„Процедурата за оценка на всеки правен проект в съответната европейска комисия не противоречи по никакъв начин на Конституцията“, каза Джафери и посочи правителството за по-конкретни отговори, тъй като това не е от компетентността на парламента, а е отговорност на правителството. \r\n*** Трима представители на подкрепяната от Анкара т.нар. Свободната сирийска армия (ССА) са убити при нападение с кола-бомба в сирийския град Африн, който е „освободен от терористични организации” при втората военна операция на турската армия „Маслинова клонка”, информира  информационната агенция ДХА .  \r\nНападението е извършено в сутрешните часове в района „Йени Африн” (буквален превод от турски – „Нов Африн” – бел. на „Фокус”).  \r\nНа 20 януари в Африн експлодираха бомби, поставени в микробус, причинили смъртта на четирима души. Втора подобна кола-бомба бе обезвредена от силите за сигурност. \r\nВ Сирия от 16 януари досега са проведени нападения с коли-бомби в Манбидж, в Хасеке и за последно – вчера в град Латакия, посочва още ДХА. \r\n*** Швейцария работи по създаването на собствен междубанков канал за комуникация с Иран, който ще позволи да се заобиколят американските санкции срещу Техеран, предава иранската агенция Mehr, цитирана от  TACC .  \r\n\"Работим по нашия пряк финансов канал за комуникация между Швейцария и Иран, независим от европейския механизъм за СПП\", е заявил швейцарският посланик в Иран Маркус Лайтнер. \r\nСпоред него \"швейцарската страна е убедена в необходимостта от спазване на условията на ядреното споразумение\". Той подчерта, че \"европейските страни се стремят да запазят Съвместния всеобхватен  план за действие за иранската ядрена програма\". \r\nПо-специално, за да продължи сътрудничеството с Иран във финансовата сфера, Европа работи по междубанков канал за комуникация като аналог на системата SWIFT (международна система за междубанков обмен на информация и разплащане), от която Техеран е изключен през ноември 2018 г. в резултат на натиска на САЩ. \r\n\"Въпреки че Швейцария не е член на Европейския съюз, ние следим отблизо процеса на създаване на механизъм за разплащания с Иран\", добави посланикът. \r\nНа 21 ноември 2018 г. стана известно, че Иран и ЕС работят по създаването на междубанков канал за комуникация, за да заобиколят санкциите на САЩ срещу Техеран. Според наличните данни Германия или Франция, в частност, могат да регистрират механизма на тяхна територия. Иранската страна многократно е заявявала, че се надява да започне работа по аналога на SWIFT преди началото на 2019 г., но засега системата не е заработила. \r\n*** Сеймът на Латвия одобри ново правителство под ръководството на лидера на партията \"Ново единство\", Кришанис Каринш, като сформирането на кабинета отне повече от 3 месеца, предава  РИА Новости . \r\nМнозинството от депутатите гласуваха за одобрението на правителството на Каринш. По-рано Каринш е бил министър на икономиката, а в момента е член на Европейския парламент. Той има двойно гражданство – латвийско и американско. \r\nКаринш стана третият кандидат за поста на премиер, който беше номиниран от президента. Двамата му предшественици, Янис Борданс от Новата консервативна партия и Алдис Гобземс, не се справиха със задачата да съставят правителство. Процесът на формиране на правителството след изборите за Сейм, проведени на 6 октомври, е най-дългият в историята на републиката и отне повече от 3 месеца. \r\n*** Президентът на Турция Реджеп Тайип Ердоган пристигна в Москва за среща с руския президент Владимир Путин, предаде  информационната агенция ДХА .  \r\nНа летище Внуково – 2, Ердоган бе посрещнат от зам.-външния министър на Русия Александър Грушко, началника на Държавния протокол и турския посланик в Москва. След това Ердоган отпътува за Кремъл, където ще разговаря насаме с Путин и ще се проведе среща между двете официални държавни делегации, посочва още ДХА. \r\n*** България е лишила руския бизнесмен Сергей Андониев от българско гражданство, предава  Reuters . \r\nСпоред агенцията, Адониев е лишен от българско гражданство, което е получил през 2008 година, през май 2018 година, след като е получена информация, че бизнесменът е бил осъден преди 20 години за измама в Съединените щати. Българският неправителствен фонд за борба с корупцията предупреди българските власти за този факт преди година. \r\nКакто отбелязва агенцията, позовавайки се на фонда, за инвестиции през последните 10 години България е предоставила гражданство на 225 чужденци, от които 125 руснаци. \r\nПо-рано Европейската комисия препоръча на държавите-членки на ЕС да затегнат проверките на заможни инвеститори, които получават „златни“ визи и паспорти в замяна на покупка на недвижими имоти или значителни инвестиции в икономиката.", "date": "2019.01.23", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/01/23/2615463/predstoyashti-sabitiya-v-stranata-za-24-yanuari-agentsiya-fokus.html", "text": "*** \r\nОт 09.00 часа ще се проведе заседание на Народното събрание. \r\n*** \r\nОт 09.30 часа ще се проведе заседание на Пленума на Висшия съдебен съвет. \r\n*** \r\nОт 09.30 часа 8 състав на Специализирания наказателен съд ще проведе заседание по делото КТБ. \r\n*** \r\nОт 09.30 часа 4 състав на Специализирания наказателен съд ще гледа делото срещу Богдана Д., Минчо К. и Тотка С. за безстопанственост в особено големи размери.  \r\n*** \r\nОт 10.00 часа 10 състав на Специализирания наказателен съд ще гледа делото срещу Цветомир М., Бойко Г., Емил Н. и др. за контрабанда.  \r\n*** \r\nОт 10.00 часа 6 състав на Специализирания наказателен съд ще гледа делото срещу Васил В., Здравко Х., Тодор Т. за образуване и ръководене на организирана престъпна група.  \r\n*** \r\nОт 10.00 часа в зала 1 на НДК Хипократова клетва ще положат 435 млади лекари от Випуск 2018 на Медицинският факултет към Медицинския университет- София.  \r\n*** \r\nОт 10.30 часа в зала „Еспланада“ в хотел „Best Western Expo“, „ЧЕЗ Разпределение България“ АД ще представи резултатите от изпълнението на проекта си за разкриване на работни места за безработни и хора без квалификация. \r\n*** \r\nВ 10.30 часа в зала „Изток“ в НС лидерът на „ВОЛЯ“ и зам.-председател на НС Веселин Марешки ще обяви коалицията, с която партията ще се яви на предстоящите избори за Европейски парламент през пролетта. \r\n*** \r\nОт 11.00 часа 17 състав на Специализирания наказателен съд ще гледа делото срещу Петър П., Станислав М., Валентин Х. и др. за образуване и ръководене на организирана престъпна група.  \r\n*** \r\nОт 13.00 часа 17 състав на Специализирания наказателен съд ще гледа делото срещу Божидар М. за участие в ръководство на организирана престъпна група.  \r\n*** \r\nОт 13.00 часа в Софийска опера и балет ще се състои пресконференция, посветена на оперната певица Мария Гулегина.  \r\n*** \r\nОт 14.00 часа в сградата на ул. „Георг Вашингтон“ 22, омбудсманът Мая Манолова организира обществена дискусия по проблемите с наднорменото замърсяване на въздуха \r\n*** \r\nОт 14.00 часа 13 състав на Специализирания наказателен съд ще гледа делото срещу Даниел Н., Велизар Г., Георги И. и др. за образуване и ръководене на организирана престъпна група.  \r\n*** \r\nОт 14.00 часа в конферентна зала на Съюза на юристите в България ще се състои кръгла маса на тема „Прозрачността в работата на съдилищата – предпоставка за повишаване на доверието в съдебната система в България“. \r\n*** \r\nВ 18.30 часа пред Министерски съвет природозащитници организират протест с искане за оставката на министър Нено Димов “ след окончателното решение на Върховния административен съд за Пирин. \r\n*** \r\nОт 19.00 часа в Софийска градска художествена галерия Германо-Българската индустриално-търговска камара (ГБИТК) ще награди за петнадесети път фирми, допринесли за развитието на българо-германските икономически отношения през последната година. \r\n*** \r\nОт  19.00 часа в зала „Люмиер“ на НДК Китайският културен институт ще представи спектакъл на трупа от Китай, озаглавен „Звуци от земите на Гансу”. \r\n*** \r\nОт 10.30 часа в сградата на ОДМВР-Благоевград ще се проведе пресконференция, свързана с дейността на дирекцията.  \r\n*** \r\nОт 18.30 часа в зала „Петя Дубарова“ на КЦ „Морско казино“ ще бъде представен румънският филм „Мъртва нация“. \r\n***  \r\nОт 21.30 часа в Клуб Мелон Благотворителен концерт на група „Дилетант“ за закупуване на музикални инструменти и оборудване на репетиционна зала в ОУ „Св. Патриарх Евтимий“. \r\n*** \r\nОт 11.30 часа в Конферентния център на Областна администрация Видин регионалният министър Петя Аврамова ще участва в работна среща за напредъка на проекта за модернизация на пътя Видин – Ботевград. В срещата ще вземат участие инж. Дончо Атанасов – член на Управителния съвет и временно изпълняващ длъжността председател на УС на Агенция „Пътна инфраструктура“, кметове на общини и председатели на общински съвети от областта. \r\n*** \r\nОт 10.30 часа в храм „Свето Възнесение“ ще бъде отслужена обща панахида в памет на загиналите в града при въздушната така през Втората световна война. \r\n*** \r\nОт 16.00 часа в преддверието на голямата зала на Художествена галерия „Иван Фунев“ към Регионалния исторически музей, ще бъде открита изложба, посветена на 80 години от рождението на тенора Димитър Дамянов. \r\n***  \r\nОт 10.00 часа в НЧ „Градина-Върбица 1894“ ще бъде открита „Зимна приказка“ – изложба на детски рисунки. \r\n*** \r\nОт 17.30 часа в Художествената галерия ще бъде представена книгата „Животът е война“ от Драгни Драгнев. \r\n*** \r\nОт 19.00 часа в концерта зала „Добрич“ ще се играе спектакълът „Тартюф“ на театър „Българска армия“ – София. \r\n*** \r\nОт 11.30 часа в Регионалния пресклуб на БТА пресконференция ще дадат директорите на Областна инспекция по труда, Бюро по труда, Регионална дирекция \"Социално подпомагане\" – Плевен. \r\n*** \r\nВ 09.30 часа в зала 10 на Окръжния съд ще се проведе заседание по делото срещу Йордан С., Марин П., Александър К. и Александър Д., обвинени в извършването на грабеж в особено големи размери в село Йоаким Груево.  \r\n*** \r\nВ 13.30 часа в зала 5 на Окръжния съд ще се проведе заседание по делото срещу Николай Н. и Бренченс Й., обвинени за притежание и разпространение на наркотици. \r\n*** \r\nОт 10.30 часа в двора на „бивше\" НУ „Хаджи Димитър\"  ще се състои публично събитие „Първа копка\", свързано с официалния старт на изпълнение на дейностите по проект „Подкрепа за деинституционализация на грижите за деца“. От 11.30 часа в зала № 105 в сградата на Община Сливен ще се състои встъпителната пресконференция по Проекта.  \r\n*** \r\nВ 13.00 часа в зала „Сливен“ заместник-министърът на правосъдието проф. Николай Проданов ще открие първия по рода си Национален фолклорен фестивал на самодейни състави на служителите, работещи в системата на изпълнение на наказанията. \r\n*** \r\nОт 19.00 часа в Драматичния театър ще се играе постановката „Снаха“ от Георги Караславов.  \r\n*** \r\nОт 19.30 часа в Кукления театър ще бъде представен спектакълът за възрастни „Страх“.  \r\n*** \r\nОт 11.00 часа в бившата ОСМА ще бъде открит приют за овладяване на популацията от безстопанствени кучета. \r\n*** \r\nОт 10.30 часа в Регионалния пресклуб на БТА пресконференция ще даде ПП „Движение Да, България“. \r\n***   \r\nОт 10.30 часа в зала 203 на общината ще заседава ПК „Култура, културно-историческо наследство, туризъм, интеграционна политика и вероизповедания.  \r\n***   \r\nОт 14.00 часа в зала 203 зала ще заседава ПК „Просвета, образование и наука”.  \r\n***   \r\nОт 16.00 часа в зала 203 ще заседава ПК „Териториално развитие и селищно устройство”.", "date": "2019.01.23", "title": "Предстоящи събития в страната за 24 януари (Агенция „Фокус“)"}
{"url": "http://www.focus-news.net/news/2019/01/23/2615462/yuriy-aslanov-tendentsiyata-kam-promyana-e-ochevidna-bsp-privlicha-glasove-ot-periferiyata.html", "text": "\"Силите между двете водещи партии са изравнени и това по наши данни е така от края на 2018 г. Очевидна е тенденцията към промяна, защото от една страна продължава отливът на доверие към правителството, а от друга, в края на миналата година, БСП започна да прибавя периферия към гласовете си\". Това каза социологът Юрий Асланов пред БТВ, съобщиха от пресцентъра на  НС на БСП . Той добави, че според социологическите данни БСП започва да се припознава и от противниците на статуквото. Асланов добави, че данните от проучването на АФИС отговарят на настроенията на хората към този момент и са еднакви с тези на другите агенции. \"Кой ще води евролистата не е тема на заседанието на Конгреса. Сергей Станишев е председател на ПЕС и няма как това да бъде пренебрегнато, ако той иска да бъде евродепутат темата с кандидатурата му може да бъде обсъждана\", каза още Юрий Асланов.  \r\nВъв връзка с изявленията на Борисов за проучването на АФИС, Юрий Асланов коментира, че напоследък премиерът започва да коментира необичайни за него събития, което не е правилно. \"Той вижда, че нещата не вървят както трябва и оценката на хората се разминава със собствената му. Думите му на последния форум на ГЕРБ показват именно това\", каза още той.", "date": "2019.01.23", "title": "Юрий Асланов: Тенденцията към промяна е очевидна, БСП привлича гласове от периферията"}
{"url": "http://www.focus-news.net/news/2019/01/23/2615466/sliven-zatvoreni-za-tezhki-avtomobili-nad-10-tona-sa-prohodite-tvardishki-i-vratnik.html", "text": "Интензивен е трафикът по пътищата в Сливенска област. Движението е без проблеми, но при зимни условия. Няма въведени допълнителни ограничения, съобщиха от  Областно пътно управление . Затворени за тежки автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари.", "date": "2019.01.23", "title": "Сливен: Затворени за тежки автомобили над 10 тона са проходите Твърдишки и Вратник"}
{"url": "http://www.focus-news.net/news/2019/01/23/2615449/aa-parvi-izyavleniya-na-putin-i-erdogan-predi-sreshtata-im-v-moskva.html", "text": "Президентите на Турция и на Русия – Путин и Ердоган направиха кратки изявления преди първата им среща за 2019 година, предаде  Анадолската агенция (АА) . \r\nЕрдоган: „Развитията в областта на туризма и търговията вървят в положителна посока. Използвам повода да поднеса съболезнования за загиналите при сблъсъка на два кораба в Керченския проток. Сред загиналите има и турци. Благодаря на Владимир за неговата съпричастност и чувствителност по темата.”. \r\nПутин: „Скъпи приятелю Ердоган, достигането до това състояние на връзките между нашите две страни стана с вашия личен принос. Получават се резултатите от честите ни срещи с Ердоган. Поднасям своите съболезнования. Трагедията в Керч стана въпреки всичките усилия на компетентните власти; поднасям своите съболезнования за загиналите.”.  Георги Димов", "date": "2019.01.23", "title": "АА: Първи изявления на Путин и Ердоган преди срещата им в Москва"}
{"url": "http://www.focus-news.net/news/2019/01/23/2615468/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Без проблеми се осъществява преминаването на автомобили през ГКПП „Кулата”. Това съобщиха за  Радио „Фокус“ – Пирин  от Главна дирекция „Гранична полиция“. Нормално се осъществява и трафикът на граничен пункт „Илинден“. На българо-македонската граница движението също се извършва без забавяния. \r\nЛора КАЛЧЕВА", "date": "2019.01.23", "title": "Благоевград: Без проблеми се осъществява преминаването на автомобили през ГКПП „Кулата”"}
{"url": "http://www.focus-news.net/news/2019/01/23/2615472/sofiya-katastrofa-e-stanala-na-bul-slivnitsa-predi-krastovishteto-s-bul-konstantin-velichkov-obrazuvalo-se-e-zadrastvane.html", "text": "Катастрофа е станала на бул. \"Сливница\", преди кръстовището с бул. \"Константин Величков\", съобщи слушател на  Радио \"Фокус\" . Заради инцидента се е образувало задръстване. На място има два противопожарни автомобила и полицейски патрул.", "date": "2019.01.23", "title": "София: Катастрофа е станала на бул. \"Сливница\", преди кръстовището с бул. \"Константин Величков\", образувало се е задръстване"}
{"url": "http://www.focus-news.net/news/2019/01/23/2615471/iliya-lazarov-glaven-sekretar-na-sds-othvarlihme-predlozhenie-na-volya-za-koalitsiya-za-evroizborite-zaradi-ideologicheski-razlichiya.html", "text": "Отхвърлихме предложение на „Воля“ за коалиция за евроизборите заради идеологически различия. Това каза за  Агенция „Фокус“  главният секретар на СДС Илия Лазаров. \r\n„Към днешната дата не сме започнали преговори с нито една политическа сила за предстоящите избори. Водим различни разговори на ниво председател. Имаме разговори с колеги, които са в парламента и извън парламента. Председателят Румен Христов е имал срещи и разговори както с представители на „Демократична България“, така и с представители на патриотичните сили от различни компоненти от „Обединени патриоти“, които са по-близо идеологически до нас“, заяви Лазаров.  \r\nТой посочи, че партията е имала конкретно предложение за партньорство от партия „Воля“ на Веселин Марешки. „Това беше разгледано на вчерашния Национален изпълнителен съвет и колегите го отхвърлиха заради това, че с „Воля“ имаме идеологически различия на тема европейска и атлантическа интеграция най-вече“, обясни Лазаров.  \r\n„Водили сме разговори и с представители на Движение „България на гражданите“ и на редица малки партии, които са произлезли от СДС. Така че на този етап се водят опознавателни разговори на база възгледи и визия. Защото за европейските избори трябва да има сходство най-вече за бъдещето на Европа, за бъдещето на европейската сигурност, за икономическото развитие на Европа. От тази гледна точка се водят разговори за тези избори“, заяви Лазаров. „Вчера се реши да се продължат разговорите с представители на „Демократична България“ и с представители на близките до нас като възгледи патриотични сили в парламента“, обясни той. \r\nЦветилена СИМЕОНОВА", "date": "2019.01.23", "title": "Илия Лазаров, главен секретар на СДС: Отхвърлихме предложение на „Воля“ за коалиция за евроизборите заради идеологически различия"}
{"url": "http://www.focus-news.net/news/2019/01/23/2615469/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Повишена опасност от падащи камъни има в Кресненското дефиле и по второкласен път Симитли – Гоце Делчев. Пътните настилки на места са мокри и хлъзгави. Това съобщиха за  Радио „Фокус“ – Пирин  от Областно пътно управление – Благоевград. През деня няма регистрирани тежки пътни инциденти. Натоварено движение, но без образуването на колони от автомобили се наблюдава по автомагистрала „Струма“ и главен път Е-79, както и по второкласен път Симитли – Гоце Делчев. В област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. \r\nЛора КАЛЧЕВА", "date": "2019.01.23", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2019/01/23/2615459/", "text": "Премиерът на Македония (Бивша югославска република Македония (БЮРМ)в материала) изрази в сряда оптимизъм, че споразумението за името с Гърция ще бъде ратифицирано от парламента в Атина тази седмица, заявявайки, че очаква с нетърпение да получи нов паспорт за „Република Северна Македония“. \", пише електронното издание на гръцкия вестник  Kathimerini .  \r\n\"Вероятно ще бъда първият човек, който ще смени паспорта си ... Първи казах:\" Да живее Република Северна Македония \",\" заяви Заев според преведени коментари в гръцките медии. \r\n\"Това няма да е лесно за хората, но дава надежди и перспективи за бъдещето\", каза Заев, като се позова на вътрешното противопоставяне на промяната на името на страната по силата на Договора от Преспа. \r\nЗаев добави, че е убеден, че страната му ще може да започне присъединителни преговори с НАТО в средата на февруари, ако ратификацията приключи в Атина тази седмица, както беше планирано.  Юлиян Марков", "date": "2019.01.23", "title": "Kathimerini: Зоран Заев очаква паспорт с новото име на страната"}
{"url": "http://www.focus-news.net/news/2019/01/23/2615473/mvnr-gratski-selskostopanski-proizvoditeli-shte-provedat-simvolichen-protest-i-blokirane-na-dvizhenieto-v-rayona-na-gkpp-kulata-petrohan-na-24-yanuari.html", "text": "По информация на Генералното консулство на Република България в Солун на 24.01.2019 г., четвъртък, селскостопанските производители от област Серес планират провеждане на символичен протест и блокиране на движението в района на ГКПП „Кулата - Промахон“. Това съобщиха от пресцентъра на  Министерството на външните работи . Протестът е във връзка с гласуването на Споразумението от Преспа от гръцкия парламент. Очаква се шествието да започне в 14.00 ч. в района на гр. Сидeрокастро, след което протестиращите ще се отправят към граничния пункт, което е възможно да доведе до образуване на колони от чакащи автомобили.", "date": "2019.01.23", "title": "МВнР: Гръцки селскостопански производители ще проведат символичен протест и блокиране на движението в района на ГКПП \"Кулата - Петрохан\" на 24 януари"}
{"url": "http://www.focus-news.net/news/2019/01/23/2615476/predstoyashti-mezhdunarodni-sabitiya-za-24-yanuari-agentsiya-fokus.html", "text": "***  Дебати и ратификация на договора от Преспа \r\n***  Избор на нов крал на Малайзия \r\n***  Посещение на арменския премиер Никол Пашинян \r\n***  Посещение на френския вътрешен министър Кристоф Кастанер за обсъждане на трафика на мигранти през Ла Манша \r\n***  Продължава Световния икономически форум в Давос. Реч на генералния секретар на ООН Антонио Гутериш, както и европейския комисар по търговията Сесилия Малстрьом \r\n***  Сенатът ще гласува предложения за прекратяване на „затварянето“ на правителството \r\n***  Конгресът ще изслуша финансовия министър на САЩ Стивън Мнучин за ефектите от „затварянето“ на правителството \r\n***  Новият президент Феликс Чисекеди полага клетва \r\n***  Продължават антиправителствените протести", "date": "2019.01.23", "title": "Предстоящи международни събития за  24 януари  (Агенция \"Фокус\")"}
{"url": "http://www.focus-news.net/news/2019/01/23/2615474/radio-svobodna-evropa-makedoniya-pelister-e-privlekatelen-za-turistite-no-sa-neobhodimi-investitsii.html", "text": "Със своята красота и чист въздух Националният парк „Пелистер“ тази година е успял да привлече около 7 000 посетители, от които 15% са чужденци, предава в електронното издание на Радио „Свободна Европа“. Средно годишната посещаемост е варирала между 7 000 и 10 000 през последните години. Съобщава се, че туристите са доволни от красотите, но казват, че са необходими по-големи инвестиции за разширяване на пътя, за изкуствен сняг и повече туристическо съдържание.  \r\nПосетител, цитиран от медията, казва, че това е незаменим опит. Първият ден се изкачили до Голямото езеро на 2 218 м надморска височина, където направили малко парти, а втория ден се изкачили до третият по височина връх в Македония – връх Антена, 2.601 м. „Бяхме голяма група, която покори планината с велосипеди. И участниците бяха много доволни“, добавя туристът.  \r\n„Пелистер е една от най-красивите планини в света“, споделя друг гост на парка, който добавя, че е напълно неизползван. Според него може да се развие чудесен туризъм, да се наемат хора от Битоля. Но досега нищо не е направено за парка. Има и такива, които казват, че се опитват да идват три-четири пъти, за да карат ски. Част от мненията гласят и че, ако снегът се задържи, може да  се идва всеки ден, предава Радио „Фокус“ в рубриката „Балкански туристически часовник“. \r\nПелистер развива туризъм от години само с един асфалтов път, водещ от подпелистерските села до хотел \"Молика\", предава още електронното издание на Радио „Свободна Европа“. И добавя, че част от пътя е бил преасфалтиран преди три години, но има нужда от разширяване. Съобщава се, че има места, където превозните средства почти не се разминават. От Националния парк казват, че не разполагат с туристически обекти в планината, нито са отговорни за пътната инфраструктура, но се опитват да помогнат за развитието на туризма.  \r\nЦитиран от медията, говорителят на парка Пече Цветановски коментира, че има и други неща, които в бъдеще трябва да се направят, а през последните години не са успели. Например да се направи нов асфалтов разширен път на мястото на съществуващия, а това от своя страна ще привлече повече хора, които ще имат възможност да се насладят на планината. Но според Цветановски  това е грижа преди всичко на държавата и общините, към които принадлежи паркът, на Битоля и Ресен”.   \r\nСъобщава се, че през 2019 г. паркът ще има нов работен план. Неподправената красота над хотел \"Молика\" за в бъдеще ще продължи да се усвоява предимно пеш, за да може да се защити тази екологична зона. \r\n„Истината е, че понякога е по-добре да имаш по-добър и по-широк път към определена дестинация, отколкото да си пеша и да бъде по-трудно за движение, за да не се замърсява околната среда. Лесно е да се доведат хора, но е трудно да се съберат отпадъците след това. Ние се стремим след всички дейности в планина, редовно да го премахваме. Но ако искаме Пелистер да бъде хубав и чист, по-малките дестинации трябва да бъдат направени като пътища, достъпни за определено място”, каза Цветановски, цитиран от радиото.", "date": "2019.01.23", "title": "Радио „Свободна Европа“ (Македония): Пелистер е привлекателен за туристите, но са необходими инвестиции"}
{"url": "http://www.focus-news.net/news/2019/01/23/2615475/predsedatelyat-na-pg-na-gerb-tsvetan-tsvetanov-se-sreshtna-s-poslanika-na-irak-v-balgariya-npr-dzhasim-nima-msauil.html", "text": "Председателят на ПГ на ГЕРБ и зам.-председател на партията Цветан Цветанов се срещна с посланика на Ирак в България Н.Пр. Джасим Нима Мсауил. Това съобщиха от пресцентъра на  партията . Двамата обсъдиха сигурността в региона на Близкия Изток, като посланик Мсаул изрази благодарността на Ирак за участието на България в международната коалиция за борба с групировката \"Ислямска държава.\" Цветанов от своя страна подчерта, че правителството и демократичните институции на Ирак са важен партньор в противодействието на тероризма и причините за неговото възникване.  \r\nЦветанов и Мсауил се обединиха около становището, че двустранното сътрудничество трябва да се случва по начин, който да го направи устойчиво в дългосрочен план. Затова Групата за приятелство с Ирак в Народното събрание, която включва представители на всички парламентарно представени политически партии, е важен формат. Посланик Мсауил сподели плановете си да организира среща с Групата, за да обменят идеи за възможността за засилване на двустранните отношения.  \r\nПосланикът подчерта, че отношенията между България и Ирак са традиционно добри в исторически план. Той сподели, че  се надява да се активизира обменът между висшите училища, за да имат възможност иракски студенти да получат качествено образование у нас. “Българските фирми в сферата на строителството и енергетиката също са изградили добра репутация в Ирак през годините и са добре дошли, за да участват в процеса на възстановяване на страната”, отбеляза посланикът.", "date": "2019.01.23", "title": "Председателят на ПГ на ГЕРБ Цветан Цветанов се срещна с посланика на Ирак в България Н.Пр. Джасим Нима Мсауил"}
{"url": "http://www.focus-news.net/news/2019/01/23/2615477/d-r-ivelina-nikolova-teolog-hristiyanskoto-i-kulturno-istoricheskoto-nasledstvo-shte-bade-izsledvano-v-chetiri-sela-vav-vidinska-oblast.html", "text": "Християнското и културно-историческото наследство ще бъде изследвано в четири села във Видинска област. Това каза на пресконфренция д-р Ивелина Николова, теолог в Пловдивския университет, предаде репортер на  Радио „Фокус“ – Видин . Тя посочи, че ръководител на проекта е доц. Симеон Кацаров от университета, който ще работи върху изследването и съхраняването на родовата памет в селата от Димовска община – Владиченци, Извор, Мали Дреновец и Държаница. Ще бъдат обхванати и два манастира – Добридолския и Изворския. На пресконференцията бе посочено, че селата в Северозападна България опустяват и за това е много важно да бъдат разказани историите на тези села, на техните жители, като техните истории бъдат и съхранени. Ще бъдат изследвани документи, съхранявани във Видинска митрополия, Държавния архив и Регионалната библиотека във Видин, ще бъдат популяризирани и традициите в тези села. Проучванията по проекта „Християнското и културно-историческото наследство на Северозападна България-стратегии за съхраняване и транслирани на локални идентичности“ ще продължат в рамките на 3 години. В рамките на проекта ще бъде издигнат параклис в село Владиченци. Ще бъдат издадени и монографии в научните области – теология, етнология, история и археология. Привлечени са и специалисти от Регионален исторически музей, Държавен архив, Регионална библиотека-Видин и РУО-Видин. \r\nАнна ЛОЗАНОВА", "date": "2019.01.23", "title": "Д-р Ивелина Николова, теолог: Християнското и културно-историческото наследство ще бъде изследвано в четири села във Видинска област"}
{"url": "http://www.focus-news.net/news/2019/01/23/2615478/sofiya-dvama-dushi-sa-postradali-pri-katastrofata-na-bul-slivnitsa-predi-krastovishteto-s-bul-konstantin-velichkov.html", "text": "Двама души са пострадали при катастрофата на бул. „Сливница\", преди кръстовището с бул. „Константин Величков\" в посока ж.к. „Люлин“. Това съобщиха за  Агенция „Фокус“  от пресцентъра на МВР. Инцидентът е станал към 17.00 часа. Автомобилът се е ударил в дърво. Движението в района на катастрофата е затруднено. На място има екипи на полиция, Спешна помощ и пожарна.", "date": "2019.01.23", "title": "София: Двама души са пострадали при катастрофата на бул. „Сливница\", преди кръстовището с бул. „Константин Величков\""}
{"url": "http://www.focus-news.net/news/2019/01/23/2615470/vecher-makedoniya-vazmozhen-e-vot-na-nedoverie-za-gratskoto-pravitelstvo.html", "text": "Възможен е вот на недоверие за гръцкото правителство, пише македонското електронно издание  “Вечер“ . \r\nВ понеделник следобед, след официалното обявяване, че е стартиран процесът на ратификация на Преспанския договор, в гръцките парламентарни кръгове се появиха слухове от опозиционната партия „Нова Dемокрация\" за искане на вот на недоверие срещу правителството, съобщи кореспондентът на Македонската информационна агенция (МИА) в Атина, цитиран от изданието. Тогава информацията не беше потвърдена или отречена от членове на гръцката опозиционна партия но  особено след изявлението на Кириакос Мицотакис, че „Нова Демокрация“ ще направи всичко възможно, за да не се ратифицира Договора от Преспа, се говори за тази възможност. \r\nЕвентуалното искане за недоверие срещу правителството ще бъде подкрепено от лидерите на партиите „Реката“ („То Потами“)и „Независими гърци“ Ставрос Теодоракис и Панос Каменос. \r\nСъгласно гръцката конституция и Правилника за дейността на парламента, ако бъде поставено искане за вот на недоверие, текущото разискване се прекъсва в рамките на 48 часа, а парламентът трябва да започне разглеждането на вота, което да продължи максимум три дни и да приключи. чрез гласуване. След това изслушването, което преди това беше прекъснато, т.е. дебатът за ратифицирането на споразумението от Преспа, ще продължи.  Юлиян Марков", "date": "2019.01.23", "title": "„Вечер“ (Македония): Възможен е вот на недоверие за гръцкото правителство"}
{"url": "http://www.focus-news.net/news/2019/01/23/2615467/na-internet-stranitsata-na-api-e-publikuvan-dogovorat-za-izgrazhdaneto-na-134-km-ot-am-hemus-s-avtomagistrali-ead.html", "text": "На интернет страницата на Агенция „Пътна инфраструктура“ в „Профил на купувача“ е публикуван договорът за изграждането на 134 км от автомагистрала „Хемус“ в участъка от пътен възел „Боаза“ до пресичането с път I-5 Русе - Велико Търново. Това съобщиха от пресцентъра на  Агенция „Пътна инфраструктура“ . \r\nДоговор № Д-122/20.12.2018 г. с „Автомагистрали“ ЕАД е достъпен  . АПИ предоставя договора, въпреки че изпълнението на строително-монтажните работи на инфраструктурния проект, възложени по чл. 14, ал. 1, т. 6 от Закона за обществените поръчки не изисква неговото публикуване.  \r\nДоговорът с „Автомагистрали“ ЕАД е изпратен и на народните представители от Парламентарната група „БСП за България“ в 44-то Народно събрание.", "date": "2019.01.23", "title": "На интернет страницата на АПИ е публикуван договорът за изграждането на 134 км от АМ „Хемус“ с „Автомагистрали“ ЕАД"}
{"url": "http://www.focus-news.net/news/2019/01/23/2615485/sport-balgariya-otnovo-v-nay-tezhkata-grupa-za-evrovoley-2019-i-pri-zhenite.html", "text": "Волейболистките на България попаднаха в група \"А\" на Европейското първенство по волейбол през 2019 година, отреди тегленият днес жребий в Истанбул. Съперници на българките са отборите на Турция, Сърбия, Франция, Финландия и Гърция. Двубоите ще се играят в турската столица Анкара.  \r\nВ предварителна група \"В\" попаднаха отборите на домакина Полша, Италия, Белгия, Украйна, Португалия и Словения. Срещите ще бъдат в полския град Лодз. \r\nЖребият събра в предварителна група \"С\" съставите на домакина Унгария, Холандия, Хърватия, Азербайджан, Румъния и Естония. Мачовете ще се проведат в Будапеща.  \r\nВ предварителна група \"D\" един срещу друг ще се изправят отборите на домакина Словакия, Русия, Гурмания, Беларус, Испания и Швейцария. Срещите ще се играят в Братислава. \r\nЗа втората фаза на шампионата се класират първите четири тима от всяка група, като следват директни елиминации. Съперници в тази фаза ще бъдат класиралите се тимове от група \"А\" срещу тези от група \"С\", и съответно отборите заели първите четири места от група \"В\" срещу група D.  \r\nЕвропейското първенство ще се проведе от 23 август до 9 септември в четири държави - Турция, Полша, Унгария и Словакия. Четвъртфиналните двубои ще се играят в Турция и Полша. Финалната четворка е в Анкара.", "date": "2019.01.23", "title": "Спорт: България отново в най-тежката група за Евроволей 2019 и при жените"}
{"url": "http://www.focus-news.net/news/2019/01/23/2615483/the-hill-kongresat-shte-razsledva-predostavyaneto-na-dostap-do-klasifitsirana-informatsiya-ot-beliya-dom.html", "text": "Конгресът ще разследва предоставянето на достъп до класифицирана информация от Белия дом, пише американското издание  The Hill . \r\nДемократите от Конгреса започват разширено разследване на Белия дом, като обвиняват администрацията на Тръмп, че пренебрегва установените протоколи по начин, който е довел до \"тежки нарушения на националната сигурност\". \r\nПредседателят на Комисията за надзор Илайджа Къмингс (демократ от Мериленд) изпрати писмо до юриста на Белия дом Пат Чиполоне в сряда с искане на множество документи, включително тези, свързани с проучвания на досието и разрешенията за сигурност на настоящи и бивши служители като съветника по националната сигурност Джон Болтън и Джаред Къшнър, старши съветник от Белия дом, който е и зет на президента Тръмп. \r\nКъмингс поиска от длъжностни лица от Службата за сигурност на Белия дом, които се занимават с издаването на разрешения за сигурност, да бъдат на разположение за разговори  с неговата комисия от 11 февруари. \r\n„Целите на това разследване са да се определи защо Белият дом и екипът по време на прехода между двете президентски администрации изглежда са пренебрегнали установените процедури за опазване на класифицираната информация, да се оцени степента, до която най-високо охраняваните тайни на нацията са предоставени на длъжностни лица, които не би трябвало да имат достъп до тях и да се разработят реформи за отстраняване на недостатъците в настоящите системи и практики на Белия дом ”, пише в писмото Къмингс. \"Разследването също ще се опита да установи защо Белият дом в момента се противопоставя на федералния закон, като не е предоставил на Конгреса информация за неговия процес за проверка на сигурността, изискван от закона.\" \r\nТози ход представлява поредно усилие от страна на Демократическата партия да използват новите си правомощия за контрол и призоваване, за да започнат широкообхватни разследвания на Тръмп и неговата администрация, след като спечели мнозинство в долната камара по време на междинните избори през ноември.  Юлиян Марков", "date": "2019.01.23", "title": "The Hill: Конгресът ще разследва предоставянето на достъп до класифицирана информация от Белия дом"}
{"url": "http://www.focus-news.net/news/2019/01/23/2615484/pazardzhik-sdruzhenie-za-onkobolni-i-priyateli-shte-provede-profilaktichni-pregledi-za-rak-na-mlechna-i-shtitovidna-zhleza-v-grada-na-24-yanuari.html", "text": "„Сдружение за онкоболни и приятели” в Пазарджик ще проведе профилактични прегледи за рак на млечна и щитовидна жлеза на 24 януари, съобщи за  Радио „Фокус“ – Пазарджик  Мария Чергарова, председател на Центъра за социална рехабилитация и интеграция на хора с онкологични заболявания. В Центъра на ул. „Александър Стамболийски” № 16 от 10:00 до 12:30 часа Д-р Благова – рентгенолог ще извършва профилактични прегледи с ехограф на млечна и щитовидна жлеза на всички, които са се записали. Цената е 10,00 лв. Следващата седмица Д-р Копев – хирург ще извършва безплатни за хората профилактични прегледи за рак на млечната жлеза. По време на ХVII-та кампания за борба с рака от октомври до декември 2018 г. с подвижният ехограф и видеопринтер бяха прегледани общо 996 жени и мъже в Пазарджик и Областта за рак на млечна и щитовидна жлеза. Проследяват се 72 случая с открита патология, от които – 46 на щитовидна жлеза, 22 на млечна жлеза, 4 жени със съмнение за открит рак на гърдата по време на кампанията ни. Ехографът има за цел да стигне до най – малките и отдалечени кътчета на Пазарджишка област, да се провеждат прегледи с него и в труднодостъпни райони, и на хора в неравностойно положение. \r\nАлбена ЖИЛЕКОВА", "date": "2019.01.23", "title": "Пазарджик: „Сдружение за онкоболни и приятели” ще проведе профилактични прегледи за рак на млечна и щитовидна жлеза в града на 24 януари"}
{"url": "http://www.focus-news.net/news/2019/01/23/2615482/gabrovo-za-treta-poredna-godina-v-grada-shte-se-provede-gabrovo-game-jam-hekaton-za-sazdavane-na-kompyutarni-igri.html", "text": "За трета поредна година в Габрово ще се проведе Gabrovo Game Jam. Събитието ще се проведе от 25 до 27 януари в Музей „Дом на хумора и сатирата“. Това съобщи за  Радио „Фокус“ – Велико Търново  Светлана Михайлова, експерт „Връзки с обществеността“ в Музея. Тя посочи, че Gabrovo Game Jam е част от Global Game Jam – 48-часов хекатон за създаване и разработка на компютърни игри. Над 800 локации от цял свят ще се включат в маратона. В България такова събитие ще се проведе в София, Пловдив и Бургас. В Габрово партньори са Технически университет Габрово и Великотърновски университет – Факултет по изобразително изкуство, а генерален спонсор на хакатона е технологичната компания Acronis. Светлана Михайлова посочи, че темата все още не е известна. Тя ще бъде обявена точно в началото на състезанието– в  17.00 часа на 25 януари. През годините темите на хекатона са били „Ритуал“, „Какво ще правим сега“, „Звукът от сърцебиенето“, „Ние не виждаме нещата такива, каквито са, ние ги виждаме такива каквито сме ние“, „Вълни”, а миналата година участниците е трябвало да работят на тема  „Зараза”. „Тази година очакваме с нетърпение да научим каква ще бъде темата. За да могат регистрираните участници, които на място ще се превърнат в отбори, да изработят интересни компютърни игри . В петък вечерта те ще бъдат разгледани от жури“, посочи Светлана Михайлова. Тя допълни, че оценяването ще се извърши по стандартни критерии, заложени от Global Game Jam. Това, което ще търси журито в Габрово и което ще носи бонус точки за отборите, ще са сюжети и персонажи в игрите, близки до Габрово и габровци –находчивостта, пестеливостта, чувството за хумора, както и присъствието на отличителните символи на града. Според Михайлова 23 любители на  компютърни и настолни игри ще вземат участие в Gabrovo Game Jam. По думите й заявилите участие тази година са повече от тези през миналата. „Надявам се всяка следваща година да са все повече. Има тенденция на все по-голям интерес към състезанието  сред млади програмисти, дизайнери, художници и хора с интерес към компютърните игри“, допълни Светлана Михайлова. Тя припомни, че в миналогодишното издание са се включили пет отбора, а победител е станала играта „FOREIGN DISEASE” на отбора на ПМГ „Акад. Иван Гюзелев” Габрово. \r\nНадежда КРЪСТЕВА", "date": "2019.01.23", "title": "Габрово: За трета поредна година в града ще се проведе Gabrovo Game Jam – хекатон за създаване на компютърни игри"}
{"url": "http://www.focus-news.net/news/2019/01/23/2615480/nimh-meteorologichnata-obstanovka-shte-se-uslozhni-prez-noshtta-valezhite-shte-obhvanat-tsyalata-strana.html", "text": "През следващото денонощие, под влияние на средиземноморски циклон, метеорологичната обстановка ще се усложни. Още през нощта валежите ще обхванат цялата страна и ще се усилят. В Северозападна България и по високите полета на Западна ще превалява мокър сняг, а в останалата част от страната – дъжд. През деня валежите ще продължат, значителни ще са на места в югозападната половина от страната. Ще духа умерен вятър от изток-югоизток, който след обяд ще се ориентира от североизток и в североизточните райони ще проникне студен въздух. Там дъждът ще премине в сняг и са възможни поледици. Преобладаващите минимални температури ще бъдат между 0° и 5°, по Черноморието и югоизточните райони до 7°-8°, а максималните – от 0°-3° в западните райони до 10°-11° на места в Източна България. Привечер в Югозападна България валежите временно ще спрат и облачността за кратко ще се разкъса. Това съобщи за  Агенция „Фокус\"  дежурният синоптик Красимир Стоев от  Националния институт по метеорология и хидрология (НИМХ). Атмосферното налягане е и ще се задържи значително по-ниско от средното за януари. \r\nНад Черноморието ще е облачно с валежи от дъжд. Ще духа умерен и временно силен вятър от изток-югоизток, който привечер ще се ориентира от североизток. Максимални температури на въздуха: 9°-10°. Температурата на морската вода е 6°. Вълнението на морето ще бъде 3 бала. \r\nНад планините ще е облачно с валежи, предимно от сняг. Ще духа силен вятър от южната четвърт и по планинските проходи ще има виелици и ще се образуват навявания. Максимална температура на височина 1200 метра около 2°, на 2000 метра – около минус 1°. \r\nСлед временно спиране на валежите през нощта срещу петък, още сутринта от югозапад отново ще завали: в по-голямата част от Западна - сняг, в Централна и Източна България, както и в крайните югозападни райони  - дъжд. Значителни по количество ще са валежите в Рило-Родопската област, в отделни райони надхвърлящи 50 л/кв.м. Вятърът ще бъде от изток-североизток. Температурите ще са в широки граници: минималните - от около минус 5° в котловините на Западна България до 3°-4° - на места в Източна, а дневните в по-голямата част от Северна България ще остават по-ниски – между минус 1° и 4°, в Южна и по Черноморието - предимно между 7° и 12°. В събота от запад валежите ще отслабват и до вечерта ще спрат, най-късно в югоизточните райони. Вятърът временно ще се обърне от северозапад и с него ще се понижат температурите в цялата страна. В неделя вероятността за валежи е малка. Облачността временно ще се разкъса и сутрешните температури ще са по-ниски, дневните слабо ще се повишат.", "date": "2019.01.23", "title": "НИМХ: Метеорологичната обстановка ще се усложни, през нощта валежите ще обхванат цялата страна"}
{"url": "http://www.focus-news.net/news/2019/01/23/2615479/mvr-gd-granichna-politsiya-shte-predostavya-postoyanna-informatsiya-na-patuvashtite-vav-vrazka-s-vazmozhni-protestni-deystviya-na-gratska-teritoriya-v-rayona-na-gkpp-petrohan-na-24-yanuari.html", "text": "Във връзка с разпространени информации за възможни протестни действия на гръцка територия, в района на ГКПП \"Промахон\", съпределен на ГКПП \"Кулата\", ГД „Гранична полиция“ е в постоянен контакт с колегите си от гръцка страна. Това съобщиха от пресцентъра на  МВР . При евентуални затруднения в движението през пункта своевременно ще бъде предоставяна информация на пътуващите. От ГД „Гранична полиция“ припомнят, че най-близкият граничен пункт е ГКПП \"Илинден – Ексохи\".", "date": "2019.01.23", "title": "МВР: ГД \"Гранична полиция\" ще предоставя постоянна информация на пътуващите във връзка с възможни протестни действия на гръцка територия в района на ГКПП \"Петрохан\" на 24 януари"}
{"url": "http://www.focus-news.net/news/2019/01/23/2615504/dimitrina-ivanova-pgtlp-gotse-delchev-mnogo-sa-tsennite-urotsi-koito-ni-e-zaveshtal-gotse-delchev.html", "text": "Много са ценните уроци, които ни е завещал Гоце Делчев. Това каза за  Радио „Фокус“ – Пирин  Димитрина Иванова, директор на Професионалната гимназия по туризъм и лека промишленост „Гоце Делчев“ в Благоевград, по повод патронния празник на учебното заведение, който бе отбелязан днес. Тя посочи, че учителите в учебното заведение се опитват с личен пример, но и с презентации, свързани с големите български герои, да показват на подрастващите какво са правили всичките ни революционери, отдали живота си в името на свободата на България. „Преди всичко е необходимо да обичаме България и да работим за родината си, понеже всички ние сме българи“, посочи директорът. Тя коментира, че всеки един от нас може да даде частица от себе си, за да ни има като народ. „На 23 януари всяка година е студено и въпреки грипното време, учениците бяха на училище, за да вземат активно участие в мероприятията, които бяха организирани за патронния празник на гимназията“, заяви Иванова. Тя допълни, че днешният ден за възпитаниците на учебното заведение е бил неучебен. „На входа на училището стои портрет с лицето на патрона и с една негова страхотна мисъл“, добави Димитрина Иванова, допълвайки, че основната цел на това е учениците всеки ден да си спомнят за Гоце Делчев и това, което той е направил в името на нашата свобода. \r\nДенис НИКИФОРОВ", "date": "2019.01.23", "title": "Димитрина Иванова, ПГТЛП „Гоце Делчев“: Много са ценните уроци, които ни е завещал Гоце Делчев"}
{"url": "http://www.focus-news.net/news/2019/01/23/2615502/nimh-oranzhev-kod-za-obilni-valezhi-ot-dazhd-i-snyag-e-obyaven-v-5-oblasti-a-zhalt-v-17-oblasti-na-stranata-za-24-yanuari.html", "text": "Оранжев код за обилни валежи от дъжд и сняг е обявен в 5 области, а жълт – в 17 области на страната за 24 януари, сочи справка на сайта на  НИМХ .  Оранжев код за обилни валежи от дъжд и сняг  е в сила за областите Благоевград, Пазарджик, Пловдив, Смолян и Кърджали. В тези райони ще има валежи от дъжд, над около 800 - 1000 м - от сняг. Очакваните количества за денонощието са между 15-20 мм в равнинната част и 35-40 л/кв.м в планинската.  Жълт код за валежи от дъжд и мокър сняг  има в – Перник, Кюстендил, София град, София област и Хасково, като се очаква количествата да бъдат между 15-20 л/кв.м.  Жълт код за сняг и поледици  има във Видин, Монтана, Враца,  Плевен, Русе и Силистра. В тези области също ще има валежи от мокър сняг, с количества между 15-20 л/кв.м за денонощието. Жълт код за дъжд  има в Ловеч, Габрово, Велико Търново, Стара Загора, Сливен и Ямбол. Очакваните количества дъжд са 15-20 л/кв.м.", "date": "2019.01.23", "title": "НИМХ: Оранжев код за обилни валежи от дъжд и сняг е обявен в 5 области, а жълт – в 17 области на страната за 24 януари"}
{"url": "http://www.focus-news.net/news/2019/01/23/2615486/dobromir-ganev-natsionalno-sdruzhenie-nedvizhimi-imoti-kupuvachite-tryabva-da-badat-osobeno-vnimatelni-pri-pokupka-na-imoti-na-zeleno.html", "text": "Хората трябва да бъдат особено внимателни при желанието си да придобият имоти на зелено, особено в много ранна фаза. Това заяви в интервю за  Радио „Фокус“ – Варна  Добромир Ганев, председател на Управителния съвет на Национално сдружение „Недвижими имоти“. „На пазарите в големите градове вече се предлагат проекти, които даже нямат разрешение за строеж“, допълни експертът. Добромир Ганев уточни, че покупката на зелено е обичайно с по- добри цени и условия, но рискът е по-висок. „Тази покупка е оправдана тогава, когато има много сериозна инвестиционна компания-партньор. Инвеститорът е със стабилни позиции, с осигурено финансиране. Тогава, когато финансирането разчита само и единственото на продажба на зелено, рискът е изключително голям и не препоръчвам на гражданите да подхождат към подобни покупки“, каза още Добромир Ганев.", "date": "2019.01.23", "title": "Добромир Ганев, Национално сдружение „Недвижими имоти“: Купувачите трябва да бъдат особено внимателни при покупка на имоти на зелено"}
{"url": "http://www.focus-news.net/news/2019/01/23/2615505/veliko-tarnovo-patnata-vrazka-mezhdu-kvartalite-buzludzha-i-zona-v-tryabva-da-e-gotova-do-sredata-na-lyatoto.html", "text": "Пътната връзка между кварталите „Бузлуджа“ и „Зона В“ трябва да е готова до средата на лятото. Това съобщи за  Радио „Фокус“ – Велико Търново  зам.-кметът на града проф. Георги Камарашев. Той уточни, че  в момента се прави разчистване на терена и в първия удобен момент, когато времето го позволи, ще започне строежът. Освен това увери и, че ако всичко върви по план, проектът ще приключи до средата на годината. \r\nСтроителството на обекта трябваше да започне още през миналото лято, но се забави заради отчуждителни процедури и съгласуване на трасето с газоразпределителното дружество. \r\nОбщият размер на инвестицията е 1,8 млн. лв. \r\nЛуиза ТРАНЧЕВА", "date": "2019.01.23", "title": "Велико Търново: Пътната връзка между кварталите „Бузлуджа“ и „Зона В“ трябва да е готова до средата на лятото"}
{"url": "http://www.focus-news.net/news/2019/01/23/2615506/chumata-po-drebnite-prezhivni-zhivotni-i-afrikanskata-chuma-po-svinete-sa-pod-kontrol-u-nas-obzor.html", "text": "Заболяванията Чума по дребните преживни животни (ЧДПЖ) и Африканска чума по свинете (АЧС) са овладяни и под контрол у нас. Това съобщи на пресконференция изпълнителният директор на Българската агенция по безопасност на храните (БАБХ) д-р Дамян Илиев. Чума по дребните преживни животни (ЧДПЖ): \r\nД-р Илиев поясни, че въпреки това България продължава да е със статут на страна, инфектирана с ЧДПЖ, тъй като има неликвидирано огнище в гр. Болярово. Той уточни, че мерките от страна на ветеринарните власти за превенция и контрол на заболяването, както и рестрикциите на Европейската комисия, са облекчени, но надзорът продължава. По думите му целта е да се възстанови статутът на страната и да се възобновят търговските отношения, съгласно стандартите на Световната организация за здравеопазване на животните (OIE). Д-р Илиев поясни, че това ще се случи най-рано 6 месеца, след ликвидиране на последното огнище.  \r\nД-р Александра Митева, началник отдел „Хуманно отношение към животните“, допълни, че всички южни области в България са под специален надзор за ЧДПЖ. Тя добави, че се изпълняват мерки по две програми – THRACE и GF-TADs. „Пред Европейската комисия (ЕК) Агенцията пое ангажимент, чиято цел е да покажем липса на инфекция. Продължават клиничните прегледи и взимането на проби, но най-важни са самоконтролът и отговорността на стопаните“, каза още д-р Митев. По думите й ситуацията за фермерите е облекчена, защото в тези региони вече има свободно движение на животни за клане и свободна реализация на продуктите от тези животни. \r\nНа пресконференцията стана ясно, че темата с фермата в гр. Болярово продължава да е актуална заради неликвидираното огнище и отказа на стопаните и техните сподвижници да спазват ветеринарномедицинските правила. „Във фермата в Болярово имаше доказан вирус, а огнището продължава да е активно“, коментира д-р Дамян Илиев.  По думите му страната и фермерите щяха да са се възстановили от епизоотичната криза с ЧДПЖ, нямало е да се стигне до тези преки и непреки загуби, а статутът на България е щял да е в процес на възвръщане, ако компетентните действия на БАБХ не са били възпрепятствани. Той подчерта, че отговорността на собствениците определя бъдещите мерки и отношението на ЕК и трети страни към България. Д-р Илиев уточни, че възстановяването на статута на страната е от огромно значение, защото от това зависи доверието към българския фермер и дава основата за безопасна търговия с животни.  \r\nДо момента разходите на Агенция във връзка със заболяването ЧДПЖ възлизат на над 1,3 млн. лева. В тях не се включват разходите на други институции, като МВР. Д-р Илиев поясни, че държавата и фермерите е нямало да претърпят такива загуби, ако мерките на Агенцията са били изпълнени. „200 животни подложиха на риск бизнеса на всички фермери в страната“, каза още Дамян Илиев. Африканска чума по свинете:   \r\nОт БАБХ обясниха, че след появата на първото огнище през август 2018 г. то е било ликвидирано за 24 часа. Оттогава досега няма случай на заболяване при домашни свине, с което разпространението е предотвратено. Първият случай на АЧС при дивата популация е установен край румънската граница, два дни по-късно на 500 метра от това място е открито второ прасе с положителни проби, а впоследствие в ловно стопанство Зеленка са констатирани още два случая. Последният е от 27 декември 2018 г. По тази причина ЕК е вкарала България в зоните за превенция, а между нас и Румъния има буферна зона, където се взимат проби и контролът е увеличен. Д-р Георги Чобанов, директор на дирекция „Здравеопазване и хуманно отношение към животните“, коментира, че е важно населението да съобщава за съмнителни случаи на домашни прасета и при всеки случай на умряло диво прасе. Международните експерти са констатирали, че мерките в индустриалните ферми са ефективни, но проблемът за властите са фермите тип „заден двор“ – стопаните отглеждат прасета без да са информирали ветеринарните власти. Д-р Чобанов поясни, че  най-притеснителни са свинете, които се отглеждат в домове на ловци. По думите му в тези случаи е особено важно домашните прасета да са прегледани от регистриран ветеринар.  Факт е и мобилно приложение за ловците, с което те да подават лесно и бързо информация към компетентните органи.  \r\nОт БАБХ апелираха гражданите да бъдат внимателни при консумация на сурово сушени домашни месни продукти. Това е предпазна мярка и срещу болестта трихинелоза.", "date": "2019.01.23", "title": "Чумата по дребните преживни животни и Африканската чума по свинете са под контрол у нас (ОБЗОР)"}
{"url": "http://www.focus-news.net/news/2019/01/23/2615481/the-jerusalem-post-kade-e-zashtitnata-sistema-prashkata-na-david-i-zashto-ne-se-izpolzva.html", "text": "Къде е защитната система  „Прашката на Давид“ и защо не се използва, анализира израелското електронно англоезично издание  The Jerusalem post . \r\nOколо 14:30 часа във вторник израелците, които се наслаждаваха на склоновете на планинския курорт Хермон, чуха силен трясък и видяха димни следи в небето над тях. Системата за противоракетна отбрана „Желязен купол“ е прихванала ракета с далечен обсег, изстреляна от ирански сили в Сирия. \r\nРакетата е ирански модел \"земя-земя\" с обхват от около 200 км с полезен товар от стотици килограми експлозиви, изстреляна от покрайнините на Дамаск. Стартирането на този тип не става без предварителна подготовка, отнемаща месеци и одобрение от най-висшите кръгове в Техеран. \r\nСпоред докладите на сирийците, един час по-рано израелски самолети  са извършили рядък дневен удар по иранските цели в Сирия. Не бяха дадени специални инструкции на хилядите цивилни, които се наслаждаваха на деня и не са задействани сирените за предупреждение. \r\nВъпреки това, израелската армия е била подготвена, експлоатирайки наскоро модернизирания „Железен Купол“, за да покрие района на планината Хермон. \r\nДокато главните цели на системата \"Железен купол\" са ракети с малък обсег на действие и други артилерийски снаряди, които са били успешно прихващани, цели като  иранската ракета \"земя-земя\" в неделя, трябва да се прихващат от системата за противоракетна отбрана „Прашката на Давид“. \r\nТази система стартира преди две години и за пръв път е била използвана миналата година срещу две тактически балистични ракети СС-21, изстреляни от Сирия, но  тя е пропуснала целта си и от тогава не се използва. \r\n„Прашката на Давид“ е част от многопластовия чадър на ракетната отбранителна система на Израел, предназначен да прихваща тактически балистични ракети, ракети със среден и дълъг обхват, както и крилати ракети, изстреляни между 40 и 300 км. \r\nИранската ракета би била подходящата  цел, като да покаже на израелската общественост, че скъпата система за защита действително работи. \r\nВсяка ракета, изстреляна от „Прашката на Давид“, струва около 1 милион долара, но армията настоява, че цената не е релевантна, когато целта е защитата на страната. \r\nПротивовъздушната отбрана на Израел включва и системата „Железен Купол“, която е предназначена да сваля ракети с малък обсег, както и системата „Стрела“ която прихваща балистични ракети извън земната атмосфера. \r\nВ сравнение със скъпите ракети от „Прашката на Давид“ , всеки снаряд от „Железен купол“ струва  100 и 150 хиляди долара, но това не би трябвало да е причината, поради която не се използва „Прашката на Давид“, пише изданието \r\nТова е добра възможност да се даде възможност на новата система да се докаже, докато демонстрира новите си способности на САЩ, както и на иранците, които искат да възпрат Израел от по-нататъшни атаки срещу техните интереси в Сирия. \r\nИзданието пита има ли проблеми със съвместния израелско-американски проект, за които обществеността не знае.  Юлиян Марков", "date": "2019.01.23", "title": "The Jerusalem Post: Къде е защитната система  „Прашката на Давид“ и защо не се използва"}
{"url": "http://www.focus-news.net/news/2019/01/23/2615509/miroslav-kolev-kmet-na-s-stoletovo-s-aktivnoto-uchastie-na-zhitelite-shte-uspeem-da-sahranim-oblika-na-seloto-i-da-go-prevarnem-v-po-dobro-myasto-za-zhiveene.html", "text": "С активното участие на жителите на Столетово ще успеем да съхраним облика на селото и да го превърнем в по-добро място за живеене. Това каза за  Радио „Фокус“ – Пловдив  кметът на населеното място Мирослав Колев. „Смятам, че когато обединяваме хората и те се включват в инициативи, когато доброволно и напълно разумно помагат на местната власт в едно малко населено място, каквото е село Столетово, ръка за ръка, наистина нещата се случват. Когато хората са разединени, когато няма подкрепа от тях, смятам че няма как да се случат добри неща“, коментира Мирослав Колев. \r\nКметът на село Столетово каза още, че предизвикателствата на кметския пост са изключително много. По думите му, през изминалите три месеца, откакто заема този пост, в село Столетово са се случили ред инициативи и хубави неща, а отзивите за тях са положителни. „Започнахме с инициатива за почистване на площада, за да има по-приветлив вид и да е по-уютен за жителите и гостите на Столетово. В селото има много зелени площи, градини и пейки. Когато човек излезе, за да поседне и да си отдъхне, трябва да му е приятно да го направи“, коментира Колев. Той посочи още, че е направен ремонт на кабинетите на кметството, за да са по-приветливи за жителите и да се осъществява безпроблемно тяхното обслужване. „Във връзка с коледните и новогодишни празници, успяхме да украсим площада с украса, закупена благодарение на жители, на приятели и добри хора, които се отзоваха и помогнаха. Организирахме Коледен концерт на 26 декември, с който поздравихме жителите и гостите на Столетово. Коледарите посетиха всеки дом, поднесоха календар за новата 2019 година на стопаните, пожелаха им здраве и благоденствие“, каза Мирослав Колев. \r\n„Смятам, че за тези няколко месеца, откакто съм на кметския пост, нещата се случват успешно. Положителните отзиви ни накараха да направим и кампанията „Участвам – дарявам – променям“, за да може занапред да се случват още по-хубави неща и да се гордеем с постигнатите резултати“, коментира кметът на карловското село Столетово. \r\nТони МИХАЙЛОВ", "date": "2019.01.23", "title": "Мирослав Колев, кмет на с. Столетово: С активното участие на жителите ще успеем да съхраним облика на селото и да го превърнем в по-добро място за живеене"}
{"url": "http://www.focus-news.net/news/2019/01/23/2615512/sliven-eksperti-ot-priroden-park-sinite-kamani-podhraniha-beloglavite-leshoyadi.html", "text": "Подхранване  на белоглавите лешояди на площадката в местност Чуката бе извършено от експерти от Природен парк „Сините камъни“, съобщиха от  дирекцията на Парка . \r\nБелоглавият лешояд (Gyps fulvus) е една от най-едрите хищни птици в Европа, с размах на крилете от 2,7 м и тегло около 8 кг. Разпространен е в Южна Европа, Северна Африка, Предна, Средна и Централна Азия и Индия. Възрастните птици не мигрират, докато младите от 0 до 3-годишна възраст от Европа и Средна и Централна Азия са прелетни и зимуват в Южна Европа, Мала Азия, Арабския полуостров, Северна до Централна Африка, Индия, Пакистан, Иран. При възрастните птици главата е покрита с четинести жълто-белезникави перца, а шията с къс бял пух. В основата на шията бели пуховидни пера, образуват „якичка“, прекъсната отпред. Гърбът и крилата са пясъчно-сиви. Маховите и опашните пера са черни. Гушата и предната част на гърдите са тъмножълто-кафяви, а коремът е по-светъл. Клюнът е сив до светложълт, восковицата е тъмносива. Краката са сиви. Ирисът е тъмнокафяв (полувъзрастни) до жълт (при възрастните). При младите главата е покрита с гъст, груб пух. Якичката от тъмноръждиви копиевидни пера. Тялото и отгоре и отдолу едноцветно ръждивокафяво със заострени пера. Маховите пера и опашката черни, като при възрастните. Ирисът е от черен до ореховокафяв с напредване на възрастта. Храни се главно с труповете на различни видове едри и средно едри животни. Гнезди на скали, отглежда 1 малко.", "date": "2019.01.23", "title": "Сливен: Експерти от Природен парк „Сините камъни“ подхраниха белоглавите лешояди"}
{"url": "http://www.focus-news.net/news/2019/01/23/2615514/shumen-20-to-yubileyno-izdanie-na-traditsionnata-malka-vinariya-podgotvyat-v-selo-osmar.html", "text": "20-то юбилейно издание на традиционната „Малка винария“ подготвят в село Осмар. Празникът на виното ще се проведе на 26 януари. Това каза за  Радио „Фокус“- Шумен  Анета Недялкова, секретар на НЧ „Съгласие- 1882“. Събитието ще събере майстори на домашни вина и гости от 18.00 часа в събота в Ритуалната зала в селото. Идеята на организаторите е тази година пробите да бъдат оценявани от дегустационна комисия от местната „Осмарска изба“. „Очаква се в пробите от домашни бели и червени вина и пелини сериозно да затруднят журито. Лоша година, но хубаво грозде - казват местните хора, тъй като заради дъждовете реколтата бе по-малко, но с по-добро качество“,  каза Анета Недялкова. Тя припомни, че в надпреварата за призовете през миналата година са участвали близо 30 винени проби от домашни изби. Самата Анета Недялкова спечели отличието за червен пелин. „Виното бе мерло, старо, от предходната година“, разказа тя и добави, че тази година се надява да впечатли журито с напитки в категорията бяло и червено домашно вино. Анета Недялкова посочи, че осмарчани ревниво пазят рецептата за пелина, който правят, но спомена, че се слагат между 17 и 27 вида ароматни билки, сред които задължително див пелин, а за да е наложен се добавят ябълки и дюли. „Пробите се носят в самия ден на винения празник. Опитват се и се оценяват на място пред гостите“, обясни Анета Недялкова. Тя добави, че за доброто настроение по време на празника ще се погрижи Иван Ганчев. \r\nИвелина ИВАНОВА", "date": "2019.01.23", "title": "Шумен: 20-то юбилейно издание на традиционната „Малка винария“ подготвят в село Осмар"}
{"url": "http://www.focus-news.net/news/2019/01/23/2615503/hyuriet-putin-i-erdogan-skochiha-sreshtu-es-zaradi-pismoto-na-bryuksel-do-oon-za-konstitutsionniya-komitet-v-siriya.html", "text": "Президентът на Турция Реджеп Тайип Ердоган  проведе разговор в продължение на близо 2 часа с руския  президент Владимир Путин, предаде електронното издание на вестник  „Хюриет” . След срещата двамата лидери дадоха съвместна пресконференция. Ердоган отправи посланието и предупреждението за „критичната важност за недопускането на вакуум, от който да се възползват  терористичните организации след военното изтегляне на САЩ от Сирия.”. Путин изтъкна „желанието на Москва за намиране на трайно разрешение на конфликта в Сирия, чрез използване на политически и дипломатически пътища.”. \r\nПутин и Ердоган заедно се обявиха против изпратеното от ЕС писмо до Генералния секретар на ООН относно Конституционния комитет в Сирия. Двамата се съгласиха, че това писмо на Брюксел „силно и неприятно ги е изненадало”, посочва още „Хюриет”.  Георги Димов", "date": "2019.01.23", "title": "„Хюриет”: Путин и Ердоган скочиха срещу ЕС заради писмото на Брюксел до ООН за Конституционния комитет в Сирия"}
{"url": "http://www.focus-news.net/news/2019/01/23/2615517/tass-tramp-zayavi-che-sasht-nyama-da-dopusnat-zaguba-v-targovskiya-spor-s-pekin.html", "text": "Независимо как ще се развият събитията след като изтече временния срок на постигнатите договорености с Китай, Вашингтон в никакъв случай няма да се откаже от исканията си в разгорещения търговски спор с Пекин, предава  ТАСС , като пояснява, че информацията е от среща в сряда на Доналд Тръмп с журналисти в Белия дом. Поводът е съвещание, кое то президентът на САЩ е провел по въпроси, свързани с възможностите да се намалят цените на лекарства, продавани само по рецепта.   \r\n\"Китай много настоява да сключим сделка. Ще видим какво ще произтече от това- Мен ме устройва положението, в което се намираме сега. При нас нещата са отлични, но при тях – не съвсем заради митата на китайските стоки“, е обявил ръководителят на американската администрация, като е пояснил, че Китай „ плаща милиарди долари на финансовото министерство на САЩ. За първи път парите потекоха в обратна посока – от Китай насам, по-рано това беше улица с еднопосочно движение“ \r\n В началото на декември по време на срещата на върха на Г20 в Аржентина двамата президенти – Доналд Тръмп и Си Дзинпин, се договориха за тримесечно примирие в търговската война, през което да се подготвят стъпки за сключване на споразумение в тази област между двете държави. Тръмп рязко е разкритикувал дефицита в двустранния стокообмен, който по неговите думи достига 500 млрд щатски долара.      Ивелина Ватова", "date": "2019.01.23", "title": "ТАСС: Тръмп заяви, че САЩ няма да допуснат загуба в търговския спор с Пекин"}
{"url": "http://www.focus-news.net/news/2019/01/23/2615508/ria-novostiv-siriya-shte-tryabva-da-se-sazdade-konstitutsionen-komitet.html", "text": "На съвместната пресконференция на президентите Ердоган и Путин руският държавен глава заяви, че форматът от Астана остава най-продуктивен при решаване на сирийския проблем, предава  РИА Новости . \r\nТой отбеляза, че партньорите в Женева са отказали да работят с Русия по формирането на  Конституционен комитет в Сирия  и е изразил удивлението си от тяхната позиция, но е заявил, че е търпелив. Той е съобщил, че МВнР на Русия ще разговаря със западните партньори.   \r\nПо въпросите за  стратегическото сътрудничество  с Турция руският лидер заяви, че Турция прави много за ликвидирането на терористите в Идлиб.  Според него е нужна съвместна работа, за да се премахне напрежението в този район. Военните и дипломатите на двете държави ще продължат да координират усилията си, в това число и за връщане на бежанците у дома в Сирия. По думите на Ердоган между Москва и Анкара по този въпрос няма никакви различия.   \r\nДържавните глави обсъдиха и процеса по  оттегляне на американските войски от Сирия . Според Ердоган най-важното е да не се допуска властови вакуум след като военните напуснат територията. Путин припомни, че американските военни са в Сирия незаконно, тъй като Дамаск не ги е канил, а и защото няма решение на ООН.    \r\nПрезидентите на Русия и Турция са обсъдили в разговора си и въпроси, свързани с  \"Турски поток\" . \r\nСпоред Путин газопроводът ще може да бъде пуснат до каря на 2019-та година. Той е подчертал, че това ще е от важно значение не само за Турция, но и за енергийната сигурност на южна и югоизточна Европа.    Ивелина Ватова", "date": "2019.01.23", "title": "РИА Новости:В Сирия ще трябва да се създаде Конституционен комитет"}
{"url": "http://www.focus-news.net/news/2019/01/23/2615511/tass-sasht-razglezhdat-razlichni-varianti-za-deystvie-ako-vlastite-vav-venetsuela-predpriemat-merki-sreshtu-opozitsiyata.html", "text": "САЩ са готови на продуктивно сътрудничество с Каракас, ако Николас Мадуро се съгласи мирно да предаде властта и да напусне поста на държавен глава, заявяват от Белия дом, предава  ТАСС .  \r\nВ същото време САЩ обсъждат всички възможни варианти за действие, ако сегашните управляващи в латиноамериканската държава предприемат силови мерки срещу опозицията. Това е заявил в сряда в телефонен брифинг с журналисти висш представител на вашингтонската администрация, като е пояснил, че тя е готова рязко да засили едностранните мерки по отоншение на правителството на Мадуро.   \r\nКакто се подчертава на брифинга, решението да се признае председателя на Националното събрание на Венецуела Хуан Гуайдо за временно изпълняващ длъжността президент на страната е взето от американския лидер Доналд Тръмп.   \r\nНа 21 януари Върховният съд на Венецуела обяви парламента за неконституционен орган. Той фактически не участва при вземането на решения, тъй като е под контрола на политическите противници на Мадуро.  Ивелина Ватова", "date": "2019.01.23", "title": "ТАСС: САЩ разглеждат различни варианти за действие, ако властите във Венецуела предприемат мерки срещу опозицията"}
{"url": "http://www.focus-news.net/news/2019/01/23/2615507/georgi-dimov-bivsh-generalen-konsul-v-odrin-nishto-sashtestveno-nyama-da-bade-postignato-v-razgovorite-mezhdu-prezidentite-na-turtsiya-i-rusiya.html", "text": "Нищо съществено няма да бъде постигнато в разговорите между президентите на Турция и Русия. Това каза за обзорното предаване „Това е България“ на  Радио „Фокус“  Георги Димов, бивш генерален консул на България в Одрин във връзка с посещението на турският държавен глава Реджеп Таип Ердоган в Москва за среща с президента на РФ Владимир Путин. Георги Димов обясни, че нито Русия, нито Турция са харесвани от Запада и САЩ, и това ги кара да взаимно да се подкрепят. \r\n„Между Русия и Турция има сериозни разминавания, особено по отношение на Сирия. На първо място имаме чуждестранно военно присъствие и нееднозначно отношение към него – факт. На второ място имаме законно избран президент, имаме армията на все още суверенна държава – Сирия, и различният поглед към тях. На следващо място – подозрения и обструкции за методите на водене на въоръжената борба и появата на терен на химици. Четвърто – имаме дилемата за запазване на териториалната цялост на Сирия, което най- вероятно ще бъде един от акцентите от днешната среща на Ердоган в Москва. И пето – диаметрално различно е отношението на двамата президенти към Башар Асад“, каза Димов. \r\nГеорги Димов определи сходството между Путин и Ердоган с факта, че двамата заедно са скочили срещу ЕС заради писмото на Брюксел до ООН заради Конституционния комитет в Сирия. Анкара и Москва настояват, че работата в Сирия е почти приключила или поне на последната права, докато според ЕС това не е така. Димов допусна, че в информациите след разговорите между президентите на Турция и Русия ще се наблюдава замитане под килима на проблемите относно Сирия. Ще се акцентира върху търговията, туризма и взаимните икономически изгоди, обобщи бившият генерален консул на България в Одрин. Колкото до интересуващата ни тема за бъдещето на „Турски поток“ анализаторът прогнозира, че за нея едва ли ще остане време и ако все пак се спомене, то ще бъде като символично допълнение и специално за Турция – за вътрешна употреба в навечерието на местните избори през март. \r\nЦоня Събчева", "date": "2019.01.23", "title": "Георги Димов, бивш генерален консул в Одрин: Нищо съществено няма да бъде постигнато в разговорите между президентите на Турция и Русия"}
{"url": "http://www.focus-news.net/news/2019/01/23/2615513/tv-star-obshta-kritika-na-putin-i-erdogan-protiv-es-zaradi-pozitsiyata-na-obshtnostta-po-siriya.html", "text": "Президентите на Русия и на Турция – Владимир Путин и Реджеп Тайип Ердоган, едновременно   се обявиха срещу писмо на ЕС до Генералния секретар на ООН относно Конституционния комитет в Сирия, предаде турският  ТВ канал Стар .  \r\nПутин заяви буквално следното: „Точно когато щяхме да сложим точка на преговорите в Женева, чухме от нашите европейски колеги, че „дейността все още не е приключила”.  Междувременно искам да кажа следното: Това беше подход, който никак не очаквахме. Да изпратят писмо лично до Генералния секретар на ООН. Подписано от постоянните представители в Съвета за сигурност (СС) на ООН на Франция, Германия, Великобритания. В него в т. 5 казват така:  „Г-н Генерален секретар,  Вашият специален представител за Сирия не трябва да приема изявленията на страните -  гаранти от процеса в Астана на Женевските мирни преговори.”. Изумителна ситуация. Не очаквахме подбоден подход. \r\nТакова писмо написаха нашите европейски партньори. Ние обаче искаме да продължим работата с тях по един хладнокръвен начин. Аз вече разговарях по този проблем и с Франция, и с Германия. Външните министри ще продължат нужната работа в това направление.”, думи на Путин, цитирани от  ТВ Стар.  Георги Димов", "date": "2019.01.23", "title": "ТВ Стар: Обща критика на Путин и Ердоган против ЕС заради позицията на Общността по Сирия"}
{"url": "http://www.focus-news.net/news/2019/01/23/2615510/tass-turtsiya-ochakva-poveche-ot-shest-miliona-ruski-turisti-prez-2019-godina.html", "text": "На пресконференцията в Москва след руско-турските преговори турският президент Реджеп Тайип Ердоган обяви, че страната му очаква над шест милиона руски туристи през тази година, предава  ТАСС .   \r\nТой е напомнил, че „Русия не за първи път е на водеща позиция по борй на туристи, посетили Турция“.   \r\nСамо преди дни, на 19 ноември, на церемонията по повод приключване на строителството на морския участък от газопровода „Турски поток“ той съобщи за друг руски рекорд в туризма – за първите девет месеца на отминалата 2018-та над пет милиона руснаци са посетили Турция като туристи, което е най-добрият резултат по този показател в последните няколко години.    Ивелина Ватова", "date": "2019.01.23", "title": "ТАСС: Турция очаква повече от шест милиона руски туристи през 2019 година"}
{"url": "http://www.focus-news.net/news/2019/01/23/2615515/the-bbc-po-ulitsite-na-venetsuela-hilyadi-protestirat-sreshtu-maduro.html", "text": "Хиляди венецуелци се събират на протестни митинги и демонстрации срещу президента Николас Мадуро, информира британската радио-телевизионна корпорация  The BBC  по повод политическата криза в латиноамериканската страна.  \r\nНа улиците в столицата Каракас вече са излезли хиляди граждани да изразят недоволството си от сегашното управление и да настояват за оставка на правителството.  ВВС  информира за четири жертви при първите протести.   Ивелина Ватова", "date": "2019.01.23", "title": "The BBC: По улиците на Венецуела хиляди протестират срещу Мадуро"}
{"url": "http://www.focus-news.net/news/2019/01/23/2615516/reuters-rusiya-i-turtsiya-shte-deystvat-zaedno-za-da-stabilizirat-siriyskata-provintsiya-idlib.html", "text": "След разговорите, които в сряда са водили президентите на Турция и Русия в Кремъл, Владимир Путин е обявил, че двамата са обсъждали планове за стабилизиране на ситуацията в сирийската провинция Идлиб, предава  Reuters .  \r\nПо-рано в сряда руският външен министър е заявил, че положението в района, в който Москва и Анкара се опитват да създадат зона за деескалация, бързо се влошава и че то е под почти пълен контрол на бойците от Нусра. \r\nПутин е обявил, че военните министри на Русия и Турция вече са разговаряли за специалните мерки и действия, които двете държави ще предприемат в Идлиб, без да даде повече подробности. Той е оценил големите усилия, които Турция полага за да намали напрежението в региона, но е подчертал, че са нужни повече единни акции, за да „се ликвидират терористичните групировки“.   \r\nПутин е обявил, че се е съгласил Москва да бъде домакин на среща между Русия, Турция и Иран, на която да се обсъди ситуацията в Сирия, като е подчертал необходимостта тя да се проведе в най-скоро време. По този въпрос с Ердоган са на една и съща позиция.  \r\nРуският държавен глава е обявил и затрудненията, които среща идеята за създаване на спонсориран от ООН конституционен комитет за Сирия, тъй като Франция, Германия и Великобритания през декември   я блокираха, поведение, което е изненадало Москва.    Ивелина Ватова", "date": "2019.01.23", "title": "Reuters: Русия и Турция ще действат заедно, за да стабилизират сирийската провинция Идлиб"}
{"url": "http://www.focus-news.net/news/2019/01/23/2615518/izvestiya-merkel-e-zayavila-che-na-foruma-v-davos-tryabva-da-se-radvat-na-prisastvieto-y.html", "text": "Канцлерът на Германия Ангела Меркел е имала дискусия с основателя на Световния икономически форум в Давос Клаус Шваб, пише руският всекидневник  „Известия“ , като се позовава на сайта на форума. Тя е посъветвала „да се радваме на това, което имаме“.   \r\nШваб е реагирал на думите й, като е изразил надежда, че Меркел ще идва в Давос като активен участник, а не като политик в оставка. \r\nВ края на октомври 2018-та Меркел заяви, че на изборите в 2021 година няма да избяга кандидатурата си за федерален канцлер. И на поста генерален секретар на Християн-демократическия съюз я замени Анегрет Крамп- Каренбауер.  \r\nТазгодишната тема на Световния икономически форум е „Глобализация 4.0: формиране на глобална архитектура в епохата на четвъртата индустриална революция“.    Ивелина Ватова", "date": "2019.01.23", "title": "„Известия“: Меркел е заявила, че на форума в Давос трябва да се радват на присъствието й"}
