{"url": "http://www.focus-news.net/news/2019/03/26/2639347/gen-chavdar-chervenkov-u-nas-ruska-hibridna-voyna-bi-presledvala-vzemane-na-politicheski-reshenie-v-ruski-interes.html", "text": "У нас руска хибридна война би преследвала вземане на политически решение в руски интерес. Това каза за обзорното предаване „Това е България“ на  Радио „Фокус“  ген. Чавдар Червенков, бивш ръководител на Военното разузнаване и бивш министър на вътрешните работи. Такива решения биха могли да бъдат в областна на газоснабдяването, обясни той. Не е ясно, обаче, как ще осигурим подкрепа на Брюксел по отношение на газопровод, който не отговаря на изискванията на съответните енергийни пътеки, за да се угоди на руското желание да заобиколи Украйна, каза още той и обясни, че това което засяга страната ни, е главно енергетиката. „Другият въпрос е „Белене“. Какво решение ще вземем за него? Какво ще ги правим тези железа, които сме трупали там и сме ги завили в найлони? Нали си спомняте, че преди години имахме един или два реактора, които стояха толкова дълго, че накрая ги продадохме почти като старо желязо. За тези сега сме платили над милиард, имаше арбитражи, осъдиха ни и още един куб разправии в наш ущърб . Загубихме всички дела, въпреки тупането в гърдите на някои наши политици и видни енергетици , че това няма как да стане. Платихме си като попове. Има една стара българска поговорка, която приляга на случая: „Изядохме солта, отнесохме тоягите, накрая си и платихме“, коментира той. Ген. Чавдар Червенков каза още, че не трябва да се създава психоза за руски агенти на територията на България. Въпросите трябва да се решат с политически инструменти на масата на преговорите. Червенков обясни, че един договор има сила и стабилност тогава, когато и двете страни са доволни. Той коментира и темата с пакета „Мобилност 1“. Според него България много трудно ще пребори големите страни в това отношение.  \r\nЦоня СЪБЧЕВА", "date": "2019.03.26", "title": "Ген. Чавдар Червенков: У нас руска хибридна война би преследвала вземане на политически решение в руски интерес"}
{"url": "http://www.focus-news.net/news/2019/03/26/2639369/sport-vav-vtoriya-krag-ot-evrokvalifikatsii-2020-norvegiya-shvetsiya-33.html", "text": "Завърши срещата между Норвегия и Швеция от втория кръг на квалификациите за Европейското първенство по футбол 2020. Резултатът е 3:3 за Норвегия. \r\nТрите гола за Норвегия вкараха Йонсен (41-та мин.), Кинг (51-ва мин.) и Камара в 7 мин. от добавеното след редовното време. За Швеция   един гол вкара Клаесон (70-та мин.) и два - Куайсон  (в 86-та мин. и в 1 мин. от добавеното след редовното време )  \r\nВ група F вечерта във вторник се играха още два мача.  \r\nЕто резултатите: \r\nМалта-Испания 0:2 \r\nРумъния-Фарьорски острови 4:1.", "date": "2019.03.26", "title": "Спорт: Във втория кръг от Евроквалификации 2020 Норвегия-Швеция 3:3"}
{"url": "http://www.focus-news.net/news/2019/03/26/2639351/pazardzhik-regionalna-biblioteka-nikola-furnadzhiev-shte-chestva-60-godishen-yubiley-i-160-g-bibliotechno-delo.html", "text": "Регионална библиотека “Никола Фурнаджиев“ ще чества 60-годишен юбилей и 160 г. библиотечно дело в Пазарджик, съобщи за  Радио „Фокус“ – Пазарджик  Диана Варникова от библиотеката. Тя обясни, че двете годишнини ще бъдат отбелязани на 11 април. „Юбилейните тържества ще започнат в 13.00 часа с откриване на изложба “РБ“ Н. Фурнаджиев“-културно-образователен и информационен център“ и откриване на Зала на писателите. В 13.30 часа в библиотеката ще започне юбилейна национална научна конференция „16 десетилетия – от книжовно средище до навигатор в цифровия свят“, в която ще вземат участие 11 лектори с доклади на различни теми. От 18.30 часа е тържественият концерт в Драматично-куклен театър „К.Величков“ в града“, каза също Варникова. \r\nВаня НИКОЛОВА", "date": "2019.03.26", "title": "Пазарджик: Регионална библиотека “Никола Фурнаджиев“ ще чества 60-годишен юбилей и 160 г. библиотечно дело"}
{"url": "http://www.focus-news.net/news/2019/03/26/2639349/ministar-petya-avramova-evropa-vseki-den-e-v-nashiya-dom-chrez-sredstvata-po-programite-s-koito-obnovyavame-patishtata-i-investirame-v-zdraveopazvane-i-obrazovanie.html", "text": "Европа е всеки ден в нашия дом и всички виждаме резултатите от европейската солидарност, разпределените средства от богатите към бедните държави, чрез които имаме възможност да обновим пътищата, да инвестираме във българското здравеопазване и образование. Това заяви в Смолян министърът на регионалното развитие и благоустройството Петя Аврамова по време на Граждански диалог за регионалното развитие, предаде репортер на  Радио „Фокус“ – Смолян . Големите инфраструктурни проекти в пътната сфера в държавата са магистралите, а именно с такива средства се изграждат магистралите „Тракия“ и „Струма“. „Наред с големите инфраструктурни проекти по ОП „Региони в растеж“ се рехабилитират и 23 второкласни и третокласни пътища, които са с обща дължина от 360 км и са важни за живота на хората. Към момента са въведени в експоатация шест с дължина 87 км. Завършило е строителството на три отсечки за 52 млн. лв., с дължина 66 км. До края на 2019 се очаква да приключи рехабилитацията и на 14 участъка, с дължина 208 км за 184 млн. лв. Няколко от тях са на територията на област Смолян“, поясни министър Аврамова. \r\nТя подчерта, че всяка инвестиция е важна за областта независимо дали е по линия на европейската солидарност или от републиканския бюджет, защото 10 смолянски общини са сърцето на Родопите и област Смолян е еднинствената в България, до която няма жп-транспорт. „Подобряването на пътната инфраструктура е от съществено значение. Реализацията на проектите в пътните сектор ще бъде ускорена с въвеждането на толсистемата. Реалните приходи ще дойдат през 2020 г., когато очакваме от нея да има едни по-голям приход в този с години недофинансиран сектор, за който нуждите са много по-големи от финансовите възможности и бюджета на АПИ. Със средства от ОП „Региони в растеж“ се рехачилитират 21 км от третокласния път Михалково – граница Смолян, който е важен за жителите на Михалково, Кричим и Девин и осигурява бърза връзка със Смолян и достъп по Пазарджик и Пловдив. Срокът за изпълнението му е 15 месеца. Рехабилитира се и още един участък от 15 км, от който по-голямата част е в област Пловдив. Предстои рехабилитация на 27 км от пътя Смолян – Стойките – Широка лъка. Предстои отваряне на ценовите оферти за строителство и надзор, като стойността е малко над 23 млн. лв. без ДДС“, обясни министър Аврамова. Тя отбеляза, че за улесняване на трафика по пътя Смолян – Асеновград с е изработвана прединвестиционно проучване за изграждане на трета лента за тежкотоварни автомобили в участък от близо 75 км. Стойността на подписания договор е 112 000 лв. Проучването има за цел да определи участъците, в които е възможно да се изгради такава лента и необходимите инвестиции за това, като участъците от пътя, преминаващи през населените места не се предмет на това проучване, каза още министър Аврамова. \r\nНели ГЕРГЬОВСКА", "date": "2019.03.26", "title": "Министър Петя Аврамова: Европа всеки ден е в нашия дом чрез средствата по програмите, с които обновяваме пътищата и инвестираме в здравеопазване и образование"}
{"url": "http://www.focus-news.net/news/2019/03/26/2639346/veliko-tarnovo-zabavni-zanimaniya-za-detsa-i-mladezhi-podgotvya-natsionalniya-muzey-na-obrazovanieto-v-gabrovo-za-aprilskata-vakantsiya-na-uchenitsite.html", "text": "Забавни занимания и игри за деца и младежи подготвя Националния музей на образованието за част от дните на априлската ваканция на учениците. Това съобщи за  Радио „Фокус“ – Велико Търново  Любка Тинчева, завеждащ отдел „Информационно осигуряване, комуникации и мултимедийно студио“. Проявите ще се проведат в дните от 1 до 5 април и ще са в постоянната експозиция, възстановките на килийно и взаимно училище и обновената мултифункционална зала. Те ще включват игри на асоциации и задачи интерактивния дисплей са със състезателен характер. За най-добрите ще има и награди.  През всеки от дните  на  ваканционната седмица ще има занимания, които по нестандартен начин ще разкажат на децата историята на българското образование. Тези, които за пръв път прекрачват прага на НМО, ще направят незабравимо пътешествие във времето. Занимателна беседа с мултимедийна презентация ще запознае малчуганите с „Школото на нашите предци”. В музейното ателие могат да участват всички, които искат да покажат сръчност и творческо въображение. Включването в заниманията става след предварителна заявка на тел. 066 / 806 461, където можете да получите и повече информация. Те ще се провеждат всеки ден от 10.00 до 12.00 часа. Допълнителни такси няма, учениците ще трябва да си платят само входния билет. \r\nЛуиза ТРАНЧЕВА", "date": "2019.03.26", "title": "Велико Търново: Забавни занимания за деца и младежи подготвя Националния музей на образованието в Габрово за априлската ваканция на учениците"}
{"url": "http://www.focus-news.net/news/2019/03/26/2639352/sport-finlandiya-pobedi-armeniya-kato-gost-v-evropeyska-kvalifikatsiya-s-20.html", "text": "Футбол:  Финландия победи Армения като гост в европейска квалификация с 2:0. Головете за скандинавците отбелязаха Йенсен и Соири. Финландия заема третото място в група J, a Армения е последна с две загуби. Тази вечер от същата група от 21:45 играят Италия – Лихтенщайн и Босна и Херцеговина – Гърция.", "date": "2019.03.26", "title": "Спорт: Финландия победи Армения като гост в европейска квалификация с 2:0"}
{"url": "http://www.focus-news.net/news/2019/03/26/2639354/georgi-dimov-bivsh-generalen-konsul-na-balgariya-v-odrin-turtsiya-se-doblizhava-do-grupata-na-otkroveno-antidemokratichni-arabski-strani.html", "text": "Турция се доближава до групата на откровено антидемократични арабски страни. Това каза за обзорното предаване „Това е България“ на  Радио „Фокус“  Георги Димов, бивш генерален консул на Република България в Одрин. Съществува опасност от евентуален терористичен натиск, каза още той. Дори войната в Сирия да приключи, в близките години в Турция остават около 4 млн. сирийци, които променят етническата мозайка в страната. „Официално не се знае колко са привържениците на ДАЕШ сред тези сирийци. Според сериозни източници тези джихадисти са много. Преди година по официално данни 100 000 сирийци са получили турско гражданство, макар че според мен са много повече, те ще могат да участват и в изборите. Получили турско гражданство те вече няма как да бъдат проследени Като се има предвид, че е възможно сред тях да има джихадисти, това трябва да ни бъде като звънец, обясни той. Георги Димов обобщи, че целта на турския президент Реджеп Тайип Ердоган е да окупира цялостното управление на страната за поне 5 години напред в рамките на новия модел за безгранична президентска власт и правомощие. България все още е единствената страна от съседните на Турция, с които Анкара официално няма проблеми и Турция би трябвало да се стреми да запази това положение, коментира още Димов.  \r\nЦоня СЪБЧЕВА", "date": "2019.03.26", "title": "Георги Димов, бивш генерален консул на България в Одрин: Турция се доближава до групата на откровено антидемократични арабски страни"}
{"url": "http://www.focus-news.net/news/2019/03/26/2639345/krasen-stanchev-ikonomist-atakata-kam-tsvetan-tsvetanov-e-ataka-kam-vsichko-s-koeto-toy-se-zanimava.html", "text": "Атаката към Цветан Цветанов е атака към всичко, с което той се занимава. Това каза за обзорното предаване „Това е България“ на  Радио „Фокус“  основателят на Института за пазарна икономика и преподавател в Софийския университет „Свети Климент Охридски“ Красен Станчев.„Атаката срещу Цветанов очевидно означава и атака към всичко, с което той се занимава в момента. Това включва вътрешнопартийните неща, подготовката на избирателни кампании и се стигне до уговарянето на сделката за доставка на самолети. Явно „Империята отвръща на удара“ независимо от това, че хората, които разпространяват тази информация са добронамерени и имат желанието нещата да се изчистят. Политиците са нормални хора и те, както всички нормални хора ще предпочетат първо себе си и близките си срещу всички останали и когато имат тази възможност, те ще се възползват от служебното си положение“, каза той. Красен Станчев обясни, че освен всичко останало проблемът е репутационен. Политикът трябва да бъде образец за подражание, но в този случай не е така, коментира той. Според него в случая от икономическа гледна точна едва ли има ощетявания на бюджета. От правна гледна точка е възможна всяка сделка между купувач и продавач, каза още Станчев и изрази надежда хората да бъдат по-внимателни кого да избират в бъдеще. \r\nЦоня СЪБЧЕВА", "date": "2019.03.26", "title": "Красен Станчев, икономист: Атаката към Цветан Цветанов е атака към всичко, с което той се занимава"}
{"url": "http://www.focus-news.net/news/2019/03/26/2639355/veliko-tarnovo-vklyuchiha-gorna-oryahovitsa-i-gornooryahovskiya-sudzhuk-v-interaktivna-karta-na-vineno-kulinarniya-turizam-v-stranata.html", "text": "Горна Оряховица и горнооряховският суджук са включени в интерактивната карта на винено-кулинарния туризъм в страната. Те са част от Дестинация – Стари столици, която включва Велико Търново, Горна Оряховица, Шумен, Търговище, Плиска, Велики Преслав, Габрово.  Това съобщават от пресцентъра на  Община Горна Оряховица . Освен горнооряховски суджук, туристите, които ще преминат по тази дестинация, ще могат да опитат още еленски бут, пестил от сини сливи – “габровски шоколад”, пълнени раки с булгур – червени чушки, които се пълнят с булгур, сирене и орехи, оризато – постен ориз на фурна, болярски сърми – правят се на бавен огън, мешаница – гювеч с месо, което се прави в Арбанаси. Ще могат да дегустират и Осмарски пелин – прочутото вино се прави в с. Осмар и има характерен горчив вкус, който се дължи на едноименната подправка. В региона се произвеждат също висококачествени вина Шардоне, Мерло, Пино ноар и др. Предлагат се също дегустационни турове и опознавателни беседи с участието на енолог. Туристите могат да посетят също и историческите хълмове Царевец и Трапезица, Арбанаси, Хотнишка екопътека, Еменска екопътека, Даскалоливницата, Елена, Славейковото училище, Търговище, Шуменска крепост, Мадарският конник, Осмарски скални манастири, Ханкрумски скални манастири, Плиска и Никополис ад Иструм. \r\nКартата включва общо 12 дестинации, които са дигитализирани и достъпни на сайта на Министерството на туризма. Те са разработени по проект „Сподели България“, който се реализира съвместно от Министерството на туризма и Министерството на земеделието, храните и горите. \r\nВинено-кулинарните дестинации са избрани да бъдат 12, за да отговарят на броя на месеците в годината. Те включват 55 общини, на територията на цялата страна, близо 120 туристически забележителности и характерните за всеки регион вино и кулинария, над 80 характерни храни и 12 традиционни вина.", "date": "2019.03.26", "title": "Велико Търново: Включиха Горна Оряховица и горнооряховския суджук в интерактивна карта на винено-кулинарния туризъм в страната"}
{"url": "http://www.focus-news.net/news/2019/03/26/2639359/sport-dzhon-isnar-se-klasira-za-chetvartfinalite-v-mayami.html", "text": "Защитаващият титлата си Джон Иснър се класира за четвъртфиналите на турнира от сериите \"Мастърс\" в Маями. \r\nПоставеният под номер седем в основната схема американски тенисист Иснър се наложи над Кайл Едмънд от Великобритания със 7:6, 7:6.  \r\nВ следващия кръг на турнира Иснър ще играе срещу победителя от двубоя между Новак Джокович и Роберто Баутиста Агут.", "date": "2019.03.26", "title": "Спорт: Джон Иснър се класира за четвъртфиналите в Маями"}
{"url": "http://www.focus-news.net/news/2019/03/26/2639358/veliko-tarnovo-proletno-pochistvane-pod-mototo-oberi-bokluka-organizirat-v-gabrovo.html", "text": "Пролетно почистване под мотото „Обери боклука“ организират в Габрово. Проявата се провежда ежегодно през  април, а неин инициатор е Община Габрово, припомнят за  Радио „Фокус“ – Велико Търново  от местната администрация. През 2019-та тя ще продължи в рамките на две седмици – от 1 до 14 април. По време на кампанията всеки габровец ще може да се включи като почисти района около дома си, градинката в квартала или пък излезе извън пределите на града и почисти замърсени територии. \r\nЗаявките за участие могат да се подават по телефона – на номер 066 / 818 437 или по електронен път – на  e-mail: v.totseva@gabrovo.bg. \r\nОбщина Габрово осигурява чували и ръкавици за всички регистрирани участници, като те ще се раздават всяка сряда от 27 март до края на кампанията, от 8.30 до 17.00 часа в сградата на местната администрация. В зависимост от спецификата на посочените райони ще бъде осигурено транспортиране на събраните отпадъци. В случай че почистваната територия е в рамките на града, то събраните отпадъци следва да бъдат оставени на контейнерната площадка. \r\nЛуиза ТРАНЧЕВА", "date": "2019.03.26", "title": "Велико Търново: Пролетно почистване под мотото „Обери боклука“ организират в Габрово"}
{"url": "http://www.focus-news.net/news/2019/03/26/2639356/ministar-petya-avramova-za-podobryavane-na-patnata-infrastruktura-v-oblast-smolyan-e-neobhodima-realizatsiyata-na-pet-prioritetni-obekta.html", "text": "Министърът на регионалното развитие и благоустройството заяви, че за подобряване на пътната инфраструктура в област Смолян е необходима реализацията на  пет приоритетни обекта. Това заяви в Смолян министърът на регионалното развитие и благоустройството Петя Аврамова по време на Граждански диалог за регионалното развитие, предаде репортер на  Радио „Фокус“ – Смолян .  По думите й, това са 3,5 км от обходния път на Чепеларе, изграждане на тунел по път Смолян – Средногорци – Рудозем, с цел да се преодолее остра крива с радиус 30 градуса, рехабилитация на 22 км от пътя Рудозем – Смолян, рехабилитация на 22 км от  пътя Средногорци – Мадан – Златоград – Бенковски. Този път е връзка между ГКПП „Рудозем – Елидже“ и граничните пунктове „Златоград“ и „Маказа“. Необходима е рехабилитация на 36 км от пътя Гоце Делчев – Доспат – Борино – Девин. Министър Аврамова поясни, че по отношение на обходния път на Чепеларе АПИ ще заложи в инвестиционната се програма актуализиране на проекта за трите участъка, на които е разделен и строителството при осигурени финансови средства по предварителни разчети ще струва около 17 млн. лв., които трябва да бъда осигурени в бюджета на АПИ. \r\nМинистърът съобщи, че язовир „Пловдивци“ край Рудозем е напълно готов и се очаква да бъде назначена Държавна приемателна комисия за пускането му в експлоатация. Тя отбеляза още, че „Пловдивци“ е първият язовир за питейни нужди, построен в България през последните 30 години. Към него е изградена и модерна пречиствателна станция за питейни води. Новото съоръжение ще подобри  водоснабдителните услуги за около 40 000 жители на  общините Рудозем и Мадан. Инвестицията е на стойност 47,4 млн. лв., а финансирането е по Проекта за развитие на общинската инфраструктура, който се изпълнява от 2010 г. със заем от Световната банка.  \r\nМинистър Аврамова посочи, че на територия на област Смолян ще се инвестират и над 91 млн. лв. за модернизация на ВиК мрежата. Проектът се осъществява с безвъзмездна помощ в размер на 68,2 млн. лв. по Оперативна програма „Околна среда 2014-2020 г.“ и включва изграждане или рехабилитация на 22 км водопроводи и 46 км канализация. Ще се модернизира и пречиствателната станция за отпадъчни води в Смолян. Тя припомни още, че през октомври 2018 г приключиха дейностите по аварийното укрепване на срутището по главния път Смолян – Мадан, край село Тикале и, че до момента е изградена анкерна стена с размери 7 на 100 метра. Монтирана е 1400 кв. метра високоякостна мрежа, има изградена допълнителна предпазна ограда, като извършените дейности са за малко над 1 млн. лв. „Обсъждаме възможността дали да вървим по пътя за обявяване на обществена поръчка и възлагане на строителство или поради създадените неудобства и затваряне на част от пътното платно, да търсим съкратен вариант и да бъде възложено с изготвен технологичен проект на фирмата, която има договор с АПИ за текущ ремонт и поддържане на републиканската пътна мрежа. Ще обсъдим тази възможност с ръководството на АПИ, така че да се опитаме в максимално кратки срокове да затворим свлачището, да се изгради джоб-стена, каквато трябва да има по мнението на експерти и която окончателно да затвори този процес на срутището. Обмисляме вариантите и ще намерим най-краткия път, за да може проблемът да бъде решен“, каза още министър Аврамова. \r\nМинистър Аврамова каза, че по два договора, финансирани по програмата „ИНТЕРРЕГ България – Гърция“ ще се реализират близо  10 км от пътя Средногорци – Рудозем, който е основна пътна връзка на община Рудозем с областния град Смолян. По отсечката ще преминава бъдещия трафик от ГКПП „Рудозем – Елидже“. Ще се реконструира отсечката от края на село Средногорци до края град Рудозем , както и част от обходния път на града. Там ще преминава трафикът от бъдещия ГКПП „Елидже“. Предвиден е ремонт на 7 моста, 10 подпорни стени, виадукт 200 метра, подобряване на настилки и отводняване, каза още министър Аврамова. \r\nНели ГЕРГЬОВСКА", "date": "2019.03.26", "title": "Министър Петя Аврамова: За подобряване на пътната инфраструктура в област Смолян е необходима реализацията на  пет приоритетни обекта"}
{"url": "http://www.focus-news.net/news/2019/03/26/2638959/obshtina-burgas-pametnik-na-petya-dubarova-dopalva-interesnata-ekspozitsiya-v-dvora-na-kirilitsata.html", "text": "В Двора на кирилицата в района на Плиска тържествено ще бъдат открити паметниците на трима емблематични български писатели – Йордан Радичков, Любен Дилов и бургаското поетично явление Петя Дубарова. Това съобщиха от пресцентъра на  Община Бургас . До тях ще бъде поставен и бюст-паметник на якутския писател Ексекулеех Елексей. По този повод посещението в Двора на кирилицата ще е безплатно от 14.00 часа. Гостите на тържественото откриване ще се насладят на уникални български и якутски музикални и танцови изпълнения. Новите три паметника са разположени на Алеята на писателите, която представя творци от различни култури и религии, писали и пишещи на кирилица.", "date": "2019.03.26", "title": "Община Бургас: Паметник на Петя Дубарова допълва интересната експозиция в Двора на кирилицата"}
{"url": "http://www.focus-news.net/news/2019/03/26/2639353/nikolay-melemov-kmet-proektite-koito-se-realizirat-v-obshtina-smolyan-po-op-regioni-v-rastezh-sa-na-stoynost-21-mln-lv.html", "text": "Проектите, които се реализират в община Смолян по ОП „Региони в растеж“ са на стойност 21 млн. лв., като такъв ресурс никога не е разпределян в региона за такъв кратък период. Това заяви кметът на Смолян Николай Мелемов по време на Граждански диалог за регионалното развитие, в който участва и министърът на регионалното развитие и благоустройство Петя Аврамова, предаде репортер на  Радио „Фокус“ – Смолян . „Ние се постарахме да насочим тези проекти към важни за града обекти, които ще дадат ново качество на живот на хората. От тях 5 млн. лв. са за ремонт на улици и надлези в града. Повечето от тях са в жилищни комплекси, които не са ремонтирани повече от 40 години, а надлезите бяха опасни. Средствата са за кварталите „Невястата“ и „Нов център“. Дотук има санирани почти 50 жилищни блока, 12 се предстои да бъдат санирани и има още 50, които чакат одобрение. Факт е, че Смолян е планински град, зимата е дълга и тази програма е много важна за нас. Ефектът е голям, обхваща много хора и се надяваме, че реализацията на програмата ще продължи“, отбеляза кметът Мелемов. \r\nТой уточни, че се правят инвестиции и в образователната сфера. Изградени са нови спортни площадки на две училища в града, ППМГ се санира и сега се довършва спортната зала, която тази година ще бъде завършена. „В социалното сфера ще бъдат построени 36 жилища за социално слаби и дневен център за хора с деменция. Това са важни придобивки, защото обхващат социално слаби хора с нужди. По ОП „Региони в растеж“ ще имаме и други по-малки обекти, но е факт, че сме се постарали тези всички обекти да са важни за населението и ефекта, който се постига с реализирането на тези проекти ще стигне до всеки един от нас“, поясни Мелемов. Той припомни, че в предишния програмен период се усвоени пари за пространството около болницата, за централна градска част в Устово и Стар център. Мелемов подчерта, че европейските пари повишават качеството на живот и стандарта на населението и без градът трудно ще се развива. \r\nКметът подчерта, че от встъпването му в длъжност като кмет местните данъци са намалени и оттогава не са увеличаване, защото Смолян е прекрасен град, но доходите на хората са ниски и това е проблем. „Стремежът е с тези европейски пари и с помощ от държавата да достигнем качеството на живот и то да стане европейско и хората тук да имат условия и качество на живот като във всеки европейски град. Реализацията на тези проекти е важна за нас и се надяваме хората да оценяват това, защото един обект като се построи иска и поддръжка. Трябва да учим децата си да ги поддържат и да ги учим на естетика. Досега не са влизали толкова много пари в града и се надявам всичко това да бъде в полза на гражданите на Смолян“, каза още Николай Мелемов. \r\nНели ГЕРГЬОВСКА", "date": "2019.03.26", "title": "Николай Мелемов, кмет: Проектите, които се реализират в община Смолян по ОП „Региони в растеж“, са на стойност 21 млн. лв."}
{"url": "http://www.focus-news.net/news/2019/03/26/2638960/sofiya-narodniyat-predstavitel-ot-bsp-za-balgariya-petar-vitanov-i-obshtinskiyat-savetnik-alyosha-dakov-shte-provedat-priemna-za-grazhdani.html", "text": "От 15.00 до 17.00 часа, народният представител от „БСП за България“ Петър Витанов и общинският съветник Альоша Даков ще бъдат на разположение на софиянци в постоянната приемна на БСП - София на ул. „Леге“ 10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2019.03.26", "title": "София: Народният представител от „БСП за България“ Петър Витанов и общинският съветник Альоша Даков ще проведат приемна за граждани"}
{"url": "http://www.focus-news.net/news/2019/03/26/2638889/ombudsmanat-maya-manolova-obyavi-nachaloto-na-chetvartoto-izdanie-na-natsionalnata-kampaniya-velikden-za-vseki-dari-praznik-na-baba-i-dyado-obzor.html", "text": "Омбудсманът Мая Манолова обяви началото на четвъртото издание на Националната кампания „Великден за всеки – дари празник на баба и дядо“ в шатрата на Социалната кухня в двора на православния храм „Св. Св. Кирил и Методий“. Тази година двете каузи на институцията на омбудсмана – социалната кухня, която функционира от 17 декември м.г., и кампанията за възрастните хора, с която се набират хранителни продукти и средства за пенсионерите, се обединяват, за да може повече социално слаби хора в България да посрещнат малко по-достойно светлия християнски празник. Целта на кампанията „Великден за всеки – дари празник на баба и дядо“ е да се съберат средства за пенсионери, които с малко превишават прага от 348 лв. и няма да получат добавки за Великден. По утвърдени списъци на НОИ средствата ще бъдат обърнати във ваучери, всеки на стойност по 20 лева, с които възрастите хора ще имат възможност да пазаруват в 5 000 обекта в цялата страна. Пенсионерите ще получават своите ваучери в пощенските клонове по места.        \r\nТова е четвъртото издание на „Великден за всеки“ и по думите на омбудсманът Мая Манолова в социалната кухня от 17 декември преди Коледа до днес и до Великден са се хранели между 500 и 700 души на ден. Тя призова да се включат в инициативата още повече граждани и хора с социално ориентиран бизнес, за да може да се подкрепят най-уязвимите в обществото и да имат по-достойна великденска трапеза. \r\nВ предишните три издания, кампанията събра близо 1 500 000 лева и 75 000 пенсионери получиха ваучери, а хиляди други - хранителни пакети.  \r\nС ято бели гълъби заедно с омбудсманa Мая Манолова се даде началото на добрата кауза и доброволците в социалната кухня - Анелия, Криско, Тити Папазов, актрисата Деси Бакърджиева и колегата ѝ Тончо Токмакчиев. Те също изразиха своята мотивация инициативата да се популяризира и да достигне до повече хора. \r\nВ откриването се включиха и партньорите на инициативата – Български червен кръст, Националният осигурителен институт, „Български пощи“ ЕАД, Българска хранителна банка, Държавната агенция за безопасност на храните, Националният алианс за работа с доброволци, Национално сдружение „Младежки глас“, Ред Девил Кетъринг, представители на хранителния бранш, на хранителни вериги и др. \r\nСредства отново се набират по банкова сметка в УниКредит Булбанк, разкрита конкретно и единствено за целите на кампанията, чиито титуляр е Български червен кръст. \r\n        IBAN: BG53UNCR70001522802795 \r\n        Банков код: UNCRBGSF \r\n        Или със SMS 1255 -  на стойност 1 лев, освободен от ДДС \r\n        Чрез онлайн дарения от България и чужбина на сайта на БЧК -", "date": "2019.03.26", "title": "Омбудсманът Мая Манолова обяви началото на четвъртото издание на Националната кампания „Великден за всеки – дари празник на баба и дядо“ (ОБЗОР)"}
{"url": "http://www.focus-news.net/news/2019/03/26/2638887/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Премиерът на Израел Бенямин Нетаняху каза на американския президент Доналд Тръмп в понеделник, че „Израел никога не е имал по добър приятел“ от него, след като държавният глава официално призна суверенитета на еврейската държава върху анексираните по време на Шестдневната война през 1967 година Голански възвишения, пише електронното издание на  американския вестник Washington Examiner . \r\n„Господин президент, през годините Израел беше благословен да има много приятели, които са седели в Овалния кабинет. Но Израел никога не е имал по-добър приятел от Вас. Вие го показвате отново и отново“, заяви Нетаняху. \r\nИзраелският лидер посочи оттеглянето на Тръмп от подписаната от Барак Обама иранска ядрена сделка и решението му да премести посолството на САЩ в Израел от Тел Авив в Ерусалим. \r\nБлагодарейки на Тръмп, Нетаняху заяви за Голанските възвишения, които преди това бяха територия на Сирия: „Ние контролираме района и никога няма да го предадем. \r\nПризнанието на американския президент идва след половин век физическа окупация на Голанските възвишения от Израел. Преди да бъде анексирана през 1967 година територията беше стратегическа височина за нападения срещу лежащите по-ниско еврейски поселения в района на Галилейско море. \r\nНетаняху посети Белия Дом преди предстоящите на 9 април парламентарни избори в Израел, преди които Генералният прокурор на еврейската държава повдигна обвинения в корупция срещу министър-председателя. \r\nВизитата се случва и пред реализацията на плана на администрацията на Тръмп да публикува израело-палестинския мирен договор, проект, за който доведеният син на държавния глава и негов съветник Джаред Къшнер обяви, че ще бъде разкрит след изборите в Израел. \r\nПътуването на Нетяняху във Вашингтон трябваше да продължи два дни, но бе съкратено в понеделник, когато изстреляни от ХАМАС ракети раниха седем израелтяни в района на Тел Авив. \r\n***  В случай, че загуби предстоящите на 31 март или 21 април президентски избори в Украйна, настоящият държавен глава на страната Петро Порошенко ще преименува партията си „Блок на Петро Порошенко“ (БПП) и ще влезе във Върховната рада, пише  електронното издание на вестник „Украинская правда“ . \r\nВ екипа на украинския лидер са уверени, че независимо от резултатите от вота, Порошенко ще остане в политиката. \r\n„Пьотр не е такъв човек, който ще изчезне просто така. В сравнение с други той е достатъчно млад и има още амбиции, които ще продължи да преследва“, заяви член на щаба на действащия президент пред изданието. \r\nИзбирателната „мрежа“ на Порошенко, която по-рано е описал „Украинская правда“ е изградена и за президентските, и за парламентарните избори. \r\nАко Порошенко загуби вота за държавен глава, той има намерение да се яви на изборите за Рада под номер едно за партия БПП, но преди това фракцията ще бъде преименувана. Очаква се от названието да бъде премахнато името на Петро Порошенко и тя да остане само „Солидарност“. \r\nПо думите на събеседника от обкръжението на президента, най-нежелателният вариант за него е да загуби още на първи тур. \r\n„Ще бъде по-болезнено да загубим в първия кръг. Това означава, че всеки трябва да опакова куфарите си и да отиде на дълга ваканция заради некомпетентност. Във втория кръг не е приятно да загубиш, но загубата в първия ще е просто катастрофа“, призна един от служителите на Порошенко. \r\nАко спечели президентските избори, Порошенко иска да предложи на премиера Володимир Гройсман първия номер в списъка на своята партия. \r\nСпоред плана на сегашния президент, председателят на Радата Андрей Парубий и секретарят на Съвета за национална сигурност и отбрана Александър Турчинов трябва да се присъединят към \"Солидарност\". Той също така планира да запази групата „УДАР“ на Виталий Кличко. \r\n*** Американският президент Доналд Тръмп официално призна суверенитета на Израел над Голанските възвишения, заявявайки, че драматичната промяна в американската политика ще помогне на Израел да се защити срещу регионалните заплахи, отбелязва  онлайн изданието The Times of Israel . \r\n„Дълго време това беше в процес на разработване“, заяви американският държавен глава до премиера на Израел Бенямин Нетаняху в Белия Дом, където бе подписана прокламацията. \r\nГоворейки преди подписването, Тръмп заяви, че този ход ще „позволи на Израел да се защити срещу „сериозните предизвикателства пред сигурността, с които се сблъсква всеки ден“. Той каза, че Израел „взе Голанските възвишения, за да се защитава от външни заплахи“, като тези, с които в момента се сблъскват от страна на Сирия, Иран и подкрепяната от Иран терористична групировка „Хизбулла“. \r\nИзраел превзема Голанските възвишения от Сирия през Шестдневната война от 1967 г. и разпространи израелския закон на територията през 1981 г., което е стъпка, подобна на анексирането. Но Съединените щати и международната общност отдавна считат това за сирийска територия под израелска окупация. Платото е разположено по стратегическа зона на границата между Израел и Сирия. \r\nСпоред текста на прокламацията: „Всяко възможно бъдещо мирно споразумение в региона трябва да отчита необходимостта на Израел да се защити от Сирия и други регионални заплахи. Въз основа на тези уникални обстоятелства е целесъобразно да се признае израелския суверенитет над Голанските възвишения. \r\nПо-нататък той \"заявява, че Съединените щати признават, че Голанските възвишения са част от Държавата Израел.\" \r\nВ изказване след подписването от Овалния кабинет, Тръмп заяви също, че е изучавал въпроса „от години“ и „това трябваше да бъде направено, бих казал, преди много президенти. Но по някаква причина те не са го направили и за мен е чест да го свърша“. \r\nАмериканският президент обеща да продължи твърдата политика на администрацията си спрямо Иран, като посочи, че решенията за връщане на санкциите срещу Техеран „имат голям ефект“. \r\n„Иран не е същата страна, която беше, когато влязох в длъжност“, каза той. \r\nВ изказването си Нетаняху благодари на Тръмп за „историческото“ признание на Голанските възвишения и за „невероятната подкрепа“ на неговата администрация за Израел. \r\n\"Израел никога не е имал по-добър приятел от теб\", каза Нетаняху пред Тръмп. \r\n„Вашето решение да признаете суверенитета е двустранен акт на историческа справедливост: Израел спечели Голанските възвишения в справедлива война на самозащита, а връзката на еврейския народ с тази земя датира от поколения“. \r\nНетаняху каза, че планинското плато по протежение на сирийската граница е „безценно“ за самозащитата на Израел, а „историческото решение има дълбоко значение за мен, нас и всички израелтяни“. \r\n„Ние държим тази височина и никога няма да я дадем“, добави той. \r\nВ четвъртък Доналд Тръмп написа в „Туитър“, че е „време САЩ да признаят пълния суверенитет на Израел над Голанските възвишения“, слагайки край на десетилетната политика на Вашингтон по този въпрос. \r\nИзявлението бе прието като помощ за Нетаняху, който е изправен пред трудно предизвикателство в предстоящите на 9 април парламентарни избори в Израел. \r\nНетаняху посети Вашингтон за годишната конференция на про-израелското лоби AIPAC, но прекъсна посещението си, след като ракета, изстреляна от контролираната от ХАМАС Ивица Газа, удари къща на север от Тел Авив, като рани седем души и повиши очакванията за ескалация на военните действия. \r\nНетаняху каза, че планира да се върне в Израел след срещата с Тръмп. \r\nТръмп през декември 2017 също стана първият американски президент, който призна Ерусалим за столица на Израел и премества посолството в града месеци по-късно.", "date": "2019.03.26", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/26/2638888/predstoyashti-sabitiya-v-stranata-za-26-mart-agentsiya-fokus.html", "text": "*** \r\nОт 10.00 до 13.00 часа в зала „Сердика“ на „София Хотел Балкан“ ще се проведе дискусионна среща „България 2019 – Нови хоризонти: Съмнения, надежди, перспективи”. Приветствие ще отправи вицепрезидентът Илияна Йотова. \r\n*** \r\nОт 11.00 часа при Арката на 8-и приморски пехотен полк Председателят на Народното събрание Цвета Караянчева и народни представители ще участват в отбелязването на 106-ата годишнина от превземането на Одринската крепост и Деня на Тракия. \r\n*** \r\nВ 09.00 часа председателят на Народното събрание Цвета Караянчева ще посети ремонтираната със средства по Оперативна програма „Региони в растеж“ детска градина „Светулка“ в града. По-късно Цвета Караянчева ще поздрави учениците, спечелили първи места в най-престижния конкурс на НАСА и Националното космическо общество на САЩ за проектиране на космически колонии. В 10.00 часа в сградата на Общината тя ще връчи почетен плакет на Народното събрание на отбора на Математическа гимназия „Д-р Петър Берон“.  \r\nПредвижда се председателят на Народното събрание да разговаря с културната общественост на Варна в 14.00 часа в сградата на Драматичния театър „Стоян Бъчваров“.  \r\n*** \r\nОт 13.00 часа в зала 238 в сградата на пл. \"Княз Александър I\" №1 ще се проведе заседание на Комисията по правни въпроси към парламента, на която ще се проведе обсъждане за второ гласуване на законопроекта за изменение и допълнение на Изборния кодекс. \r\n*** \r\nОт 16.00 часа в Гранитна зала на Министерския съвет ще се проведе извънредно заседание на Националния съвет за тристранно сътрудничество.  \r\n*** \r\nОт 09.00 часа в Гранд Хотел София ще се проведе кръгла маса на тема „Предизвикателствата пред пътниците при въздушен превоз“. Специални гости на събитието, организирано от Европейския потребителски център, ще бъдат представители на генерална дирекция „Мобилност и транспорт“ на Европейската комисия. Те ще очертаят рамката на законодателството на ЕС при защита на правата на потребителите на транспортни услуги.  \r\n*** \r\nОт 09.00 часа в София Тех Парк ще се проведе Национална клъстерна конференция под патронажа на Министерството на икономиката. Организира се в партньорство с Изпълнителната агенция за насърчаване на малките и средните предприятия (ИАНМСП). \r\n*** \r\nОт 09.00 часа в 16 състав на Специализирания наказателен съд ще се гледа делото срещу Йордан Н. и Андриан А., обвинени в образуване и ръководене на организирана престъпна група.  \r\n*** \r\nОт 09.00 часа в 22 състав на Специализирания наказателен съд ще се гледа делото срещу Ралица Л. и Дияна П., обвинени в участие в ръководството на престъпна организация или група.  \r\n*** \r\nОт 09.30 часа в 4 състав на Специализирания наказателен съд ще се гледа делото срещу Денислав П. и Симеон С. \r\n*** \r\nОт 09.30 часа в зала 1 на Парк хотел Витоша ще се проведе Обучителен семинар № 1, на тема: „Начини на защита на обектите на индустриална собственост и ползите от това. Марката като обект на индустриална собственост“.  \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Съдийската колегия на ВСС. \r\n*** \r\nОт 10.00 часа в зала Роял 2 в София Хотел Балкан ще се проведе пресконференция на тема: „Shell: Начало на проучвателните сондажни дейности в „Блок 1-14 Хан Кубрат“. \r\n*** \r\nОт 10.00 часа в 8 състав на Специализирания наказателен съд ще се гледа делото срещу Цветан В., Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 10.00 часа в 12 състав на Специализирания наказателен съд ще се гледа делото срещу Румяна Ж., обвинена в престъпление по служба. \r\n*** \r\nОт 10.30 часа в 18 състав на Специализирания наказателен съд ще се гледа делото срещу Васил Д., Паскалис Д. и Юксел Х., обвинени в образуване и ръководене на организирана престъпна група. \r\n*** \r\nОт 10.30 часа в зала „Проф. Марин Дринов“ на БАН (София, ул. „15 ноември“ №1) ще бъде представена първата по рода си национална научна програма за биомедицински изследвания в България „Иновативни нискотоксични биологично активни средства за прецизна медицина (БиоАктивМед)“. \r\n*** \r\nОт 10.30 часа в храм „Св. Николай Софийски – Нови“ ще се състои панихида по повод Деня на Тракия и 106 години от Одринската епопея. В 11.00 часа ще бъдат поднесени цветя пред паметника на екзарх Антим I. В 11.15 часа ще започне възпоменателна церемония пред мемориала на Одринци. Слова ще произнесат д-р Тодор Чобанов - зам.- кмет на Столичната община и Красимир Премянов - председател на Съюза на тракийските дружества в България. В събитието ще се включат лидерът на БСП-София Калоян Паргов, общински съветници и народни представители от „БСП за България“. \r\n*** \r\nОт 11.00 часа в сградата на БТА на бул. „Цариградско шосе“ 49 ще бъде представена информация относно значението на малко познатото у нас заболяване Ендометриоза и ролята му за репродуктивните нарушения при жените.  \r\n*** \r\nОт 11.00 часа в 11 състав на Специализирания наказателен съд ще се гледа делото срещу Зураб Е., Росица Н., Емнадзе И. и др., обвинени в организиране и ръководене на организирана престъпна група. \r\n*** \r\nОт 11.00 часа в 17 състав на Специализирания наказателен съд ще се гледа делото срещу Божидар М., обвинен в участие в организирана престъпна група.  \r\n*** \r\nОт 12.00 часа в Национален пресклуб на БТА ще се проведе заключителна пресконференция по проект „Провеждане на обучения на служители от централната администрация за придобиване на ключови умения и компетентности в контекста на ЕС“. \r\n*** \r\nОт 13.30 часа в 17 състав на Специализирания наказателен съд ще се гледа делото срещу Енчо С., Георги Д. и Божидар В., обвинени в организиране и ръководене на организирана престъпна група. \r\n*** \r\nОт 14.00 часа в Гранитната зала на Министерски съвет заместник министър-председателят по обществен ред и сигурността и председател на ВМРО - БНД Красимир Каракачанов е свикал кръгла маса за Концепцията срещу циганизацията на България. \r\n*** \r\nОт 15.00 часа до 17.00 часа в постоянната приемна на БСП-София на ул. „Леге“ 10 народният представител Петър Витанов и общинският съветник Альоша Даков ще бъдат на разположение за граждани.  \r\n*** \r\nОт 18.00 до 20.00 часа в Литературен клуб “Перото” ще се проведе “Седмица на испанската и българската литература”. \r\n*** \r\nОт 18.30 часа в зала „Силует“ на хотел „Маринела“ в София ще се състои официалното представяне на книгата„Алманах“. \r\n*** \r\nОт 19.00 часа във Френския институт в България ще се проведе Артистично четене и среща със Серж Пе, поет удостоен с наградата „Аполинер“. \r\n*** \r\nОт 20.00 часа в зала 1 на НДК световният феномен BOND ще изнесе грандиозен концерт. \r\n*** \r\nВ 12.00 часа пред паметника на капитан Петко Войвода ще бъдат поднесени цветя. \r\n*** \r\nОт 18.00 часа в Градската библиотека „Паисий Хилендарски“ ще се проведе концерт на ансамбъл „Кап. Петко Войвода“ при Тракийско дружество „Родопи“ за отбелязване на Деня на Тракия. \r\n*** \r\nОт 11.00 часа в зала „22 септември“ на общината ще се проведе церемония по връчване на Годишните награди на отличените в конкурса за магистрати и полицаи „Страхливият умира всеки ден, смелият – само веднъж“. \r\n*** \r\nОт 14.00 часа в Заседателната зала на Окръжна прокуратура – Благоевград ще се проведе брифинг във връзка с разследването срещу служител на ОДМВР – Благоевград. \r\n*** \r\nОт 19.30 часа в Нощен клуб „Авалон” – Петрич ще се проведе благотворителен концерт в подкрепа на 15-годишната Йоана от Село Яворница ще се проведе под наслов #СТебСмеЙо.  \r\n*** \r\nОт 09.00 часа в Културен дом на Нефтохимика ще се проведе редовно заседание на Общински съвет - Бургас.  \r\n*** \r\nОт 10.00  часа в сградата на Културния дом на Нефтохимика ще се проведе традиционната трудова борса в сферата на туризма и свързаните с него дейности.  \r\n*** \r\nОт 11.00 часа в Културен център „Морско казино“ стартират честванията по повод Деня на Тракия. От 12.00 часа пред Паметника на 24-ти Черноморски пехотен полк до Военен клуб – Бургас ще се проведе официален ритуал по полагане на венци и цветя по повод Деня на Тракия.  \r\n*** \r\nОт 18.00 часа в салона на кукления театър ще има тематична вечер-спектакъл „Ти тръгваш и се връщаш пак в Бургас“ ще представи неизвестни стихове на Фотев от ранните му години. \r\n*** \r\nОт 14 часа до 16 часа в офиса на ПП ГЕРБ на ул. „Георги Бенковски” №1 Мартин Байчев, председател на постоянната комисия „Младежки дейности и спорт” към ОбС ще приема граждани. \r\n*** \r\nОт 18.00 часа в Концертното студио на Радио Варна ще се проведе публичното представяне на проекта „Исторически парк“. \r\n*** \r\nОт 18.00 до 19.00 часа в Концертно студио на Радио Варна ще се проведе представяне на проекта за културно-исторически комплекс „Исторически парк“. \r\n***  \r\nОт 16.30 часа в МДТ „Константин Кисимов“ гостува Театрално-музикален център – Кърджали с „Безопасна приказка“ от Илия Деведжиев – детски спектакъл. От 19.00 часа започва пиесата  „Няма места“ от Емил Йотовски – комедия. \r\n*** \r\nОт 17.30 часа в Библиотечно-информационен център „Славейче“ ще бъде представена книгата „Обществена поръчка“. \r\n***  \r\nОт 18.30 часа в Клуб 7 ще се проведе инициативата „Ръка за ръка за възпитанието на съвременните деца“ – лекция-дискусия с д-р Северина Величкова и Милена Миланова.  \r\n*** \r\nОт 19.00 часа в голяма зала на МДТ „Константин Кисимов“ ще се играе комедията „Няма места“, представена от ТМЦ–Кърджали със специалното участие на Мая Бежанска. \r\n*** \r\nОт 14.00 часа в залата за изяви на Регионална библиотека \"Михалаки Георгиев\" кметът на Община Видин Огнян Ценков ще присъства на среща с Боян Ботйов - председател на Общонародна фондация „Христо Ботйов”. \r\n*** \r\nОт 10.00 часа в Заседателната зала на Община Враца ще се извърши отваряне на оферти в  открита процедура, за възлагане на обществена поръчка с предмет: „Текущ ремонт на улици на територията на община Враца”. \r\n*** \r\nОт 11.00 часа Куклена зала на ДКТ ще бъде представена постановката „Дядо вади ряпа“ от Мариета Ангелова. \r\n*** \r\nОт 19.00 часа в Камерна зала на ДКТ ще бъде представена „Красавицата и княза“ по Ф. М. Достоевски. \r\n*** \r\nОт 17.30 часа в Регионална библиотека „Дора Габе“ ще се състои Литературна среща на Оля Недкова с потребители на ХобиСклуб и Дневен център за възрастни хора с увреждания при Център за психично здраве „Д-р Петър Станчев“. \r\n*** \r\nОт 18.30 часа в Огледална зала „Нели Божкова“ ще се състои концерт на Български камерен оркестър – Добрич с диригент Алексей Измирлиев. \r\n*** \r\nОт 19.00 часа в Драматичен театър „Йордан Йовков“ ще се играе спектакълът  \r\n„Любовен пилотаж“ от Марк Камолети. \r\n*** \r\nВ 12.00 часа ще се проведе тържествено честване на Деня на Тракия. Пред паметниците на капитан Петко Войвода, войводите Димитър Маджаров и Стоян Терзиев, на командира-освободител генерал Васил Делов, както и на Освободителите ще бъдат поднесени венци и цветя. \r\n***   \r\nВ 16.00 часа пред Дома на културата с музика и хора ще започне празненството в чест на Деня на Тракия, организирано от Тракийско дружество „Тракийско сърце“ и Народно читалище „Родопски фар“ - кв. „Гледка“. Във фоайето на Дома на културата ще бъде открита изложбата „Богатия свят на тракийката“. Предвидени са също дегустация на тракийски ястия и модно ревю с тракийски носии.  \r\n*** \r\nОт 17.00 часа в Музея на фотографията и съвременните визуални изкуства ще бъде открита изложбата „Нашенци по света“ на пътешествениците от Казанлък  Пенка и Койчо Коеви.  \r\n*** \r\nОт 12.00 часа пред паметниците  на героите на Тракия, войводите - Капитан Петко Киряков, Димитър Маджаров и Стоян Терзиев, венци и цветя ще поднесат Тракийско дружество „Димитър Маджаров“ и Народно читалище „Тракия-2009“. \r\n*** \r\nОт 17.30 часа в Дома на културата – Кърджали Дружество „Тракийско сърце“ организира тържество по случай Деня на Тракия. \r\n*** \r\nОт 17.30 в читалище „Братство” ще бъде открита изложба живопис „Морето на живота” на Жеко Димитров.  \r\n*** \r\nОт 13.00 часа в залата на Общински съвет в Община Ловеч ще се състои пресконференция с директорите на културните институции в града. \r\n*** \r\nОт 10.30 часа в Районния съвет на БСП – Нови Искър, с. Курило, ул. „Искърско дефиле“ №259 народният представител от „БСП за България“ Николай Цонков ще бъде на разположение на гражданите.  \r\n*** \r\nОт 10.30 до 12.00 часа в заседателната зала на общината ще се проведе среща на тема „Мерки по ПРСР за земеделските стопани в област Видин“. \r\n*** \r\nОт 17.30 часа от Читалище „Виделина“ ще започне шествие с 141-метрово българско знаме по повод Деня на Тракия. \r\n*** \r\nОт 14.00 часа в зала „Струма” на Областна администрация-Перник ще заседава Комисията по заетост.  \r\n*** \r\nОт 13.00 часа в офиса на ГЕРБ народните представители от ГЕРБ-Перник Красимир Велчев и д-р Александър Александров организират приемен ден за граждани. \r\n*** \r\nОт 18.00 часа в Малкия читалищен салон Община Петрич и НЧ „Братя Миладинови” ще отбележат 70-годишнината на Кирил Аспарухов с премиера на поетичния му сборник „Житейски глътки”. \r\n*** \r\nОт 19.30 часа в Нощен клуб „Авалон” ще се проведе благотворителен концерт в подкрепа на 15-годишната Йоана от Село Яворница под наслов #СТебСмеЙо.  \r\n*** \r\nОт 11.00 часа в Пресклуб на БТА - Плевен ще даде пресконференция ръководството на Лайънс клуб – Плевен. \r\n*** \r\nОт 12.00 часа пресклуба на БТА ще дадат пресконференция Румен Петков - председател на ПП АБВ и Цветан Антов - лидер на областната структура на ПП АБВ в Плевен по актуални обществено-политичестки теми.  \r\n*** \r\nОт 19.00 часа  в Драматично-куклен театър ,,Иван Радоев\" ще се състои концертът „Пролетни шеги и закачки“ на Общински хор „Гена Димитрова“ с диригент Анелия Дечева. \r\n***   \r\nОт 14.00 часа, в Двор на Кирилицата гр. Плиска ще се състои тържествено откриване на паметниците на известни български писатели- Йордан Радичков, Любен Дилов, Петя Дубарова . На този ден ще бъде поставен и бюст-паметник на якутския писател Ексекулеех Елексей.  \r\n*** \r\nОт 09.00 часа в зала 1 Апелативният съд ще заседава по делото срещу В. К., който обжалва доживотната си присъда за двойно убийство на майка си и баща си, с особена жестокост и с користна цел. \r\n*** \r\nОт 09.30 часа в зала 1 Окръжният съд ще заседава по делото срещу Ваня К., обвинена, че като управител е избегнала плащане на данъци за малко над 173 хил. лева.  \r\n*** \r\nОт 10.30 часа в зала 12 17 наказателен състав на Районния съд ще гледа делото срещу Антон К., Бисер П. и Росен М. Те са обвинени за кражба на 6 автомобила на стойност 93 298 лв.  \r\n*** \r\nОт 11.15 часа в двора на ДКЦ „Изток“посланикът на Швейцария Н. Пр. Мюриел Берсе Коен  и заместник-кметът на Община Пловдив Георги Титюков ще открият здравен и образователен център в квартал Столипиново, изградени по проект „Всички заедно: за по-добро образование и здраве“ на Българо-швейцарската програма за сътрудничество. \r\n***   \r\nОт 11. 00 часа в зала 308 на Община Разград ще се проведе пресконференция, във връзка с предстоящите конкурси – Национален журналистически конкурс „Григор Попов“, чиято церемония по награждаване ще бъде на 29 март и Национален конкурс за млади пианисти „Димитър Ненов“, който ще се проведе на 30 и 31 март.  \r\n*** \r\nОт 10.00 часа пред Читалище „Просвета“ екипът на ОИЦ-Пловдив ще разположи мобилен офис. \r\n*** \r\nОт 17.00 часа в Художествената галерия в Силистра ще бъде представена изложбата, посветена на 140 години от Учредителното събрание и приемането на Търновската конституция. \r\n*** \r\nОт 10.00 часа в кв. „Българка“, на паркинг до „Битака“, Община Сливен организира мобилен събирателен пункт за безвъзмездно приемане на опасни отпадъци от домакинствата и последващото им третиране. \r\n*** \r\nОт 10.00 часа в зала № 105 ще се проведе брифинг на общинското ръководство.  \r\n*** \r\nОт 11.00 часа в  Областен информационен център утре, 26 март ще се проведе пресконференция на Дирекция „Бюро по труда“, Дирекция „Социално подпомагане“ - Сливен и Дирекция „Инспекция по труда“ - Сливен.  \r\n*** \r\nТракийско дружество „Лазар Маджаров“ – Сливен ще отбележи Деня на Тракия. Събитията включват панихида в памет на загиналите герои на Тракия и дедите на тракийците в храм \"Св. Цар Борис - Михаил Покръстител поднасяне на цветя пред бюст-паметника на Капитан Петко войвода и морената в памет на загиналите български войни в Балканската война и по пътя на кървавия поход на разорението на тракийските българи.  \r\n***   \r\nОт 17.00 часа в заседателната зала на Община Смолян ще се проведе граждански диалог на тема регионалното развитие. Във форумът ще участват министър Петя Аврамова,  народните представители от ГЕРБ д-р Даниела Дариткова и д-р Красимир Събев, областният управител Недялко Славов, областният координатор на ГЕРБ и кмет на Смолян Николай Мелемов, кметове на общини и на кметства от Смолянска област.  \r\n*** \r\nОт 18.00 часа в зала 1 на Родопски драматичен театър „Николай Хайтов“ ще се проведе благотворителен концерт-спектакъл под надслов „От деца за деца“.  \r\n*** \r\nОт 11.00 и 14.00 часа в Оперния театър ще се играе спектакълът за деца „Севилският бръснар“ опера от Джоакино Росини. \r\n*** \r\nОт 16.00 часа в парк „Тракия“ ще се проведе общоградски ритуал за поднасяне на венци и цветя пред паметник „Одринска епопея“ по повод Деня на Тракия и 106 години от Одринската епопея. \r\n*** \r\nОт 18.00 часа във фоайето на Държавна опера Стара Загора ще се състои откриването на пътуващата изложба „140 години от Учредителното събрание и приемане на Търновската конституция“. \r\n*** \r\nОт 12.00 часа до 13.00 часа ученици от СУ „Свети Климент Охридски“ ще залесят фиданки в двора на училището. \r\n*** \r\nОт 16.00 часа в зала „Нова история“ на РИМ-Хасково ще бъде експонирано копие на бойното знаме на славния 10-ти пехотен Родопски полк от 1937 г. по повод Бойния празник на полка и годишната от победата на Българската армия при Одрин през 1913 г. \r\n***   \r\nОт 09.00 часа в зала 304 на общината ще заседава ПК „Младежки дейности и спорт”.  \r\n***   \r\nОт 10.00 часа в зала 203 на общината ще се състои редовен брифинг. \r\n***   \r\nОт 16.00 часа в зала 203 на общината ще заседава ПК „Териториално развитие и селищно устройство“.", "date": "2019.03.26", "title": "Предстоящи събития в страната за 26 март (Агенция „Фокус“)"}
{"url": "http://www.focus-news.net/news/2019/03/26/2638890/afp-ispaniya-othvarli-iskaneto-na-meksiko-da-se-izvini-za-kolonialnite-zloupotrebi.html", "text": "Испанското правителство „твърдо отхвърля“ искането на Мексико Мадрид да се извинява за „злоупотребите“ при колониализма и завладяването, съобщава  AFP . \r\n„Пристигането, преди 500 години, на испанците да сегашната мексиканска територия, не може да се съди в светлината на съвременни съображения“, се казва в отговор на писмо, изпратено от мексиканския лидер Андрес Мануел Лопес Обрадор до испанския крал Фелипе VI. Превод и редакция : Калоян Пенков", "date": "2019.03.26", "title": "AFP: Испания отхвърли искането на Мексико да се извини за колониалните „злоупотреби“"}
{"url": "http://www.focus-news.net/news/2019/03/26/2638892/fokus-makedoniya-artan-grubi-podkrepata-za-pendarovski-shte-ni-donese-albanski-guvernyor.html", "text": "Принципът на консенсус ще ни донесе албански управител на Народната банка, заяви заместник-председателят на ДСИ Артан Груби, съобщава македонският „ Фокус “. \r\n„Както Талат Джафери става първият министър на отбраната, Агим Нухиу е първият министър на вътрешните работи, омбудсманът е албанец, така че ще успеем да имаме гуверньор“, каза Груби. \r\nТой добави, че през 2014 г. Пендаровски е партиен кандидат на СДСМ, докато сега неговото кандидатиране е концепция, която ще бъде популяризирана от ДСИ. \r\nКметът на Гостивар Арбен Таравари, който също присъства на дебата, заяви, че през 2014 г., когато Пендаровски е бил кандидат за президент, той е гласувал за него на втория кръг. Превод и редакция : Калоян Пенков", "date": "2019.03.26", "title": "„Фокус“ (Македония): Артан Груби: Подкрепата за Пендаровски ще ни донесе албански гуверньор"}
{"url": "http://www.focus-news.net/news/2019/03/26/2639350/the-hill-kongresat-ne-sabra-mnozinstvo-da-otmeni-vetoto-na-prezidenta-varhu-otmyanata-na-izvanrednoto-polozhenie.html", "text": "Конгресът не успя във вторник да отмени първото вето през мандата на президента Доналд Тръмп, въпреки че демократите , които имат мнозинство настояваха за отмяна на общонационалното извънредно положение за ситуацията  на южната граница, пише електронното издание на американския вестник  The Hill .  \r\nКамарата гласува с 248 срещу 181 гласа за да отмени ветото, но достигна границата от 290 гласа, или две трети от мнозинството, необходимо за преодоляване на ветото. Тръмп наложи вето по-рано този месец, за да отхвърли опита на  Конгреса да блокира  стремежа му да пренасочи средства от Пентагона за изграждане на стена по протежение на границата между САЩ и Мексико. \r\nПо-голямата част от републиканците в долната камара подкрепиха Тръмп във вторник, като само 14 конгресмени от Републиканската партия избраха да нарушат партийните линии и повторно да подкрепят отмяната на извънредното положение. \r\n„Мъжете и жените, които рискуват живота си всеки ден, за да осигурят нашите граници, заслужават всички инструменти, от които се нуждаят, за да си свършат работата, включително и гранична стена“, каза Том Грейвс (републикански конгресмен от Джорджия)по време на дебата. \"Чрез извънредното положение на президента Тръмп и неговото вето на Резолюция IV на Конгреса той действа решително, за да се справи с тази криза с правомощията, предоставени му от Конгреса.\" \r\nПредставителите на Републиканската партия, които гласуваха за отхвърляне на ветото на Тръмп поставиха под въпрос дали този ход нарушава Конституцията. Други твърдят, че прехвърлянето на милиарди долари от Министерството на отбраната може да има отрицателно въздействие върху военната готовност. \r\n\"Всички сме съгласни с необходимостта от сигурност на границите, така че искам да съм наясно с това, но трябва да разграничим необходимостта от сигурност на границите с това как ще стигнем до там и има конституционни опасения за това,  каза пред CNN преди гласуването във вторник Браян Фицпатрик от Пенсилвания.  Юлиян Марков", "date": "2019.03.26", "title": "Тhe Hill: Конгресът не събра мнозинство да отмени ветото на президента върху отмяната на извънредното положение"}
{"url": "http://www.focus-news.net/news/2019/03/26/2638891/tass-organizatsiyata-na-amerikanskite-darzhavi-osadi-pristiganeto-na-ruskite-voenni-vav-venetsuela.html", "text": "Организацията на американските държави (ОАД) осъди пристигането във Венецуела на два руски самолета с военнослужещи и товари. Съответният документ е публикуван на интернет страницата на организацията, съобщава агенция  TACC . \r\n„Генералният секретариат на ОАД осъжда неотдавнашното руско военно нашествие във Венецуела, което не е разрешено от националното събрание, както се изисква от конституцията на Венецуела, и което е направено в подкрепа на незаконното правителство“, се казва в изявлението. \r\nСпоред ОАД, присъствието на руски войски в Боливарската република нанася „вреда на венецуелския суверенитет“. „Неприемливо е чуждестранно правителство да има програми за военно сътрудничество с узурпиращ режим, който е обявен за незаконен чрез резолюции и междуамерикански актове. Това също заплашва мира и сигурността в полукълбото“, се посочва в документа. \r\nПо-рано вестник El Comercio съобщи, че самолети Ан-124 и Ил-62 с руски военни и 35 тона товари са пристигнали на 23 март на международното летище в Каракас. Превод и редакция : Калоян Пенков", "date": "2019.03.26", "title": "ТАСС: Организацията на американските държави осъди пристигането на руските военни във Венецуела"}
{"url": "http://www.focus-news.net/news/2019/03/26/2638897/rossiyskaya-gazeta-erdogan-obyavi-planove-za-promyana-na-statuta-na-sveta-sofiya.html", "text": "Турските власти могат да променят статута на „Света София“ в Истанбул, за да направят посещението безплатно. Това съобщи турският лидер Реджеп Тайип Ердоган в интервю за TGRT. \r\nСпоред президента статутът на „Света София“ може да се промени от музей на джамия. Сега входа на музея струва 60 турски лири ($ 10). \r\n„Туристите от всички вероизповедания могат да посетят  безплатно Синята джамия, разположена в съседство. Със „Света София“ може да се постъпи аналогично“, цитира ТАСС, отбелязвайки, че преди Ердоган не е подкрепял идеята за превръщане на „Света София“ в джамия, тъй като това може да доведе до сериозни последствия. \r\nВ интервюто турският президент отбеляза също, че промяната в статута може да настъпи след кметските избори, които ще се проведат на 31 март. Превод и редакция : Калоян Пенков", "date": "2019.03.26", "title": "„Российская газета“: Ердоган обяви планове за промяна на статута на „Света София“"}
{"url": "http://www.focus-news.net/news/2019/03/26/2639357/paketat-mobilnost-1-na-dneven-red-v-navecherieto-na-protesta-na-prevozvachite-obzor.html", "text": "Ден след като стана ясно, че пакетът „Мобилност“ ще влезе за гласуване в Европейския парламент на 27 март, темата остана на дневен ред сред институции, политици и бранш. Заради решението се очаква българските превозвачи да излязат на протести в Страсбург и в София. За 27 март има организиран чартърен полет за 105 души, които ще протестират в Страсбург. Протестът в София ще бъде организиран пред сградата на Европейската комисия на ул. „Г. С. Раковски“. Очаква се в столицата да изразят недоволството си и представители на 12 000 български транспортни фирми с международен лиценз.  \r\nСпор се породи около темата за отсъствието на трима български евродепутати в лицето на Светослав Малинов, Неджми Али и Николай Бареков от гласуването, което трябваше да определи дали пакетът да влезе в дневния ред на последното заседание на Европейския парламент. След тази информация стана ясно, че евродепутатът Светослав Малинов е имал проблеми с полета и не е успял да стигне.  \r\nОт БСП определиха отсъствието на българските евродепутати като позор.  Заместник-председателят на ПГ на „БСП за България“ Георги Свиленски  обърна внимание, че има една възможност Бойко Борисов да покаже, че наистина е загрижен за българските превозвачи. Той призова министър-председателя да се свърже с председателя на ЕП Антонио Таяни и го убеди да оттегли пакета „Мобилност“ от дневния ред. „Единственият, който може да оттегли тази точка от утрешната сесия, е Таяни. Доколкото знам, са от една партия. Би трябвало, ако ЕНП е загрижена за страните, засегнати от пакета „Макрон“, точката утре да не я видим в дневния ред“, заяви той. „Много е важно политиците да бъдем последователни в позициите и действията си. Поне в рамките на 2-3 години, ако може. По темата пакет „Мобилност“ БСП е последователна от 2017 година, когато този въпрос е поставен. Винаги сме защитавали и отстоявали правата на тези български граждани. Не така стоят нещата с колегите от ГЕРБ и от ЕНП“, посочи Свиленски. Той обърна внимание, че народните представители от БСП Димитър Данчев и Манол Генов ще вземат участие в протеста в Страсбург, а тези, които не заминат, ще бъдат на протеста на превозвачите в София.  \r\nОтговор на упреците на БСП даде  транспортният министър Росен Желязков , който отчете, че по темата има много спекулации. „В момента трябва да бъдем повече от единни и да не търсим вина там, където няма, да не търсим виновник. Нито една от другите държави не си позволява такова национално поведение. Напротив - търпим и получаваме изключително положителна обратна връзка както по отношение на единството в членовете ни в ЕП, което не се наблюдава при останалите държави, така и по отношение на координацията на изпълнителната власт и членовете на ЕП“, обясни Желязков. По думите му вчера е можело всичко да приключи, но не са достигнали два гласа. Министърът даде пример с Литовската делегация, която е част от нашата група и обърна внимание, че тя не е успяла да отиде на заседанието, заради проблеми с трафика, но литовците взаимно не се упрекват. Министър Желязков обясни, че страната ни ще преговаря с Румънското председателство да не се провеждат триалозите по пакета „Мобилност“, тъй като без тях процедурата ще остане за следващия европарламент. Желязков обърна внимание, че предложенията от пакет „Мобилност“ 1 се доближават до националното законодателство на централноевропейски държави, срещу които е започната наказателна процедура. По думите му тези, които най-много настояват за пакета, също имат опасения. Според него, ако утре пакетът „Мобилност“ 1 не мине през пленарна зала, това ще бъде крахът му. Министърът коментира и протеста на превозвачите в Страсбург. По думите му протестът обединява превозвачите от страните на единомислещите и показва реалното отношение към последиците от прилагането му.  \r\nБраншът беше единен в своята позиция срещу пакета „Мобилност“. „Фокус“ потърси представители на транспортните фирми у нас за мнение и коментар.  Заместник-председателят на Националното сдружение на българските превозвачи Красимир Лалов  заяви, че на площада пред Европейския парламент в Страсбург ще има минимум 1000 протестиращи. Той отчете, че няма да се допуснат камиони. По повод обсъжданата възможност превозвачи да влязат в пленарна зала в Страсбург, превозвачът коментира: „Не виждам как ще стане, а и кому е нужно. Въпросът е хората, неубедени в правотата ни, да бъдат убедени. Надали това ще стане с по-силови действия, като влизане в парламента“.  Изпълнителният директор на Камарата на автомобилните превозвачи Димитър Димитров  обясни, че пакетът „Мобилност“ е изключително спорен и изрази надежда, че няма да мине в този Европейски парламент. „Ние като бизнес нямаме никаква представа какво ще се гласува. Това е прецедент в ЕК, с отхвърлени 2 от 3 доклада на една законодателна инициатива в ресорната транспорта комисия“, коментира Димитров.  Росен Димитров от Националната транспортна асоциация  подчерта, че ако пакетът „Мобилност“ бъде приет, ще се получи така, че фирми от трети страни ще имат предимство пред страни-членки на ЕС. „Кажете ми, ако ние пререгистрираме нашите превозни средства в страни извън ЕС как тогава ще бъде налаган този пакет „Мобилност“ за автомобили, регистрирани в Русия или Турция. Той е невалиден“, каза още Димитров. Той допълни, че Турция или Русия никога при една дискусия няма да бъдат съгласни да се промени конвенция AETR или другите конвенции въз основа, на които се извършват другите превози. „Тоест насилствените мерки и усилия, които хвърлят силните страни-членки в ЕС срещу техните съюзници няма как да бъдат прилагани срещу страни извън ЕС, спрямо трети страни. Реално излиза така, че ако имаш фирма или регистрирани превозни средства в трети страни ще имаш предимство пред страна-членка на ЕС“, обясни Димитров.  \r\nПо-късно вечерта във вторник  премиерът Бойко Борисов  обяви, че в рамките на деня е писал на премиерите на Гърция, Испания, Ирландия, Португалия, Словакия и Хърватия, както и на лидерите на партии от ЕНП от тези държави, с молба да подкрепят усилията на българските евродепутати за удължаване на срока за дебати и изработване на едни по-балансирани и справедливи мерки по пакета \"Мобилност\". В официалната си страница във \"Фейсбук\" той написа още: \"Благодаря на председателя на Европейския парламент Антонио Таяни, с когото разговарях миналата седмица по темата, че взе предвид аргументите срещу настоящите текстове, които му изложиха и евродепутатите от България, Унгария, Полша, Латвия и Литва. Таяни обяви, че има правна неяснота, след като 2/3 от текстовете са отхвърлени от транспортната комисия и Европейският парламент утре отново ще гласува дали пакетът да остане в дневния ред на тази пленарна сесия\". \r\nДеница КИТАНОВА", "date": "2019.03.26", "title": "Пакетът „Мобилност“ 1 на дневен ред в навечерието на протеста на превозвачите (ОБЗОР)"}
{"url": "http://www.focus-news.net/news/2019/03/26/2639348/premierat-boyko-borisov-pisah-na-premierite-na-gartsiya-ispaniya-irlandiya-portugaliya-slovakiya-i-harvatiya-da-podkrepyat-usiliyata-ni-za-spravedlivi-merki-po-paketa-mobilnost.html", "text": "Днес писах на премиерите на Гърция, Испания, Ирландия, Португалия, Словакия и Хърватия, както и на лидерите на партии от ЕНП от тези държави, с молба да подкрепят усилията на българските евродепутати за удължаване на срока за дебати и изработване на едни по-балансирани и справедливи мерки по пакета \"Мобилност\". Това е написал премиерът Бойко Борисов в официалната си страница във  \"Фейсбук\" . \"Благодаря на председателя на Европейския парламент Антонио Таяни, с когото разговарях миналата седмица по темата, че взе предвид аргументите срещу настоящите текстове, които му изложиха и евродепутатите от България, Унгария, Полша, Латвия и Литва. Таяни обяви, че има правна неяснота, след като 2/3 от текстовете са отхвърлени от транспортната комисия и Европейският парламент утре отново ще гласува дали пакетът да остане в дневния ред на тази пленарна сесия\", допълва Борисов.", "date": "2019.03.26", "title": "Премиерът Бойко Борисов: Писах на премиерите на Гърция, Испания, Ирландия, Португалия, Словакия и Хърватия да подкрепят усилията ни за справедливи мерки по пакета “Мобилност”"}
{"url": "http://www.focus-news.net/news/2019/03/26/2638898/nezavisimmaya-gazeta-mogerini-zayavi-che-es-zaplashva-rastezha-na-islyamofobiyata.html", "text": "Върховният представител на ЕС по въпросите на външните работи и политиката за сигурност Федерика Могерини заяви, че нарастването на ислямофобията заплашва не само мюсюлманския свят, но и цялото европейско общество. Могерини каза за това по време на пресконференция в Исламабад, пише „ Независимая газета “. \r\n„Силата на нашето общество е в разнообразието, а този, който атакува това разнообразие, атакува цялото общество, а не една от неговите части“, каза Могерини. „Ето защо за Европейския съюз, неговите различни институции и за мен лично, най-важната задача е да се гарантира, че ислямофобията няма да намери място в Европейския съюз“, допълни тя. Превод и редакция : Калоян Пенков", "date": "2019.03.26", "title": "„Независиммая газета“: Могерини заяви, че ЕС заплашва растежа на ислямофобията"}
{"url": "http://www.focus-news.net/news/2019/03/26/2638900/sitel-makedoniya-pozharat-pod-pelister-e-lokaliziran.html", "text": "Пожарът, който избухна край село Ротино, е под контрол и няма да се позволи неговото разширяване към боровата гората. В гасенето участваха превозни средства на публични предприятия, местното население, представители на Дирекцията за защита и спасяване, както и служители от Национален парк „Пелистер“, съобщава македонският телевизионен канал „ Сител “. \r\nЗаради силния вятър пожарът се разпространяваше бързо и съществуваше голяма опасност да обхване боровата гора, а гасенето беше затруднено поради труднодостъпния терен. \r\nСлед срещата на Кризисния щаб кметът на Битоля Наташа Петровска беше на мястото на пожара. В зависимост от това каква ще е ситуацията тази вечер и рано сутринта, Кризисният щаб ще реши дали да се иска на включването на самолети за гасенето на пожара. \r\nЕкипите ще дежурят тази вечер при мястото на огъня, в случай че отново се появи пламък, да се действа бързо, за да не се стигне до неговото разширяване. Превод и редакция : Калоян Пенков", "date": "2019.03.26", "title": "„Сител“ (Македония): Пожарът под „Пелистер“ е локализиран"}
{"url": "http://www.focus-news.net/news/2019/03/26/2638896/afp-glasuvaneto-na-britanskite-deputati-za-po-golyama-rolya-otnosno-brekzit-e-opasno.html", "text": "Британското правителство заяви, че гласуването на депутатите, за да си дадат властта да изразят предпочитанията си между различните варианти на Брекзит, поставя „опасен, непредвидим прецедент за бъдещето“, съобщава  AFP . \r\nМинистерството по Брекзит заяви, че е „разочароващо“, че гласуването е прието от парламента и предупреди, че „всички разглеждани варианти трябва да бъдат постигнати при преговори с ЕС“. Превод и редакция : Калоян Пенков", "date": "2019.03.26", "title": "AFP: „Гласуването на британските депутати за по-голяма роля относно Брекзит е „опасно“"}
{"url": "http://www.focus-news.net/news/2019/03/26/2638894/ana-mpa-nyama-chast-ot-gartsiya-koyato-nyama-da-zashtitim.html", "text": "„Много съм щастлив да бъда сред вас днес в Агатониси. Не можах да намеря по-значимо място\", заяви премиерът Алексис Ципрас, като се обърна към жителите на Агатониси, най-далечната северна част на островната група на Додеканезите. Министър-председателят пристигна на острова, за да наблюдава парада за националния празник на 25 март, посветен на революцията в Гърция през 1821 г., съобщава гръцката държавна агенция  АНА МПА . \r\n„На този ден чувстваме гордост за смелостта и неугасимата жажда на нашите предци да хвърлят игото на завоевателя, които положиха основите на нашето национално прераждане. Ние се чувстваме горди от големите идеали на Революцията от 1821 г.“ каза той. \r\nПозовавайки се на мярката за транспортни субсидии за островитяни, той отбеляза, че това е патриотичен дълг и изпрати съобщение, че „няма част от Гърция, която да не защитаваме, чрез социалните си политики преди всичко и чрез въоръжените сили“. \r\nТой също изпрати съобщение до Турция, като разкри, че хеликоптерът, който го отвежда до Агатониси, е бил тормозен и принуден да лети на по-ниска надморска височина от турски изтребители, докато те не могат да бъдат пресрещнати и прихванати от самолети на гръцките военновъздушни сили „както се случва всеки път“. \r\nГоворейки за инцидента с неговия хеликоптер, министър-председателят заяви, че турската страна „трябва да знае, че това са глупави действия, които са напълно безсмислени, те просто губят керосин и бензин без причина е посланието, което искам да им изпратя“. \r\nВ заключение премиерът заяви, че посланието му към всички страни е, че Гърция е отворена за диалог и разбирателство, но също така е подготвена, ако е необходимо, да „направи това, което знаем как да правим и на какво са ни научили нашите предци да защитаваме нашите права и суверенитет“.  Превод и редакция : Калоян Пенков", "date": "2019.03.26", "title": "АНА-МПА: „Няма част от Гърция, която няма да защитим“"}
{"url": "http://www.focus-news.net/news/2019/03/26/2638893/afp-britanskite-deputati-glasuvat-za-po-golyama-rolya-v-protsesa-okolo-brekzit.html", "text": "Британските депутати гласуваха да имат по-голяма роля около Брекзит, като си дадоха властта да проведат поредица от гласувания, за да намерят път напред в безпрецедентен ход, съобщава  AFP . \r\nГрупа депутати спечелиха гласуването за завземане на контрола над парламентарната работа в сряда с 329 срещу 302 гласа, което проправи пътя за депутатите да избират между различни варианти за Брекзит в опит да се сложи край на политическата криза. Превод и редакция : Калоян Пенков", "date": "2019.03.26", "title": "AFP: Британските депутати гласуват за по-голяма роля в процеса около Брекзит"}
{"url": "http://www.focus-news.net/news/2019/03/26/2638899/kommersant-vav-venetsuela-nastana-novo-zatamnenie.html", "text": "Нови огромни прекъсвания на електрозахранването във Венецуела засегнаха отделни райони на страната, включително по-голяма част от Каракас, съобщава AFP. Също така бяха прекъснати телевизионните и клетъчните комуникации. Магазините започнаха бързо да се затварят, страхувайки се от мародери, пише в. „ Коммерсант “. \r\nПроблеми с електричеството са регистрирани в няколко големи града в западната част на страната, включително Баркисимето, Маракайбо и Баринас. \r\nПрипомняме, че се случиха огромни прекъсвания на захранването в нощта на 8 март в 21 от 23-те щата във Венецуела, както и в столицата Каракас. Без ток останаха летище Майкетия, болници и линиите на метрото. \r\nВенецуелската национална електрическа компания смята, че саботирането на водноелектрическата станция „Гури“ е причината. Президентът на Венецуела Николас Мадуро заяви, че „американския империализъм“ е виновен за прекъсването на електричеството в страната. Превод и редакция : Калоян Пенков", "date": "2019.03.26", "title": "„Коммерсант“: Във Венецуела настана ново затъмнение"}
{"url": "http://www.focus-news.net/news/2019/03/26/2638895/afp-trima-mladshi-ministri-napusnaha-pravitelstvoto-na-velikobritaniya.html", "text": "Трима британски младши министри напуснаха, като се противопоставиха на премиера Тереза Мей, за да подкрепят план за даване на по-голяма роля на депутатите относно напускането на ЕС, заяви източник от правителството, съобщава  AFP . \r\nАлистър Бърт и Стив Брийн подадоха оставка, съобщи източникът, а Ричард Харингтън обяви решението си да напусне правителството в Twitter. Превод и редакция : Калоян Пенков", "date": "2019.03.26", "title": "AFP: Трима младши министри напуснаха правителството на Великобритания"}
{"url": "http://www.focus-news.net/news/2019/03/26/2638902/ria-novosti-ministerstvoto-na-vanshnite-raboti-na-katar-komentira-reshenieto-na-sasht-za-golanskite-vazvisheniya.html", "text": "„Държавата Катар настоява, че Голанските възвишения са окупирани арабски земи и категорично отхвърля всякакви опити за преразглеждане на международните резолюции, потвърждаващи собствеността на Сирия“, се казва в съобщение на катарското външно министерство, предава  РИА „Новости“ . \r\nВ понеделник американският президент Доналд Тръмп подписа декларация за признаване на израелския суверенитет над Голанските възвишения по време на срещата с израелския премиер Бенямин Нетаняху. \r\n„Насърчаването на израелската окупация подкопава международните резолюции, свързани с окупираните Голански възвишения, по-специално резолюцията на Съвета за сигурност на ООН 497 от 1981 г., но това няма да промени факта, че тази земя принадлежи на арабска страна и нейният престой под израелска окупация“, заявяват от министерството. \r\nМинистерството отбелязва, че налагането от Израел на нейните закони, юрисдикция и администрация в Голан е невалидно и няма правни последици. Превод и редакция : Калоян Пенков", "date": "2019.03.26", "title": "РИА „Новости“: Министерството на външните работи на Катар коментира решението на САЩ за Голанските възвишения"}
{"url": "http://www.focus-news.net/news/2019/03/26/2638901/tass-venetsuelskata-opozitsiya-posochi-pretovarvaneto-na-elektroprenosnata-mrezha-kato-prichina-za-spiraneto-na-toka.html", "text": "Причината за масовото спиране на тока във Венецуела беше претоварването в подстанция, причинено от неизправности в мрежата. Това заяви лидерът на венецуелската опозиция Хуан Гуайдо, съобщава агенция  TACC . \r\n„Според информацията, която имаме, огромните прекъсвания на електрозахранването се дължат на претоварването в подстанция, причинено от нарушение на линията San Jeronimo-La Orqueta-La Arenos“, написа той в Twitter. \r\nПо думите на Гуайдо, опозицията е получила тези данни от служители на националната електрическа компания Corpoelec. Политикът също обвини сегашното правителство, че е „неспособно да намери решение на кризата“. \r\nПо-рано Гуайдо заяви, че инцидентът във венецуелската електроснабдителна система е оставил 17 региона на страната без електричество. По-късно министърът на съобщенията и информацията на републиката Хорхе Родригес заяви, че доставките на електроенергия са възстановени в цялата страна и, че причината за спирането на тока е „атака срещу националната система за електроснабдяване“. Превод и редакция : Калоян Пенков", "date": "2019.03.26", "title": "ТАСС: Венецуелската опозиция посочи претоварването на електропреносната мрежа като причина за спирането на тока"}
{"url": "http://www.focus-news.net/news/2019/03/26/2638905/razsledvashta-politsayka-be-zadarzhana-pri-spetsializirana-aktsiya-v-blagoevgrad-za-nereglamentirano-iznasyane-na-informatsiya-svarzana-s-razsledvane-obzor.html", "text": "Разследваща полицайка бе задържана при специализирана акция в Благоевград за нерегламентирано изнасяне на информация, свързана с разследване. Дирекция „Вътрешна сигурност“ на МВР и Прокуратурата извършиха обиск и процесуално-следствени действия срещу жената, която е служител в ОДМВР – Благоевград. Първоначално говорителят на главния прокурор Румяна Арнаудова съобщи за извършваните процесуално-следствени действия от Районната прокуратура в Благоевград. Част от разследващите извършиха проверки в сградата на Областната дирекция на МВР, а други - на адрес в кв. „Еленово“, където има данни, че е живяла разследваната. Хора, живеещи в блока, в който се намира жилището, коментираха, че са били изненадани от акцията. Те посочиха, че дори нямат представа срещу кого точно е насочена, отбелязвайки, че от медиите са чули, че е срещу служител на полицията. Борислав Ковачки, районен прокурор на Благоевград, съобщи, че на 26 март ще се проведе брифинг във връзка с днешната акция. Прокурор Ковачки заяви, че към този момент тече разследване по случая. По-късно министърът на вътрешните работи Младен Маринов съобщи, че при акцията е задържана разследваща полицайка, за се смята, че нерегламентирано е изнасяла информация, свързана с разследване на конкретно лице“, уточни той. Министър Маринов посочи, че разследването се води от 3–4 месеца. По думите му в момента служителката на ОДМВР – Благоевград е задържана и се извършват процесуално-следствени действия. По думи на главния секретар на МВР Ивайло Иванов, който бе запитан по време на брифинг дали полицайката има връзка с директора на „Охранителна полиция“, тя е му е дъщеря. Той заяви, че след като ъприключат процесуално-следствените действия и се направи оценка на събраните доказателства, ще се прецени дали той е имал съпричастност към нейната дейност“, заяви Иванов. \r\nДенис НИКИФОРОВ", "date": "2019.03.26", "title": "Разследваща полицайка бе задържана при специализирана акция в Благоевград за нерегламентирано изнасяне на информация, свързана с разследване (ОБЗОР)"}
{"url": "http://www.focus-news.net/news/2019/03/26/2638906/temata-za-imotite-na-vlastta-ne-stihva-obzor.html", "text": "Седмица след като се появи информация за това лица от ГЕРБ са сключили имотни сделки на значително по-ниски от пазарните цени, темата не стихва. От Кайро  държавният глава Румен Радев  заяви, че партиите, които искат да се видят на политическия хоризонт, трябва сами да се чистят от корумпирани кадри, а не да чакат да гърмят скандали и да ги гасят с оставки и отбеляза, че позицията му винаги е била принципна.  Вицепремиерът и лидер на ВМРО Красимир Каракачанов  посочи, че обществото е чувствително, когато хора от властта придобиват някаква собственост и затова не е учуден, че темата има такъв обществен резонанс. На въпрос дали оставките са били уместни, той отговори: „След като те са ги подали и са били приети, значи са уместни. Въпрос на лично решение  и преценка. Премиерът е този, който приема или не приема тази оставка“ и добави, че не е разговарял с премиера Борисов по казуса.  \r\nЗапитан дали евентуална оставка на Цветанов би затруднило събирането на кворума, Каракачанов отговори: „Едва ли ще го застраши, но най-малкото парламентарният механизъм за събиране на кворум ще забуксува. Ние подкрепяме едно правителство не заради една или друга личност, а заради самата му програма. Определено обаче, ако отсъства цялата му енергия в парламента, поне в началото ще има клатушкане“.  \r\nВъв връзка с версията за „приятелски огън“ срещу Цветанов, Каракачанов отбеляза, че версиите са няколко и възможно да има и такъв, но няма как да не излезе на яве кой и с какви цели го прави. \r\n„Политиците, които са в управлението, трябва да бъдат по-чувствителни към ангажиментите, които имат“, заяви кметът на Стара Загора и  член на изпълнителната комисия на ГЕРБ Живко Тодоров  по повод скандала с апартаментите на управляващите „Неприятни са такива скандали. Все още не разполагам с достатъчно информация какво точно се е случило. Различни неща излязоха по медиите, но така и не се разбра на какви цени са изповядани сделките. Очаквам това да стане ясно през следващите дни. Чисто политически - наистина хората са много чувствителни към всичко онова, което се случва във властта и управлението, особено всякакви придобивки за властимащите. Това е основното, което дразни хората“, отбеляза той.  \r\nТемата  с апартаментите бе коментирана и от офиса на омбудсмана. От там съобщиха, че  омбудсманът Мая Манолова  е изисквала проверки по сигнали на граждани за строежа на сградата „Златен век“ в столичния квартал „Лозенец“ и нарушения не са били констатирани. Името на сградата изплува във връзка с имотите на управляващите, като бе лансирана тезата, че строежът на сградата, собственост на фирма „Артекс“, е придвижен със законодателни поправки, внесени от ГЕРБ. \r\nВ понеделник се появи информация, че апартамент от фирма „Артекс“ на по-ниска цена е закупил още един представител на кабинета - зам.-министърът на енергетиката Красимир Първанов. Жилището е в столичния квартал „Изток” и според платената сума, квадратен метър е струвал около 600 евро.  \r\nМеждувременно в понеделник стана ясно, че зам.-министър Десислава Ахладова ще изпълнява временно функциите на министър на правосъдието, докато Народното събрание гласува оставка на Цецка Цачева. Цачева и зам.-министърът на младежта и спорта Ваня Колева подадоха оставки в събота (23 март) заради скандала с апартаментите на управляващи. Агенция „Фокус“ припомня:  Сагата за апартаментите на управляващи политически фигури започна с информация за имотна сделка между председателя на ПГ на ГЕРБ Цветан Цветанов фирма „Артекс“, осъществена на преференциални цени. За сделката беше внесен сигнал до прокуратурата от гражданско сдружение „БОЕЦ“. БСП веднага настояха НАП и КПКОНПИ да разследват случая и премиерът Бойко Борисов да вземе отношение. По-късно се появи информация, че една и съща фирма е продала на по-ниски от пазарните цени апартаменти и на министъра на правосъдието Цецка Цачева и на председателя на Комисията по културата и медиите Вежди Рашидов, както и на заместник-министъра на спорта Ваня Колева.  \r\nКПКОНПИ се самосезира за покупката на имоти от Цветан Цветанов, Цецка Цачева, Вежди Рашидов и Ваня Колева. Комисията започва проверка по медийните публикации и по сигнала на неправителствена организация за покупката на апартаменти. От Антикорупционния орган съобщиха, че ще се изследват всички данни и обстоятелства, публикувани в медиите, включително пазарните цени на визираните имоти, произхода на средствата за покупката им, както и търговия с влияние и конфликт на интереси при приемането на законодателни промени от страна на Народното събрание. Ще бъде проверена и дейността на фирмата продавач „Артекс инженеринг“ АД, както и нейното евентуално участие в обществени поръчки. Комисията ще проверява сделките на фирмата, ще изиска данни и за получените разрешения за строителство. КПКОНПИ ще провери дали има лица от политически партии, свързани с фирмата, както и дали са правени предизборни дарения.", "date": "2019.03.26", "title": "Темата за имотите на властта не стихва (ОБЗОР)"}
{"url": "http://www.focus-news.net/news/2019/03/26/2638904/paketat-mobilnost-vliza-za-glasuvane-v-evropeyskiya-parlament-na-27-mart-obzor.html", "text": "Пакетът „Мобилност“ влиза за гласуване в Европейския парламент на 27 март. Предложеният пакет \"Мобилност I\" предизвика тяхното недоволство, както и техни колеги от други източноевропейски страни, тъй като предвижда камионите да се връщат у дома на всеки четири седмици, а самите шофьори да нямат право да спят в кабините и трябва да нощуват в хотел.  \r\nЗаради решението на Европейския парламент се очаква българските превозвачи да излязат на протести в Страсбург и в София. За 27 март има организиран чартърен полет за 105 души, които ще протестират в Страсбург. Протестът в София ще бъде организиран пред сградата на Европейската комисия на ул. „Г. С. Раковски“. Очаква се в столицата да изразят недоволството си и представители на 12 000 български транспортни фирми с международен лиценз.  \r\nСлед решението на Европейския парламент от понеделник вечерта евродепутатът от ГЕРБ/ЕНП  Андрей Новаков  коментира за Агенция „Фокус“, че два гласа не са достигнали 2 гласа, за да бъде махната точката от дневния ред на Европейския парламент. По думите му оттук нататък продължава мобилизация за сряда, така че да прекарат колкото се може повече от българските текстове. „Нашите превозвачи трябва да знаят, че каквото и да се случи в сряда, това няма да е окончателното гласуване. Предстоят триалози и второ четене, така че имаме ход. Имаме полезни маневри“, подчерта евродепутатът. Новаков добави, че в сряда, когато в Страсбург се очакват протести на българските превозвачи,  той ще излезе и ще ги подкрепи. \r\nНа извънреден брифинг министърът на транспорта  Росен Желязков  заяви, че е бесен от решението на Европейския парламент. По думите му сме имали 17 члена от 700 в ЕП, които са могли да „решат мача“. Според него решението означава, че Европа е разделена дори в Европейския парламент. „В момента загубихме нашият мач в последната секунда на продължението. Имаме полезен ход. Това „пакетче“ няма да стане. Ще кажа „forget about it“. Ние не искаме най-добрия вариант за България, защото сме европейци, искаме най-добрия вариант за Европа. А той е да не се фрагментира пазарът, да не се решават въпроси на конкурентоспособността със законодателни решения, да не бъде сегментиран, да не бъдат протекционистки законите. Това е добро за Европа. Което е добро за Европа, е добро за България“, подчерта министърът.  По думите му този пакет в този вид не може да има бъдеще, защото той е против принципите на Европа, европейското право, против принципите на състоянието, конструкцията, развитието и бъдещето на ЕС, против принципите на Лисабонския договор. Според него пакетът е абсолютно дискриминационен и ще бъде атакуван, ако влезе в сила по всички правила, които самият Съюз е създал. \r\nЗа Радио „Фокус“ евродепутатът от ГЕРБ/ЕНП  Андрей Ковачев  заяви, че в отсъствието на трима български евродепутати 3 гласа не са достигнали пакет „Мобилност“ 1 да отпадне от дневния ред на започващата сесия на ЕП, но според него това не е краят. „В сряда ще започне гласуването, но е с над 1600 поправки по текстовете. Това не се случвало никога в ЕП. Аз не смятам, че сме загубили битката и че този пакет може да мине през този мандат. 1600 поправки – това означава, че евродепутатите ще спят няколко дни в пленарна зала – няма как да се случи. При така състоялата се ситуация председателят на ЕП Антонио Таяни може да върне този закон и той отново да отпадне от гласуване в пленарна зала“, каза евродепутатът. Андрей Ковачев прогнозира, че ще има опити от страна на други евродепутати за групиране по съдържание на определени поправки. Българските евродепутати ще искат разделно гласуване. По думите му казусът е прецедент – за първи път в пленарна зала ще влиза законодателен акт без да е минал през ресорната парламентарна комисия.", "date": "2019.03.26", "title": "Пакетът „Мобилност“ влиза за гласуване в Европейския парламент на 27 март (ОБЗОР)"}
{"url": "http://www.focus-news.net/news/2019/03/26/2638909/glavna-direktsiya-granichna-politsiya-otchete-po-nisak-migrantski-natisk-kam-stranata-spryamo-minali-godini-obzor.html", "text": "Главна дирекция „Гранична полиция“ отчете по-нисък мигрантски натиск към страната спрямо минали години. Тенденцията бе обявена по време на брифинг за годишната дейност на звеното. Според министъра на вътрешните работи Младен Маринов причина за нея е изграждането на възпрепятстващо съоръжение на българо-турската граница и неговото надграждане със сензорни системи. Той обаче отбеляза, че ситуацията на гръцката граница е по-сложна и там се наблюдава по-голям брой на нелегални мигранти. По думите му това е единствената заплаха, която касае България по сухоземните граници, а по водните обстановката е спокойна. \r\nМинистър Маринов обясни, че във връзка осигуряване спокойствието и сигурността на страната ни се изграждат и площадките за кризисни центове на територията на общините Елхово, Любимец и Малко Търново. Те се правят за евентуален мигрантски натиск, за да не се стига до положението, в което бяхме през 2014 и 2015 г. Средствата са отпуснати от Европейската комисия и са на стойност 160 млн. лв.  „Уточнявам, че става въпрос за кризисни центрове и готовност за взаимодействие при кризи с миграционен натиск. Това, че ние сме овладели натиска по българо-турска граница и по зелената граница с Гърция, не означава, че в световен мащаб тази заплаха е отпаднала. Знаете колко бежанци и нелегални мигранти има в Турция“, припомни той. По отношение на темата да приемаме мигранти от Западна Европа, министър Маринов увери, че той и премиерът Борисов са заявили категорична позиция, че трябва да се приеме общоевропейско решение - пакет за гаранция на сигурността на страните при евентуална мигрантска криза. \r\n„Отчитаме завишени резултати по отношение на противодействие на контрабандата по гранично-пропускателните пунктове“, посочи още Маринов, като уточни, че се наблюдава активизиране на дейности по акцизните стоки. „Гранична полиция участва в координационния център за противодействие на контрабандата с техни служители и със системите, които са изградили за контрол на морски и речен трафик“, обясни той, като увери, че системата ще бъде надграждана с цел по-ефективни дейностите за гарантиране на приходите в държавния бюджет. , че през 2018 г. обстановката на държавната граница продължава да бъде динамична по отношение на незаконната миграция в резултат на политическата нестабилност и хуманитарната криза в Близкия Изток и Африка.  \r\nПрез отчетния период най-динамична   на вход  оперативната обстановка продължава да бъде по българо-турската граница. Регистрирани са опити на 5311 граждани на трети страни да преминат на вход, което е намаление с 23 % спрямо 2017 г. Задържани са общо 350 лица от трети страни, което показва намаление с 46 % в сравнение с 2017 г. На вход извън граничните пунктове на българо-турската граница са задържани 187 лица от трети страни. На ГКПП на вход на българо-турската граница са задържани общо 163 лица, от тях задържани 73 лица са били укрити (в товарни автомобили – 46, във влак – 25, в автобус – 1 и в лек автомобил – 1), 82 лица са използвали преотстъпени или неистински документи и 8 лица са направили опит да заобиколят граничния контрол на ГКПП. 6 пъти повече в сравнение с 2017 г. са опитите на граждани на трети страни да влязат незаконно на българо-гръцката граница. Българските гранични власти са задържали 293 граждани на трети страни. След като са установили наличието на български патрули и постове по линията на границата, 4354 лица са се завърнали самостоятелно във вътрешността на Гърция. \r\nНаблюдава се намаление на миграционния натиск  на изход  със 74 % спрямо 2017. През 2018 г. на изход са задържани 634 граждани на трети страни при опит за незаконно преминаване на държавната граница. Най-натоварена на изход продължава да бъде българо-сръбската граница, където са задържани 393 граждани на трети страни. \r\nПрез 2018 г. на изход на българо-румънската граница са задържани 186 граждани на трети страни. През 2018 г. на   ГКПП  са издадени 3557 отказа за влизане в страната на граждани на трети страни, които не отговарят на условията за влизане в ЕС. Не са допуснати да излязат от страната 3506 лица.  Най-голям е броят на недопуснатите да излязат от страната деца без пълномощно от родител – 1434, следват лицата с невалидни документи – 786, с наложено ограничение за напускане на страната – 586, без документи – 518 и др. \r\nНа ГКПП са установени 11 432 лица и 223 МПС , обявени за издирване. През 2018 г. общият брой на водените досъдебни производства е 1815. Налични са данни за 450 осъдени лица. През 2018 г. в ГДГП са образувани 87 досъдебни производства за извършени престъпления по чл. 280 и чл. 281/каналджийство/. Към наказателна отговорност са привлечени в качеството на обвиняеми 112 лица, предимно граждани на България – 55 и Турция – 27. Направени са опити за превеждане на 707 лица, от които преобладават гражданите на Ирак – 320 и Афганистан – 209. \r\nПрез 2018 г. продължиха опитите за пренасяне на големи количества   цигари без акцизен бандерол  през границата на страната. Служители от ГДГП (самостоятелно и в съвместни операции) са участвали в задържането на общо 1 262 826 кутии цигари, което е с 50 % повече в сравнение с 2017 г.През 2018 г. на границите на страната са установени и задържани-  наркотици  12 кг хероин, 75 223 кг канабис , 106 кг марихуана и 123 кг синтетични наркотици. Най-голямо количество наркотични вещества са задържани на българо-македонската граница – общо 63 129 кг канабис. \r\nОсъществени са общо 193 специални задачи за въздушно наблюдение на държавната граница, което е почти четири пъти повече в сравнение с предходната година. Изпълнени са 58 полета с хеликоптерите на СОВН за други случаи на МВР.  \r\nДаяна ДЮЛГЕРОВА", "date": "2019.03.26", "title": "Главна дирекция „Гранична полиция“ отчете по-нисък мигрантски натиск към страната спрямо минали години (ОБЗОР)"}
{"url": "http://www.focus-news.net/news/2019/03/26/2638903/he-guardian-novo-prekasvane-na-toka-ostavi-polovin-venetsuela-bez-energiya.html", "text": "Венецуела е засегната от друго голямо прекъсване на електрозахранването, като повече от половината от страната е засегната от последното прекъсване на електрозахранването, пише британският вестник  The Guardian . \r\nВестник „El Nacional“ съобщи, че прекъсването на захранването е засегнало 14 от 23-те щата във Венецуела, както и столицата Каракас.  \r\nИнформационният министър Хорхе Родригес заяви, че основната водноелектрическа централа на страната е била „атакувана“, но по-късно твърди, че електричеството е възстановено в по-голямата част от страната. \r\nУслугите бяха преустановени в метрото в Каракас, собствениците на магазини свалиха щори на тъмните магазини, докато работниците бяха изпращани у дома от офиси и министерства. \r\nЗатъмнението идва по-малко от три седмици, след като почти цялата страна беше потопена в тъмнината от това, което се смяташе за най-лошия енергиен срив във венецуелската история. \r\nПрезидентът на Венецуела, Николас Мадуро, вини за затъмнението чуждестранните саботьори и терористи, които се опитват да свалят правителството му, като хвърлят страната в хаос. Сега обаче се смята, че е причинено от пожар, който уврежда ключова част от националната енергийна система на Венецуела. Превод и редакция : Калоян Пенков", "date": "2019.03.26", "title": "he Guardian: Ново прекъсване на тока остави половин Венецуела без енергия"}
{"url": "http://www.focus-news.net/news/2019/03/26/2638911/24mk-makedoniya-zabraneni-lozungi-protiv-skopie-na-voenniya-parad-v-atina.html", "text": "С голям военен парад в Атина, на който беше забранен лозунга „Македония е гръцка“, беше отбелязан Денят на независимостта на Гърция, без никакви инциденти като предишните години. С постигането на споразумението от Преспа военните обявиха, че всички инциденти ще бъдат санкционирани. Властите също предприеха допълнителни мерки на площад „Синтагма“ в Атина, където всички, които искаха да протестират срещу Преспанския договор или да викат, че „Македония е гръцка“, бяха отстранявани. На парада в Солун имаше викове от публиката „Македония е гръцка“, съобщава македонската медия „ 24.mk “. \r\n„Гърция подкрепя европейската перспектива на Северна Македония, но е необходимо пълно зачитане на международното право и правилното прилагане на Договора от Преспа, в противен случай ще бъде блокирана европейската й перспектива“, заяви гръцкият президент Прокопис Павлопулос в приветствието по повод националния празник на Гърция. \r\n„Напразно губи бензин и керосин“ каза гръцкият премиер Алексис Ципрас за Турция, след като турски военни самолети блокираха пътя на хеликоптера, който пътуваше до остров Агатониси, където участва в честването на националния празник. \r\n„Днес Гърция е сила, която не е агресивна, а сила за мир и сътрудничество в Източното Средиземноморие и на Балканите“,  каза Ципрас. \r\nБългарският патриарх Неофит заяви, че Българската православна църква ще продължи да помага за разрешаването на статута на македонската църква. \r\n„Ще направим всичко необходимо, с Божията помощ, радостта на нашите братя от Македония да бъде пълна“, каза патриарх Неофит. \r\nЗа отношенията между двете църкви Неофит каза, че е важно да се определи името на държавата и,че той смята, че другият въпрос ще бъде решен постепенно. Превод и редакция : Калоян Пенков", "date": "2019.03.26", "title": "„24.mk“ (Македония): Забранени лозунги против Скопие на военния парад в Атина"}
{"url": "http://www.focus-news.net/news/2019/03/26/2638913/sport-frantsiya-pobedi-islandiya.html", "text": "Франция победи Исландия с 4:0 като домакин в европейска квалификация от група „Н“. Головете за световния шампион отбелязаха Самюел Юмтити, Оливие Жиру, Килиан Мбапе и Антоан Гризман. В другите мачове от групата Албания победи Андора с 3:0, а Турция надви Молдова с 4:0. В класирането Франция е лидер с 6 точки, колкото има и Турция, на трето място е тимът на Албания с 3 точки, а Исландия е четвърта също с 3 точки. Андора и Молдова са на дъното без спечелена точка.", "date": "2019.03.26", "title": "Спорт: Франция победи Исландия"}
{"url": "http://www.focus-news.net/news/2019/03/26/2638912/afp-bolsonaro-naredi-chestvaneto-na-voenen-prevrat-v-braziliya.html", "text": "Бразилският президент Жаир Болсонаро нареди на въоръжените сили да проведат „подходящи чествания“ на военния преврат през март 1964 г., като отрече, че това е преврат, съобщава  AFP . \r\n„Нашият президент е наредил на министерството на отбраната да извърши подходящи събития, свързани с 31 март 1964 г.“, 55 години по-късно, заяви говорителят на Болсонаро Отавио Рего Барош. Превод и редакция : Калоян Пенков", "date": "2019.03.26", "title": "AFP: Болсонаро нареди честването на военен преврат в Бразилия"}
{"url": "http://www.focus-news.net/news/2019/03/26/2638914/sport-portugaliya-i-sarbiya-ne-uspyaha-da-se-pobedyat.html", "text": "Португалия и Сърбия завършиха наравно 1:1 в мач от група „В“. В 7-та минута Сърбия излезе напред в резултата след точно изпълнена дузпа от Душан Тадич, а в 42-та минута Данило Перейра изравни за европейския шампион. В другия мач от групата Украйна победи трудно с 2:1 Люксембург като гост. В класирането води Украйна с 4 точки, следвана от Люксембург с 3, Португалия заема третата позиция с 2 спечелени точки, Сърбия е на четвърто място с 1 точка. Последен в групата е отборът на Литва без нито една точка.", "date": "2019.03.26", "title": "Спорт: Португалия и Сърбия не успяха да се победят"}
{"url": "http://www.focus-news.net/news/2019/03/26/2638907/independent-sasht-ofitsialno-priznaha-izraelskiya-suverenitet-nad-golanskite-vazvisheniya.html", "text": "Доналд Тръмп подписа документ, който официално признава израелския суверенитет над оспорваните Голански възвишения - стратегическо място, което международната общност отдавна е определила като „окупирано“ от Израел, пише британският вестник  Independent . \r\nВ ход, който действа като тласък както на израелския премиер Бенямин Нетаняху, така и на консервативните християни, които подкрепят предимството на Израел в региона, Тръмп подписа резолюция, която официално промени позицията на Вашингтон относно територията от 700 квадратни мили. \r\nТя се отклони от десетилетия на американската политика, както и от международния консенсус за областта, която е била иззета от Сирия от израелските сили през 1967 г .: де факто анексиране, което е обявено за незаконно от ООН. \r\n„Това е било дълъг период от време... трябваше да се случи преди много десетилетия“, каза Тръмп, когато Нетаняху погледна през рамо. Предавайки на министър-председателя писалката, която той използва, за да подпише декларацията, Тръмп добави: „Дайте това на израилтяните“. \r\nВ Овалния кабинет Нетаняху похвали Тръмп. „Израел никога не е имал по-добър приятел от американския президент“, каза той. \r\nВ ден, когато Израел започна да отговаря военно на ракетна атака от бунтовници от Хамас в Газа, която рани седем души, той добави, че Израел няма намерение да се отказва от Голанските възвишения. \r\nНовината, обаче, беше посрещната с осъждане в останалата част на Близкия изток. \r\nСирия нарече действието на САЩ „явно нападение“ върху суверенитета и териториалната цялост на страната. \r\nГенералният секретар на Арабската лига Ахмед Абул Гейт също осъди този ход, като заяви, че действията на Вашингтон не променят статута на района. \r\nСтатутът на Голанските възвишения не се е променил в очите на генералния секретар на ООН Антонио Гутериш, заяви говорителят му. Превод и редакция : Калоян Пенков", "date": "2019.03.26", "title": "Independent: САЩ официално признаха израелския суверенитет над Голанските възвишения"}
{"url": "http://www.focus-news.net/news/2019/03/26/2638918/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Признавайки суверенитета на Израел над Голанските възвишения, американският президент Доналд Тръмп пренебрегна всички резолюции на Съвета за сигурност на ООН, като тази стъпка може да доведе до ескалация на напрежението в Близкия изток. Това становище беше изразено от официалния представител на руското външно министерство Мария Захарова, пише в. „ Российская газета “. \r\n„За съжаление това може да доведе до нова спирала на напрежението в региона на Близкия изток“, заяви дипломатът. Според нея, това решение на Тръмп заплашва да влоши положението в региона. \r\nПосещението на Нетаняху в Съединените щати преминава при ускорен режим, веднага след срещата с Тръмп, той ще замине за родината си, където днес палестинските бойци стреляха по жилищна сграда, а израелските войски започнаха операция срещу Хамас. \r\nДо 1967 г. Голанските възвишения бяха част от сирийската провинция Кунейтра, но бяха окупирани от Израел по време на Шестдневната война. Тогава Съветът за сигурност на ООН прие резолюция 242 и призова израелските войски да напуснат окупираните територии. През 1973 г. Дамаск се опита да ги върне, но без успех. Мироопазващите сили на ООН бяха разположени на Голанските възвишения, но през 1981 г. Кнесетът едностранно провъзгласи суверенитета на Израел над тях. Съветът за сигурност отново осъди тези действия. \r\nНа фона на гражданската война в Сирия, израелската армия редовно атакува шиитските части, действащи в граничната зона на сирийската част на Голан, на 60 километра от Дамаск. Израел вижда възвишенията не само като буфер за сигурност на северните граници - те остават най-важният източник на прясна вода за страната. Сирийците също заявяват намерението си да освободят тези земи. \r\n***  Сирийското външно министерство нарече решението на САЩ да признае Голанските възвишения към територията на Израел грубо нарушение на суверенитета на републиката, съобщава в. „ Известия “. \r\nСирийското външно министерство вярва, че агресивната политика на Вашингтон насърчава международните отношения „в зависимост от посоката на вятъра“. \r\nПо-рано руският външен министър Сергей Лавров в разговор с държавния секретар на САЩ Майк Помпео заяви, че намерението на Вашингтон да признае суверенитета на Израел над Голанските възвишения възпрепятства уреждането на положението в Сирия. \r\nЛавров подчерта, че действията на Съединените щати грубо нарушават международното право и влошават ситуацията в Близкия изток. \r\nНа 25 март американският президент Доналд Тръмп подписа декларация за признаване на израелския суверенитет над Голанските възвишения. Документът беше подписан по време на срещата на американския лидер с израелския премиер Бенямин Нетаняху във Вашингтон. \r\nПо време на изказването си Тръмп заяви, че е направил „историческа стъпка“, чиято цел е да подкрепи сигурността на Израел. \r\nТръмп заяви намерението да се признае суверенитетът на Израел над Голанските възвишения на 21 март. Нетаняху му благодари за тази стъпка. Въпреки това, редица вашингтонски съюзници осъдиха изявлението на ръководителя на Белия дом. \r\n***  Върховният представител на ЕС по въпросите на външните работи и политиката за сигурност Федерика Могерини заяви, че нарастването на ислямофобията заплашва не само мюсюлманския свят, но и цялото европейско общество. Могерини каза за това по време на пресконференция в Исламабад, пише „ Независимая газета “. \r\n„Силата на нашето общество е в разнообразието, а този, който атакува това разнообразие, атакува цялото общество, а не една от неговите части“, каза Могерини. „Ето защо за Европейския съюз, неговите различни институции и за мен лично, най-важната задача е да се гарантира, че ислямофобията няма да намери място в Европейския съюз“, допълни тя. \r\n***  Нови огромни прекъсвания на електрозахранването във Венецуела засегнаха отделни райони на страната, включително по-голяма част от Каракас, съобщава AFP. Също така бяха прекъснати телевизионните и клетъчните комуникации. Магазините започнаха бързо да се затварят, страхувайки се от мародери, пише в. „ Коммерсант “. \r\nПроблеми с електричеството са регистрирани в няколко големи града в западната част на страната, включително Баркисимето, Маракайбо и Баринас. \r\nПрипомняме, че се случиха огромни прекъсвания на захранването в нощта на 8 март в 21 от 23-те щата във Венецуела, както и в столицата Каракас. Без ток останаха летище Майкетия, болници и линиите на метрото. \r\nВенецуелската национална електрическа компания смята, че саботирането на водноелектрическата станция „Гури“ е причината. Президентът на Венецуела Николас Мадуро заяви, че „американския империализъм“ е виновен за прекъсването на електричеството в страната.", "date": "2019.03.26", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/03/26/2638917/sitel-makedoniya-golyam-pozhar-v-lipkovo-izpolzvani-sa-50-tona-voda.html", "text": "Голям пожар обхвана Липково в района на селата Слупчане, Белановце и Алашевце. Дирекцията за защита и спасяване използваше авиационна подкрепа. 50 тона вода бяха хвърлени от 20 полета,  с които, както беше обявено, е било предотвратено бедствие с по-големи размери, съобщава телевизионният канал „ Сител “. \r\n„Досега многократно призовавахме населението на страната да бъде съвестно и да избягва умишлено или случайно палене на огън, защото не само е твърде рано за много пожари в този период от годината, но е погрешно да се унищожава околната среда и да се рискува живота на населението“, заявиха от дирекцията. \r\nДирекцията също така призовава всички съответни наземни служби да положат повече усилия при гасенето на пожарите, защото те са основната сила за справяне с тях, а самолетите, подчертава, са за подкрепа, а не основно средство за гасене на пожари. Превод и редакция : Калоян Пенков", "date": "2019.03.26", "title": "„Сител“ (Македония): Голям пожар в Липково, използвани са 50 тона вода"}
{"url": "http://www.focus-news.net/news/2019/03/26/2638910/ria-novosti-boltan-sasht-nyama-da-tarpyat-namesata-na-vrazhdebni-strani-v-zapadnoto-polukalbo.html", "text": "Съединените щати „няма да толерират намесата на враждебни сили“ в Западното полукълбо, заяви съветникът по националната сигурност на САЩ Джон Болтън във връзка с положението във Венецуела, съобщава агенция  TACC . \r\nСъветникът на президента на Съединените щати не уточни кои страни смята за „враждебни“, но преди това предложи Русия да изпрати във Венецуела „не военни самолети, а хуманитарна помощ“. \r\nДипломатически източник в Каракас заяви пред РИА „Новости“ по-рано, че два руски самолета са пристигнали в събота на международното летище Майкетия близо до Каракас с група руски военни. Според големите венецуелски медии, включително телевизионния канал NTN, 99 руски войници са отлетели за Каракас, а самолетите са доставили и 35 тона товари. При пристигането им бяха посрещнати от ръководителят на венецуелския отдел за международно сътрудничество и интеграция Мариани Мата, ръководителят на специалната полиция на страната Едгар Колина Рейес и служители на руското посолство в Каракас, съобщиха медиите. \r\nПо-късно държавният секретар на САЩ Майк Помпео заяви пред руския външен министър Сергей Лавров, че САЩ и страните от региона няма да останат настрана, докато Русия „увеличава напрежението във Венецуела“. Лавров, в разговор с Помпео, както съобщиха от руското външно министерство, е казал, че опитите на САЩ да организират преврат във Венецуела и заплахите срещу нейните законни власти са явна намеса в делата на страната. Превод и редакция : Калоян Пенков", "date": "2019.03.26", "title": "РИА „Новости“: Болтън: САЩ няма да търпят намесата на враждебни страни в Западното полукълбо"}
{"url": "http://www.focus-news.net/news/2019/03/26/2638919/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Доналд Тръмп подписа документ, който официално признава израелския суверенитет над оспорваните Голански възвишения - стратегическо място, което международната общност отдавна е определила като „окупирано“ от Израел, пише британският вестник  Independent . \r\nВ ход, който действа като тласък както на израелския премиер Бенямин Нетаняху, така и на консервативните християни, които подкрепят предимството на Израел в региона, Тръмп подписа резолюция, която официално промени позицията на Вашингтон относно територията от 700 квадратни мили. \r\nТя се отклони от десетилетия на американската политика, както и от международния консенсус за областта, която е била иззета от Сирия от израелските сили през 1967 г .: де факто анексиране, което е обявено за незаконно от ООН. \r\n„Това е било дълъг период от време... трябваше да се случи преди много десетилетия“, каза Тръмп, когато Нетаняху погледна през рамо. Предавайки на министър-председателя писалката, която той използва, за да подпише декларацията, Тръмп добави: „Дайте това на израилтяните“. \r\nВ Овалния кабинет Нетаняху похвали Тръмп. „Израел никога не е имал по-добър приятел от американския президент“, каза той. \r\nВ ден, когато Израел започна да отговаря военно на ракетна атака от бунтовници от Хамас в Газа, която рани седем души, той добави, че Израел няма намерение да се отказва от Голанските възвишения. \r\nНовината, обаче, беше посрещната с осъждане в останалата част на Близкия изток. \r\nСирия нарече действието на САЩ „явно нападение“ върху суверенитета и териториалната цялост на страната. \r\nГенералният секретар на Арабската лига Ахмед Абул Гейт също осъди този ход, като заяви, че действията на Вашингтон не променят статута на района. \r\nСтатутът на Голанските възвишения не се е променил в очите на генералния секретар на ООН Антонио Гутериш, заяви говорителят му. \r\n***  Венецуела е засегната от друго голямо прекъсване на електрозахранването, като повече от половината от страната е засегната от последното прекъсване на електрозахранването, пише британският вестник  The Guardian . \r\nВестник „El Nacional“ съобщи, че прекъсването на захранването е засегнало 14 от 23-те щата във Венецуела, както и столицата Каракас.  \r\nИнформационният министър Хорхе Родригес заяви, че основната водноелектрическа централа на страната е била „атакувана“, но по-късно твърди, че електричеството е възстановено в по-голямата част от страната. \r\nУслугите бяха преустановени в метрото в Каракас, собствениците на магазини свалиха щори на тъмните магазини, докато работниците бяха изпращани у дома от офиси и министерства. \r\nЗатъмнението идва по-малко от три седмици, след като почти цялата страна беше потопена в тъмнината от това, което се смяташе за най-лошия енергиен срив във венецуелската история. \r\nПрезидентът на Венецуела, Николас Мадуро, вини за затъмнението чуждестранните саботьори и терористи, които се опитват да свалят правителството му, като хвърлят страната в хаос. Сега обаче се смята, че е причинено от пожар, който уврежда ключова част от националната енергийна система на Венецуела. \r\n***  Лидерът на Демократичната юнионистка партия (ДЮП) Арлин Фостър отхвърли личната молба на Тереза Мей да подкрепи сделката, съобщава в.  Daily Express . \r\nФостър настоя, че не е променила позицията си и е накарала Мей да отмени предложеното от нея трето гласуване. След това министър-председателят беше подложен на ново унижение, след като процесът на Брекзит беше изтръгнат от нейните лапи от парламента, който гласува за поправката на Летуин. Подкрепата от ДЮП е от решаващо значение за Мей да накара парламента да одобри плана й за Брекзит. \r\nЛидерите на северноирландската партия обаче не бяха впечатлени от начина, по който Тереза Мей и нейният екип преговаряха с ЕС. \r\nТе смятат, че ще трябва да бъдат тясно ангажирани, ако правителството ще напуска със сделка, която държи Северна Ирландия тясно свързана с Великобритания. \r\nФостър каза на министър-председателя, че няма да промени позицията на своята партия, за да гласува против сделката. \r\nПозовавайки се на позицията си по решаващото гласуване, източник на ДЮП заяви: „Позицията остава непроменена“. \r\nСами Уилсън, говорител на ДЮП, обвини Мей, че използва ирландската граница като извинение за провала на Брекзит. \r\nТой каза: „Кога ще спрете да използвате Северна Ирландия като извинение?“ \r\nЛидерът на ДЮП в Уестминстър Найджъл Додс заяви: „Премиерът знае от доста време, както и парламента, че 29 март беше целевата дата, така че защо не са направили подходяща подготовка?“ \r\n„Това е основна липса на подготовка и правителството е изцяло отговорно за това, ако случаят е такъв.“ \r\nХората от ДЮП вече насочват мислите си към следващото споразумение за доверие и подкрепа, което ще бъде повдигнато от партията през следващите два месеца. \r\nПравителството на Тереза Мей силно зависи от 10-те гласа на юнионистката партия.", "date": "2019.03.26", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/26/2638908/daily-express-tereza-mey-ima-problem-sled-kato-arlin-fostar-otkazva-da-podkrepi-sdelkata.html", "text": "Лидерът на Демократичната юнионистка партия (ДЮП) Арлин Фостър отхвърли личната молба на Тереза Мей да подкрепи сделката, съобщава в.  Daily Express . \r\nФостър настоя, че не е променила позицията си и е накарала Мей да отмени предложеното от нея трето гласуване. След това министър-председателят беше подложен на ново унижение, след като процесът на Брекзит беше изтръгнат от нейните лапи от парламента, който гласува за поправката на Летуин. Подкрепата от ДЮП е от решаващо значение за Мей да накара парламента да одобри плана й за Брекзит. \r\nЛидерите на северноирландската партия обаче не бяха впечатлени от начина, по който Тереза Мей и нейният екип преговаряха с ЕС. \r\nТе смятат, че ще трябва да бъдат тясно ангажирани, ако правителството ще напуска със сделка, която държи Северна Ирландия тясно свързана с Великобритания. \r\nФостър каза на министър-председателя, че няма да промени позицията на своята партия, за да гласува против сделката. \r\nПозовавайки се на позицията си по решаващото гласуване, източник на ДЮП заяви: „Позицията остава непроменена“. \r\nСами Уилсън, говорител на ДЮП, обвини Мей, че използва ирландската граница като извинение за провала на Брекзит. \r\nТой каза: „Кога ще спрете да използвате Северна Ирландия като извинение?“ \r\nЛидерът на ДЮП в Уестминстър Найджъл Додс заяви: „Премиерът знае от доста време, както и парламента, че 29 март беше целевата дата, така че защо не са направили подходяща подготовка?“ \r\n„Това е основна липса на подготовка и правителството е изцяло отговорно за това, ако случаят е такъв.“ \r\nХората от ДЮП вече насочват мислите си към следващото споразумение за доверие и подкрепа, което ще бъде повдигнато от партията през следващите два месеца. \r\nПравителството на Тереза Мей силно зависи от 10-те гласа на юнионистката партия. Превод и редакция : Калоян Пенков", "date": "2019.03.26", "title": "Daily Express: Тереза Мей има проблем, след като Арлин Фостър отказва да подкрепи сделката"}
{"url": "http://www.focus-news.net/news/2019/03/26/2638922/pregled-na-mezhdunarodnite-novini-do-6-chasa-agentsiya-fokus.html", "text": "Признавайки суверенитета на Израел над Голанските възвишения, американският президент Доналд Тръмп пренебрегна всички резолюции на Съвета за сигурност на ООН, като тази стъпка може да доведе до ескалация на напрежението в Близкия изток. Това становище беше изразено от официалния представител на руското външно министерство Мария Захарова, пише в. „ Российская газета “. \r\n„За съжаление това може да доведе до нова спирала на напрежението в региона на Близкия изток“, заяви дипломатът. Според нея, това решение на Тръмп заплашва да влоши положението в региона. \r\nПосещението на Нетаняху в Съединените щати преминава при ускорен режим, веднага след срещата с Тръмп, той ще замине за родината си, където днес палестинските бойци стреляха по жилищна сграда, а израелските войски започнаха операция срещу Хамас. \r\nДо 1967 г. Голанските възвишения бяха част от сирийската провинция Кунейтра, но бяха окупирани от Израел по време на Шестдневната война. Тогава Съветът за сигурност на ООН прие резолюция 242 и призова израелските войски да напуснат окупираните територии. През 1973 г. Дамаск се опита да ги върне, но без успех. Мироопазващите сили на ООН бяха разположени на Голанските възвишения, но през 1981 г. Кнесетът едностранно провъзгласи суверенитета на Израел над тях. Съветът за сигурност отново осъди тези действия. \r\nНа фона на гражданската война в Сирия, израелската армия редовно атакува шиитските части, действащи в граничната зона на сирийската част на Голан, на 60 километра от Дамаск. Израел вижда възвишенията не само като буфер за сигурност на северните граници - те остават най-важният източник на прясна вода за страната. Сирийците също заявяват намерението си да освободят тези земи. \r\n***  Израелската армия унищожи офиса на лидера на „Хамас“ по време на въздушни нападения в Газа, каза източник от израелската армия, като отмъщение за ракета, изстреляна от Ивицата, съобщава  AFP . \r\nИзточникът в Газа заяви, че офисът на Исмаил Хания е бил обект на удара, като очевидци твърдят, че е бил унищожен. \r\nАрмията потвърди, че се е прицелила към офиса му. \r\n***  Няколко ракети бяха изстреляни от Ивицата Газа към Израел, заяви журналист от  AFP , след като страховете от нов конфликт се засилиха. \r\nОколо 10 ракети бяха изстреляни в кратък срок от северната част на Газа към Израел, заяви журналист от AFP. Сирените звучат на няколко места в южната част на Израел близо до границата, съобщи израелската армия. \r\nИзстрелванията последваха израелските удари в Ивицата Газа като отмъщение за ракета изстреляна от палестинския анклав, която удари един израелски дом и рани седем души. \r\n***  Сирийското външно министерство нарече решението на САЩ да признае Голанските възвишения към територията на Израел грубо нарушение на суверенитета на републиката, съобщава в. „ Известия “. \r\nСирийското външно министерство вярва, че агресивната политика на Вашингтон насърчава международните отношения „в зависимост от посоката на вятъра“. \r\nПо-рано руският външен министър Сергей Лавров в разговор с държавния секретар на САЩ Майк Помпео заяви, че намерението на Вашингтон да признае суверенитета на Израел над Голанските възвишения възпрепятства уреждането на положението в Сирия. \r\nЛавров подчерта, че действията на Съединените щати грубо нарушават международното право и влошават ситуацията в Близкия изток. \r\nНа 25 март американският президент Доналд Тръмп подписа декларация за признаване на израелския суверенитет над Голанските възвишения. Документът беше подписан по време на срещата на американския лидер с израелския премиер Бенямин Нетаняху във Вашингтон. \r\nПо време на изказването си Тръмп заяви, че е направил „историческа стъпка“, чиято цел е да подкрепи сигурността на Израел. \r\nТръмп заяви намерението да се признае суверенитетът на Израел над Голанските възвишения на 21 март. Нетаняху му благодари за тази стъпка. Въпреки това, редица вашингтонски съюзници осъдиха изявлението на ръководителя на Белия дом. \r\n***  Лигата на арабските държави най-силно осъжда решението на американския президент Доналд Тръмп да признае израелския суверенитет над Голанските възвишения, което е нарушение на международното право. Както е отбелязано в изявлението, публикувано от генералния секретар на регионалната общност Ахмед Абул Гейт, решението на Тръмп не променя правния статут на Голанските възвишения, съобщава агенция  TACC . \r\n„Смятаме, че това решение на президента на САЩ по форма и съдържание е абсолютно невалидно - по дух и текст ясно демонстрира отклонението на Вашингтон от международното право и понижава позицията на Съединените щати в региона и в света като цяло“, каза той. „То няма да промени правния статут на Голанските възвишения като окупирани сирийски територии и няма да легитимира суверенитета на Израел над тях“. \r\n„Желанието да се даде легитимност на израелската окупация се превърна в нова тенденция в американската политика, която демонстрира пълната защита на Съединените щати на желанията и стремежите на Израел, а арабите отхвърлят подобен подход“, каза Абул Гейт. „Окупацията е сериозно престъпление и Лигата подкрепя сирийското право на окупираните й земи и тази позиция ще бъде отразена в окончателните решения на срещата на организацията в Тунис следващата седмица“. \r\nЦеремонията по подписването на прокламацията се състоя в Белия дом като част от преговорите на Тръмп с израелския премиер Бенямин Нетаняху. Срещу такива едностранни действия се изказаха не само Сирия и други страни от арабския и ислямския свят, но също и Русия, както и ключови европейски държави, включително Германия и Франция. \r\n***  Правителството на президента Николас Мадуро съобщи, че новото прекъсване на електрозахранването в по-голямата част от страната е „атака“ срещу електроенергийната система, добавяйки, че се извършва работа за връщане на енергията, предава  AFP . \r\nМинистърът на комуникациите Хорхе Родригес заяви по държавната телевизия, че нападението е насочено към главната водноелектрическа централа на страната „Гури“, както и при последното национално затъмнение, което удари Венецуела по-рано този месец. \r\n***  Организацията на американските държави (ОАД) осъди пристигането във Венецуела на два руски самолета с военнослужещи и товари. Съответният документ е публикуван на интернет страницата на организацията, съобщава агенция  TACC . \r\n„Генералният секретариат на ОАД осъжда неотдавнашното руско военно нашествие във Венецуела, което не е разрешено от националното събрание, както се изисква от конституцията на Венецуела, и което е направено в подкрепа на незаконното правителство“, се казва в изявлението. \r\nСпоред ОАД, присъствието на руски войски в Боливарската република нанася „вреда на венецуелския суверенитет“. „Неприемливо е чуждестранно правителство да има програми за военно сътрудничество с узурпиращ режим, който е обявен за незаконен чрез резолюции и междуамерикански актове. Това също заплашва мира и сигурността в полукълбото“, се посочва в документа. \r\nПо-рано вестник El Comercio съобщи, че самолети Ан-124 и Ил-62 с руски военни и 35 тона товари са пристигнали на 23 март на международното летище в Каракас. \r\n***  Трима британски младши министри напуснаха, като се противопоставиха на премиера Тереза Мей, за да подкрепят план за даване на по-голяма роля на депутатите относно напускането на ЕС, заяви източник от правителството, съобщава  AFP . \r\nАлистър Бърт и Стив Брийн подадоха оставка, съобщи източникът, а Ричард Харингтън обяви решението си да напусне правителството в Twitter. \r\n***  Подаването на електроенергия в останалите без светлина райони на Венецуела ще бъде възстановено в следващите часове, заяви вицепрезидентът на латиноамериканската страна Делси Родригес, съобщава  РИА „Новости“ . \r\n„Електроснабдяването беше възстановено на територията на Венецуела, с изключение на няколко области, главно в източната част на страната. Там ситуацията ще се нормализира в близките часове“, заяви Родригес.  \r\nСпоред нея, властите са успели да премахнат последиците от мащабното прекъсване на електрозахранването за рекордно кратко време, което според Родригес е резултат от „планирано нападение“. Вицепрезидентът на Венецуела хвърли отговорността за случилото се  на Съединените щати в лицето на държавния секретар Майк Помпео, американския съветник по националната сигурност Джон Болтън и американския сенатор Марко Рубио, известни с критичните си изявления към сегашното управление на латиноамериканската държава.", "date": "2019.03.26", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/26/2638923/izvestiya-v-radata-vidyaha-reshenie-na-ikonomicheskite-problemi-na-ukrayna-v-rusiya.html", "text": "Депутатът от „Опозиционна платформа - За живот“, Нестор Шуфрич вярва, че износът на украински продукти в Русия ще помогне за решаването на проблемите с покупателната способност на гражданите, работните места и заплатите, съобщава руският „ Известия “. \r\nСпоред него, просто трябва да се отвори руския пазар, така че предприятията да може да печелят отново, както и Украйна, предава РИА Новости, позовавайки се на NewsOne. \r\nПо-рано беше съобщено, че от януари до ноември 2018 г., Украйна значително увеличава вноса на стоки от Русия. \r\nНа 29 декември руското правителство наложи санкции срещу Киев и публикува списък със стоки, които са забранени за внос от Украйна. Под ембаргото паднаха сладкиши, брашно, пшеница, рибни и зеленчукови консерви, алкохолни напитки. \r\nЗабраната също засегна почистващи препарати, хартия, мебели и други стоки. \r\nМосква отбеляза, че подобни мерки се прилагат, след като Руската федерация реагира на наложените от 2015 г. и постоянно разширяващи се санкции на Киев. Превод и редакция : Калоян Пенков", "date": "2019.03.26", "title": "„Известия“: В Радата видяха решение на икономическите проблеми на Украйна в Русия"}
{"url": "http://www.focus-news.net/news/2019/03/26/2638915/ria-novosti-vlastite-vav-venetsuela-obeshtaha-da-vazstanovyat-elektrosnabdyavaneto-v-blizkite-chasove.html", "text": "Подаването на електроенергия в останалите без светлина райони на Венецуела ще бъде възстановено в следващите часове, заяви вицепрезидентът на латиноамериканската страна Делси Родригес, съобщава  РИА „Новости“ . \r\n„Електроснабдяването беше възстановено на територията на Венецуела, с изключение на няколко области, главно в източната част на страната. Там ситуацията ще се нормализира в близките часове“, заяви Родригес.  \r\nСпоред нея, властите са успели да премахнат последиците от мащабното прекъсване на електрозахранването за рекордно кратко време, което според Родригес е резултат от „планирано нападение“. Вицепрезидентът на Венецуела хвърли отговорността за случилото се  на Съединените щати в лицето на държавния секретар Майк Помпео, американския съветник по националната сигурност Джон Болтън и американския сенатор Марко Рубио, известни с критичните си изявления към сегашното управление на латиноамериканската държава. Превод и редакция : Калоян Пенков", "date": "2019.03.26", "title": "РИА „Новости“: Властите във Венецуела обещаха да възстановят електроснабдяването в близките часове"}
{"url": "http://www.focus-news.net/news/2019/03/26/2638920/24-info-makedoniya-vuchich-po-blizo-sme-do-predsrochni-parlamentarni-izbori.html", "text": "Сръбската прогресивна партия (СПП) не е взела окончателно решение за предсрочни парламентарни избори, но сега сме по-близо до тях, отколкото преди, каза сръбският президент Александър Вучич, съобщава македонското електронно издание „ 24 Инфо “. \r\nВучич, който също е лидер на СПП, подчерта, че окончателното решение за обявяване на предсрочни избори не е взето, въпреки че всички членове на председателството са гласували „за“, освен него, който е „въздържал се“. \r\nТой също така подчерта, че председателството на СПП изрази единодушна подкрепа за решението си да не преговаря с лидерите на опозиционната коалиция „Съюз за Сърбия“, Драган Джилас, Вук Йеремич и Бошко Обрадович. \r\n„Няма да позволим насилие. Светът все още не е видял какво обявяват фашистът Обрадович и магнатите Джилас и Йеремич, което включва блокади и забрана на градските служители да отидат на работа“, каза Вучич. Превод и редакция : Калоян Пенков", "date": "2019.03.26", "title": "„24 Инфо“ (Македония): Вучич: По-близо сме до предсрочни парламентарни избори"}
{"url": "http://www.focus-news.net/news/2019/03/26/2638928/predstoyashti-mezhdunarodni-sabitiya-za-26-mart-agentsiya-fokus.html", "text": "*** Френският президент Еманюел Макрон ще проведе разговори с китайския си колега Си Дзинпин и германския канцлер Ангела Меркел за търговията и климатичните промени \r\n*** Руският президент Владимир Путин приема ливанския си колега Мишел Аоун \r\n*** Неформални разговори на министрите на транспорта от страните-членки на ЕС \r\n*** Ще бъде отбелязана 48-ата годишнина от мирния договор в Кемп Дейвид между Израел и Египет \r\n*** Съветът за сигурност на ООН ще обсъди израело-палестинския конфликт \r\n*** Отбелязва се четвъртата годишнина от интервенцията на саудитската коалиция в йеменската война \r\n*** Лидерът на „Хизбулла“ Хасан Насрала ще направи телевизионно обръщение \r\n***", "date": "2019.03.26", "title": "Предстоящи международни събития за 26 март (Агенция \"Фокус\")"}
{"url": "http://www.focus-news.net/news/2019/03/26/2638927/predstoyashti-sabitiya-v-stranata-za-26-mart-agentsiya-fokus.html", "text": "*** \r\nОт 10.00 до 13.00 часа в зала „Сердика“ на „София Хотел Балкан“ ще се проведе дискусионна среща „България 2019 – Нови хоризонти: Съмнения, надежди, перспективи”. Приветствие ще отправи вицепрезидентът Илияна Йотова. \r\n*** \r\nОт 11.00 часа при Арката на 8-и приморски пехотен полк Председателят на Народното събрание Цвета Караянчева и народни представители ще участват в отбелязването на 106-ата годишнина от превземането на Одринската крепост и Деня на Тракия. \r\n*** \r\nВ 09.00 часа председателят на Народното събрание Цвета Караянчева ще посети ремонтираната със средства по Оперативна програма „Региони в растеж“ детска градина „Светулка“ в града. По-късно Цвета Караянчева ще поздрави учениците, спечелили първи места в най-престижния конкурс на НАСА и Националното космическо общество на САЩ за проектиране на космически колонии. В 10.00 часа в сградата на Общината тя ще връчи почетен плакет на Народното събрание на отбора на Математическа гимназия „Д-р Петър Берон“.  \r\nПредвижда се председателят на Народното събрание да разговаря с културната общественост на Варна в 14.00 часа в сградата на Драматичния театър „Стоян Бъчваров“.  \r\n*** \r\nОт 13.00 часа в зала 238 в сградата на пл. \"Княз Александър I\" №1 ще се проведе заседание на Комисията по правни въпроси към парламента, на която ще се проведе обсъждане за второ гласуване на законопроекта за изменение и допълнение на Изборния кодекс. \r\n*** \r\nОт 16.00 часа в Гранитна зала на Министерския съвет ще се проведе извънредно заседание на Националния съвет за тристранно сътрудничество.  \r\n*** \r\nОт 09.00 часа в Гранд Хотел София ще се проведе кръгла маса на тема „Предизвикателствата пред пътниците при въздушен превоз“. Специални гости на събитието, организирано от Европейския потребителски център, ще бъдат представители на генерална дирекция „Мобилност и транспорт“ на Европейската комисия. Те ще очертаят рамката на законодателството на ЕС при защита на правата на потребителите на транспортни услуги.  \r\n*** \r\nОт 09.00 часа в София Тех Парк ще се проведе Национална клъстерна конференция под патронажа на Министерството на икономиката. Организира се в партньорство с Изпълнителната агенция за насърчаване на малките и средните предприятия (ИАНМСП). \r\n*** \r\nОт 09.00 часа в 16 състав на Специализирания наказателен съд ще се гледа делото срещу Йордан Н. и Андриан А., обвинени в образуване и ръководене на организирана престъпна група.  \r\n*** \r\nОт 09.00 часа в 22 състав на Специализирания наказателен съд ще се гледа делото срещу Ралица Л. и Дияна П., обвинени в участие в ръководството на престъпна организация или група.  \r\n*** \r\nОт 09.30 часа в 4 състав на Специализирания наказателен съд ще се гледа делото срещу Денислав П. и Симеон С. \r\n*** \r\nОт 09.30 часа в зала 1 на Парк хотел Витоша ще се проведе Обучителен семинар № 1, на тема: „Начини на защита на обектите на индустриална собственост и ползите от това. Марката като обект на индустриална собственост“.  \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Съдийската колегия на ВСС. \r\n*** \r\nОт 10.00 часа в зала Роял 2 в София Хотел Балкан ще се проведе пресконференция на тема: „Shell: Начало на проучвателните сондажни дейности в „Блок 1-14 Хан Кубрат“. \r\n*** \r\nОт 10.00 часа в 8 състав на Специализирания наказателен съд ще се гледа делото срещу Цветан В., Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 10.00 часа в 12 състав на Специализирания наказателен съд ще се гледа делото срещу Румяна Ж., обвинена в престъпление по служба. \r\n*** \r\nОт 10.30 часа в 18 състав на Специализирания наказателен съд ще се гледа делото срещу Васил Д., Паскалис Д. и Юксел Х., обвинени в образуване и ръководене на организирана престъпна група. \r\n*** \r\nОт 10.30 часа в зала „Проф. Марин Дринов“ на БАН (София, ул. „15 ноември“ №1) ще бъде представена първата по рода си национална научна програма за биомедицински изследвания в България „Иновативни нискотоксични биологично активни средства за прецизна медицина (БиоАктивМед)“. \r\n*** \r\nОт 10.30 часа в храм „Св. Николай Софийски – Нови“ ще се състои панихида по повод Деня на Тракия и 106 години от Одринската епопея. В 11.00 часа ще бъдат поднесени цветя пред паметника на екзарх Антим I. В 11.15 часа ще започне възпоменателна церемония пред мемориала на Одринци. Слова ще произнесат д-р Тодор Чобанов - зам.- кмет на Столичната община и Красимир Премянов - председател на Съюза на тракийските дружества в България. В събитието ще се включат лидерът на БСП-София Калоян Паргов, общински съветници и народни представители от „БСП за България“. \r\n*** \r\nОт 11.00 часа в сградата на БТА на бул. „Цариградско шосе“ 49 ще бъде представена информация относно значението на малко познатото у нас заболяване Ендометриоза и ролята му за репродуктивните нарушения при жените.  \r\n*** \r\nОт 11.00 часа в 11 състав на Специализирания наказателен съд ще се гледа делото срещу Зураб Е., Росица Н., Емнадзе И. и др., обвинени в организиране и ръководене на организирана престъпна група. \r\n*** \r\nОт 11.00 часа в 17 състав на Специализирания наказателен съд ще се гледа делото срещу Божидар М., обвинен в участие в организирана престъпна група.  \r\n*** \r\nОт 12.00 часа в Национален пресклуб на БТА ще се проведе заключителна пресконференция по проект „Провеждане на обучения на служители от централната администрация за придобиване на ключови умения и компетентности в контекста на ЕС“. \r\n*** \r\nОт 13.30 часа в 17 състав на Специализирания наказателен съд ще се гледа делото срещу Енчо С., Георги Д. и Божидар В., обвинени в организиране и ръководене на организирана престъпна група. \r\n*** \r\nОт 14.00 часа в Гранитната зала на Министерски съвет заместник министър-председателят по обществен ред и сигурността и председател на ВМРО - БНД Красимир Каракачанов е свикал кръгла маса за Концепцията срещу циганизацията на България. \r\n*** \r\nОт 15.00 часа до 17.00 часа в постоянната приемна на БСП-София на ул. „Леге“ 10 народният представител Петър Витанов и общинският съветник Альоша Даков ще бъдат на разположение за граждани.  \r\n*** \r\nОт 18.00 до 20.00 часа в Литературен клуб “Перото” ще се проведе “Седмица на испанската и българската литература”. \r\n*** \r\nОт 18.30 часа в зала „Силует“ на хотел „Маринела“ в София ще се състои официалното представяне на книгата„Алманах“. \r\n*** \r\nОт 19.00 часа във Френския институт в България ще се проведе Артистично четене и среща със Серж Пе, поет удостоен с наградата „Аполинер“. \r\n*** \r\nОт 20.00 часа в зала 1 на НДК световният феномен BOND ще изнесе грандиозен концерт. \r\n*** \r\nВ 12.00 часа пред паметника на капитан Петко Войвода ще бъдат поднесени цветя. \r\n*** \r\nОт 18.00 часа в Градската библиотека „Паисий Хилендарски“ ще се проведе концерт на ансамбъл „Кап. Петко Войвода“ при Тракийско дружество „Родопи“ за отбелязване на Деня на Тракия. \r\n*** \r\nОт 11.00 часа в зала „22 септември“ на общината ще се проведе церемония по връчване на Годишните награди на отличените в конкурса за магистрати и полицаи „Страхливият умира всеки ден, смелият – само веднъж“. \r\n*** \r\nОт 14.00 часа в Заседателната зала на Окръжна прокуратура – Благоевград ще се проведе брифинг във връзка с разследването срещу служител на ОДМВР – Благоевград. \r\n*** \r\nОт 19.30 часа в Нощен клуб „Авалон” – Петрич ще се проведе благотворителен концерт в подкрепа на 15-годишната Йоана от Село Яворница ще се проведе под наслов #СТебСмеЙо.  \r\n*** \r\nОт 09.00 часа в Културен дом на Нефтохимика ще се проведе редовно заседание на Общински съвет - Бургас.  \r\n*** \r\nОт 10.00  часа в сградата на Културния дом на Нефтохимика ще се проведе традиционната трудова борса в сферата на туризма и свързаните с него дейности.  \r\n*** \r\nОт 11.00 часа в Културен център „Морско казино“ стартират честванията по повод Деня на Тракия. От 12.00 часа пред Паметника на 24-ти Черноморски пехотен полк до Военен клуб – Бургас ще се проведе официален ритуал по полагане на венци и цветя по повод Деня на Тракия.  \r\n*** \r\nОт 18.00 часа в салона на кукления театър ще има тематична вечер-спектакъл „Ти тръгваш и се връщаш пак в Бургас“ ще представи неизвестни стихове на Фотев от ранните му години. \r\n*** \r\nОт 14 часа до 16 часа в офиса на ПП ГЕРБ на ул. „Георги Бенковски” №1 Мартин Байчев, председател на постоянната комисия „Младежки дейности и спорт” към ОбС ще приема граждани. \r\n*** \r\nОт 18.00 часа в Концертното студио на Радио Варна ще се проведе публичното представяне на проекта „Исторически парк“. \r\n*** \r\nОт 18.00 до 19.00 часа в Концертно студио на Радио Варна ще се проведе представяне на проекта за културно-исторически комплекс „Исторически парк“. \r\n***  \r\nОт 16.30 часа в МДТ „Константин Кисимов“ гостува Театрално-музикален център – Кърджали с „Безопасна приказка“ от Илия Деведжиев – детски спектакъл. От 19.00 часа започва пиесата  „Няма места“ от Емил Йотовски – комедия. \r\n*** \r\nОт 17.30 часа в Библиотечно-информационен център „Славейче“ ще бъде представена книгата „Обществена поръчка“. \r\n***  \r\nОт 18.30 часа в Клуб 7 ще се проведе инициативата „Ръка за ръка за възпитанието на съвременните деца“ – лекция-дискусия с д-р Северина Величкова и Милена Миланова.  \r\n*** \r\nОт 19.00 часа в голяма зала на МДТ „Константин Кисимов“ ще се играе комедията „Няма места“, представена от ТМЦ–Кърджали със специалното участие на Мая Бежанска. \r\n*** \r\nОт 14.00 часа в залата за изяви на Регионална библиотека \"Михалаки Георгиев\" кметът на Община Видин Огнян Ценков ще присъства на среща с Боян Ботйов - председател на Общонародна фондация „Христо Ботйов”. \r\n*** \r\nОт 10.00 часа в Заседателната зала на Община Враца ще се извърши отваряне на оферти в  открита процедура, за възлагане на обществена поръчка с предмет: „Текущ ремонт на улици на територията на община Враца”. \r\n*** \r\nОт 11.00 часа Куклена зала на ДКТ ще бъде представена постановката „Дядо вади ряпа“ от Мариета Ангелова. \r\n*** \r\nОт 19.00 часа в Камерна зала на ДКТ ще бъде представена „Красавицата и княза“ по Ф. М. Достоевски. \r\n*** \r\nОт 17.30 часа в Регионална библиотека „Дора Габе“ ще се състои Литературна среща на Оля Недкова с потребители на ХобиСклуб и Дневен център за възрастни хора с увреждания при Център за психично здраве „Д-р Петър Станчев“. \r\n*** \r\nОт 18.30 часа в Огледална зала „Нели Божкова“ ще се състои концерт на Български камерен оркестър – Добрич с диригент Алексей Измирлиев. \r\n*** \r\nОт 19.00 часа в Драматичен театър „Йордан Йовков“ ще се играе спектакълът  \r\n„Любовен пилотаж“ от Марк Камолети. \r\n*** \r\nВ 12.00 часа ще се проведе тържествено честване на Деня на Тракия. Пред паметниците на капитан Петко Войвода, войводите Димитър Маджаров и Стоян Терзиев, на командира-освободител генерал Васил Делов, както и на Освободителите ще бъдат поднесени венци и цветя. \r\n***   \r\nВ 16.00 часа пред Дома на културата с музика и хора ще започне празненството в чест на Деня на Тракия, организирано от Тракийско дружество „Тракийско сърце“ и Народно читалище „Родопски фар“ - кв. „Гледка“. Във фоайето на Дома на културата ще бъде открита изложбата „Богатия свят на тракийката“. Предвидени са също дегустация на тракийски ястия и модно ревю с тракийски носии.  \r\n*** \r\nОт 17.00 часа в Музея на фотографията и съвременните визуални изкуства ще бъде открита изложбата „Нашенци по света“ на пътешествениците от Казанлък  Пенка и Койчо Коеви.  \r\n*** \r\nОт 12.00 часа пред паметниците  на героите на Тракия, войводите - Капитан Петко Киряков, Димитър Маджаров и Стоян Терзиев, венци и цветя ще поднесат Тракийско дружество „Димитър Маджаров“ и Народно читалище „Тракия-2009“. \r\n*** \r\nОт 17.30 часа в Дома на културата – Кърджали Дружество „Тракийско сърце“ организира тържество по случай Деня на Тракия. \r\n*** \r\nОт 17.30 в читалище „Братство” ще бъде открита изложба живопис „Морето на живота” на Жеко Димитров.  \r\n*** \r\nОт 13.00 часа в залата на Общински съвет в Община Ловеч ще се състои пресконференция с директорите на културните институции в града. \r\n*** \r\nОт 10.30 часа в Районния съвет на БСП – Нови Искър, с. Курило, ул. „Искърско дефиле“ №259 народният представител от „БСП за България“ Николай Цонков ще бъде на разположение на гражданите.  \r\n*** \r\nОт 10.30 до 12.00 часа в заседателната зала на общината ще се проведе среща на тема „Мерки по ПРСР за земеделските стопани в област Видин“. \r\n*** \r\nОт 17.30 часа от Читалище „Виделина“ ще започне шествие с 141-метрово българско знаме по повод Деня на Тракия. \r\n*** \r\nОт 14.00 часа в зала „Струма” на Областна администрация-Перник ще заседава Комисията по заетост.  \r\n*** \r\nОт 13.00 часа в офиса на ГЕРБ народните представители от ГЕРБ-Перник Красимир Велчев и д-р Александър Александров организират приемен ден за граждани. \r\n*** \r\nОт 18.00 часа в Малкия читалищен салон Община Петрич и НЧ „Братя Миладинови” ще отбележат 70-годишнината на Кирил Аспарухов с премиера на поетичния му сборник „Житейски глътки”. \r\n*** \r\nОт 19.30 часа в Нощен клуб „Авалон” ще се проведе благотворителен концерт в подкрепа на 15-годишната Йоана от Село Яворница под наслов #СТебСмеЙо.  \r\n*** \r\nОт 11.00 часа в Пресклуб на БТА - Плевен ще даде пресконференция ръководството на Лайънс клуб – Плевен. \r\n*** \r\nОт 12.00 часа пресклуба на БТА ще дадат пресконференция Румен Петков - председател на ПП АБВ и Цветан Антов - лидер на областната структура на ПП АБВ в Плевен по актуални обществено-политичестки теми.  \r\n*** \r\nОт 19.00 часа  в Драматично-куклен театър ,,Иван Радоев\" ще се състои концертът „Пролетни шеги и закачки“ на Общински хор „Гена Димитрова“ с диригент Анелия Дечева. \r\n***   \r\nОт 14.00 часа, в Двор на Кирилицата гр. Плиска ще се състои тържествено откриване на паметниците на известни български писатели- Йордан Радичков, Любен Дилов, Петя Дубарова . На този ден ще бъде поставен и бюст-паметник на якутския писател Ексекулеех Елексей.  \r\n*** \r\nОт 09.00 часа в зала 1 Апелативният съд ще заседава по делото срещу В. К., който обжалва доживотната си присъда за двойно убийство на майка си и баща си, с особена жестокост и с користна цел. \r\n*** \r\nОт 09.30 часа в зала 1 Окръжният съд ще заседава по делото срещу Ваня К., обвинена, че като управител е избегнала плащане на данъци за малко над 173 хил. лева.  \r\n*** \r\nОт 10.30 часа в зала 12 17 наказателен състав на Районния съд ще гледа делото срещу Антон К., Бисер П. и Росен М. Те са обвинени за кражба на 6 автомобила на стойност 93 298 лв.  \r\n*** \r\nОт 11.15 часа в двора на ДКЦ „Изток“посланикът на Швейцария Н. Пр. Мюриел Берсе Коен  и заместник-кметът на Община Пловдив Георги Титюков ще открият здравен и образователен център в квартал Столипиново, изградени по проект „Всички заедно: за по-добро образование и здраве“ на Българо-швейцарската програма за сътрудничество. \r\n***   \r\nОт 11. 00 часа в зала 308 на Община Разград ще се проведе пресконференция, във връзка с предстоящите конкурси – Национален журналистически конкурс „Григор Попов“, чиято церемония по награждаване ще бъде на 29 март и Национален конкурс за млади пианисти „Димитър Ненов“, който ще се проведе на 30 и 31 март.  \r\n*** \r\nОт 10.00 часа пред Читалище „Просвета“ екипът на ОИЦ-Пловдив ще разположи мобилен офис. \r\n*** \r\nОт 17.00 часа в Художествената галерия в Силистра ще бъде представена изложбата, посветена на 140 години от Учредителното събрание и приемането на Търновската конституция. \r\n*** \r\nОт 10.00 часа в кв. „Българка“, на паркинг до „Битака“, Община Сливен организира мобилен събирателен пункт за безвъзмездно приемане на опасни отпадъци от домакинствата и последващото им третиране. \r\n*** \r\nОт 10.00 часа в зала № 105 ще се проведе брифинг на общинското ръководство.  \r\n*** \r\nОт 11.00 часа в  Областен информационен център утре, 26 март ще се проведе пресконференция на Дирекция „Бюро по труда“, Дирекция „Социално подпомагане“ - Сливен и Дирекция „Инспекция по труда“ - Сливен.  \r\n*** \r\nТракийско дружество „Лазар Маджаров“ – Сливен ще отбележи Деня на Тракия. Събитията включват панихида в памет на загиналите герои на Тракия и дедите на тракийците в храм \"Св. Цар Борис - Михаил Покръстител поднасяне на цветя пред бюст-паметника на Капитан Петко войвода и морената в памет на загиналите български войни в Балканската война и по пътя на кървавия поход на разорението на тракийските българи.  \r\n***   \r\nОт 17.00 часа в заседателната зала на Община Смолян ще се проведе граждански диалог на тема регионалното развитие. Във форумът ще участват министър Петя Аврамова,  народните представители от ГЕРБ д-р Даниела Дариткова и д-р Красимир Събев, областният управител Недялко Славов, областният координатор на ГЕРБ и кмет на Смолян Николай Мелемов, кметове на общини и на кметства от Смолянска област.  \r\n*** \r\nОт 18.00 часа в зала 1 на Родопски драматичен театър „Николай Хайтов“ ще се проведе благотворителен концерт-спектакъл под надслов „От деца за деца“.  \r\n*** \r\nОт 11.00 и 14.00 часа в Оперния театър ще се играе спектакълът за деца „Севилският бръснар“ опера от Джоакино Росини. \r\n*** \r\nОт 16.00 часа в парк „Тракия“ ще се проведе общоградски ритуал за поднасяне на венци и цветя пред паметник „Одринска епопея“ по повод Деня на Тракия и 106 години от Одринската епопея. \r\n*** \r\nОт 18.00 часа във фоайето на Държавна опера Стара Загора ще се състои откриването на пътуващата изложба „140 години от Учредителното събрание и приемане на Търновската конституция“. \r\n*** \r\nОт 12.00 часа до 13.00 часа ученици от СУ „Свети Климент Охридски“ ще залесят фиданки в двора на училището. \r\n*** \r\nОт 16.00 часа в зала „Нова история“ на РИМ-Хасково ще бъде експонирано копие на бойното знаме на славния 10-ти пехотен Родопски полк от 1937 г. по повод Бойния празник на полка и годишната от победата на Българската армия при Одрин през 1913 г. \r\n***   \r\nОт 09.00 часа в зала 304 на общината ще заседава ПК „Младежки дейности и спорт”.  \r\n***   \r\nОт 10.00 часа в зала 203 на общината ще се състои редовен брифинг. \r\n***   \r\nОт 16.00 часа в зала 203 на общината ще заседава ПК „Териториално развитие и селищно устройство“.", "date": "2019.03.26", "title": "Предстоящи събития в страната за 26 март (Агенция „Фокус“)"}
{"url": "http://www.focus-news.net/news/2019/03/26/2638926/aktualna-patna-obstanovka.html", "text": "Температурите са в интервала от ¬-2 °С до +20°С. Времето над страната е предимно ясно. Слаб вятър духа в областите Варна, Ловеч, Монтана и Шумен. Пътните настилки са сухи, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция „Пътна инфраструктура“ . \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•Всички автомагистрали;  \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•път I-1 Благоевград-ГКПП „Кулата“; \r\n•път I-4 п. в. „Коритна“-Велико Търново-Шумен; \r\n•път I-5 Русе-Велико Търново; \r\n•път I-8 ГКПП „Калотина“-София; \r\n•път I-9 Варна-Бургас; \r\n•път II-18 Околовръстен път София; \r\n•път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. Временната организация е сигнализирана с пътни знаци. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението в тунел „Траянови врата“ посока Бургас се осъществява в една лента поради ремонт на осветителната система и видеонаблюдението. Затворена е активната лента, като движението се извършва в изпреварващата. Срок: от 10:00 до 15:30 часа на 26.03.2019 г.  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•Предвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река Тополница при км 77+950. Движението се осъществява в изпреварващата лента. Организацията на движение е сигнализирана с пътни знаци. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2019 г. \r\nАМ „Хемус“:  \r\nОбласт София: \r\nДвижението при Потоп от км 16+760 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 31.03.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.  \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401+100. Прехвърлянето обратно в лявото платно става при км 389+717. Ограничено е качването в посока София на пътен възел \"Неофит Рилски\", като движението е пренасочено по път I-2 Русе – Варна. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Русе – Варна. Срок до 31.03.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г.; \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. \r\nОПУ Кюстендил: \r\nНа 26.03. и 27.03.2019 г. за времето от 09.00 ч. до 17.00 ч. движението на МПС в посока София-Благоевград при км 45+700 да се осъществява последователно \r\n1. Затваря се аварийната лента движението се пропуска в активната и изпреварващата лента. \r\n2. Затваря се изпреварващата  лента, движението да се пропуска в активната лента. \r\n3. Затваря се активната пътна лента, движението да се пропуска в изпреварващата лента. Скоростта ще бъде ограничена до 70 км/ч. в разстояние на 250 м.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 29.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г.; \r\nДвижението по път Велико Търново – Дряново от км 117+500 до км 126+000 се осъществява в една лента поради извършване на частични ремонтни дейности по асфалтовата настилка. Поставена е необходимата сигнализация. Срок до 27.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка с. Байкалско до п.в. Батановци от км 44+000 до км 74+000 се осъществява с повишено внимание поради подмяна на ограничителни системи. Движението се регулира с пътни знаци. Срок до 28.03.2019 г. \r\nОбласт Пловдив: \r\nДвижението по път Карлово – Сопот в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г.; \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 30.03.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът  ІІ-11: Движението по Път  ІІ-11 с. Орсоя - гр. Лом    се осъществява в една лента, поради  рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г. \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 31.03.2019 г.; \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nПът III-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.26", "title": "Актуална пътна обстановка"}
{"url": "http://www.focus-news.net/news/2019/03/26/2638930/gd-granichna-politsiya-intenziven-e-trafikat-na-gkpp-kapitan-andreevo-za-tovarni-avtomobili-na-izhod-ot-stranata.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Нормално се осъществява преминаването през всички останали гранични пунктове. Информацията е към 06.00 часа.", "date": "2019.03.26", "title": "ГД „Гранична полиция“: Интензивен е трафикът на ГКПП „Капитан Андреево“ за товарни автомобили на изход от страната"}
{"url": "http://www.focus-news.net/news/2019/03/26/2638929/nimh-na-mnogo-mesta-shte-prevali-dazhd-maksimalnite-temperaturi-shte-badat-mezhdu-12-i-17.html", "text": "Днес облачността ще е значителна, с повече слънце преди обяд над източните райони. На много места, главно около и след обяд ще превали дъжд. Вятърът ще се ориентира от северозапад, в Източна България – от север-североизток, ще е до умерен и с него ще започне да прониква студен въздух. Температурите ще се понижат и преобладаващите максимални ще бъдат между 12° и 17°, все още на места в Югоизточна България до 20°. Атмосферното налягане ще е по-ниско от средното за март – ще започне да се повишава. Това съобщи за  Агенция „Фокус“  дежурният синоптик Георги Цеков от  Националния институт по метеорология и хидрология . \r\nНад Черноморието сутринта ще е слънчево, но през деня ще се заоблачи. Ще се задържи без валежи. Ще духа до умерен вятър от север-североизток. Максимални температури на въздуха: 13-18°. Температурата на морската вода е 10°. Вълнението на морето ще бъде 2-3 бала. Над планините облачността ще е значителна и на много места ще превали дъжд, над 1700 метра – сняг. Условия за по-обилни валежи ще има след обяд в Западните Родопи и Пирин. Ще духа умерен северозападен, по билата – югозападен вятър. Максимална температура на височина 1200 метра около 7°, на 2000 метра – около 1°.", "date": "2019.03.26", "title": "НИМХ: На много места ще превали дъжд, максималните температури ще бъдат между 12° и 17°"}
{"url": "http://www.focus-news.net/news/2019/03/26/2638931/vitseprezidentat-iliyana-yotova-shte-uchastva-v-diskusiyata-balgariya-2019-novi-horizonti-samneniya-nadezhdi-perspektivi.html", "text": "Вицепрезидентът Илияна Йотова ще участва в дискусията „България 2019 – нови хоризонти: съмнения, надежди, перспективи“ от 10.00 часа в зала „Средец“, „София Хотел Балкан“. Това съобщиха от  прессекретариата на държавния глава . \r\nФорумът, на който млади експерти ще представят своите визии за развитието на страната, се организира от Институт за социална интеграция и Фондация „Фридрих Еберт“.", "date": "2019.03.26", "title": "Вицепрезидентът Илияна Йотова ще участва в дискусията „България 2019 – нови хоризонти: съмнения, надежди, перспективи“"}
{"url": "http://www.focus-news.net/news/2019/03/26/2638924/yeni-safak-kremal-obyavi-che-e-gotov-da-podobri-vrazkite-sas-sasht-sled-doklada-na-malar.html", "text": "Кремъл обяви, че е готов да подобри връзките си със Съединените щати, но Вашингтон трябва да направи първата стъпка след приключването на разследването на САЩ за тайно споразумение между Доналд Тръмп и Русия на изборите през 2016 г., пише турският в.  Yeni Safak . \r\nГлавният прокурор на САЩ Уилям Бар заяви в резюме, че специалният прокурор Робърт Мълър не е открил доказателства за тайни споразумения в разследването си. Превод и редакция : Калоян Пенков", "date": "2019.03.26", "title": "Yeni Safak: Кремъл обяви, че е готов да подобри връзките със САЩ след доклада на Мълър"}
{"url": "http://www.focus-news.net/news/2019/03/26/2638934/niggg-zemetresenie-s-magnitud-28-e-registrirano-v-rayona-na-blagoevgrad.html", "text": "Земетресение с магнитуд 2,8 е регистрирано в района на Благоевград. Това съобщи за  Агенция „Фокус“  дежурният сеизмолог в  Националния институт по геофизика, геодезия и география (НИГГГ) . Трусът е отчетен в 02.27 часа в Пирин. Земетресението е с дълбочина 15 км. Няма данни да е било усетено. \r\nИрина ИВАНОВА", "date": "2019.03.26", "title": "НИГГГ: Земетресение с магнитуд 2,8 е регистрирано в района на Благоевград"}
{"url": "http://www.focus-news.net/news/2019/03/26/2638936/ministar-petya-avramova-shte-uchastva-v-grazhdanski-dialog-za-regionalnoto-razvitie-v-smolyan.html", "text": "Граждански диалог на тема регионалното развитие ще се проведе в Смолян. Това съобщиха от пресцентъра на  ГЕРБ – Смолян . Събитието ще се състои от 17.00 часа в заседателната зала на Община Смолян.  \r\nФорумът е част от платформата за граждански диалог „Европа в нашия дом“. Участие в него ще вземат народните представители от ГЕРБ д-р Даниела Дариткова и д-р Красимир Събев, областният управител Недялко Славов, областният координатор на ГЕРБ и кмет на Смолян Николай Мелемов, кметове на общини и на кметства от Смолянска област. Гост на форума ще бъде Петя Аврамова – министър на регионалното развитие и благоустройството. \r\nАкцент в срещата ще бъде регионалното развитие в област Смолян и значението на европейската солидарност за инфраструктурното обновяване на региона. Събитието е отворено за всички институции, предприемачи от региона и гражданите.", "date": "2019.03.26", "title": "Министър Петя Аврамова ще участва в граждански диалог за регионалното развитие в Смолян"}
{"url": "http://www.focus-news.net/news/2019/03/26/2638921/izvestiya-kanada-obyavi-che-ne-priznava-postoyanniya-kontrol-na-izrael-nad-golanskite-vazvisheniya.html", "text": "Канада няма да признае правото на Израел за постоянен контрол над Голанските възвишения, съобщава „ Известия “. \r\n„В съответствие с международното право Канада не признава постоянния контрол на Израел над Голанските възвишения“, се казва в изявление на канадското външно министерство. Ведомството подчертава, че „всяко обявяване за едностранна промяна на граници противоречи на международния ред, основан на правилата“ \r\nНа 25 март американският президент Доналд Тръмп подписа декларация за признаване на израелския суверенитет над Голанските възвишения. Документът беше подписан по време на срещата на американския лидер с израелския премиер Бенямин Нетаняху във Вашингтон. Превод и редакция : Калоян Пенков", "date": "2019.03.26", "title": "„Известия“: Канада обяви, че не признава постоянния контрол на Израел над Голанските възвишения"}
{"url": "http://www.focus-news.net/news/2019/03/26/2638925/tass-tramp-i-netanyahu-zayaviha-neobhodimostta-ot-savmestno-protivopostavyane-na-iran.html", "text": "Американският президент Доналд Тръмп и израелският премиер Бенямин Нетаняху потвърдиха становището си относно необходимостта от съвместно противопоставяне на Иран в Близкия изток след преговорите във Вашингтон. Това се посочва в изявление, публикувано от пресслужбата на Белия дом, предава агенция  TACC . \r\n„Двамата лидери потвърдиха необходимостта да продължат противопоставянето срещу Иран и неговите слуги, за да защитят Израел и региона от иранската агресия“, се казва в документа. Отбелязва се също, че „Нетаняху е изразил благодарност за признанието от президента относно израелския суверенитет над Голанските възвишения“. \r\n„Двамата лидери потвърдиха силните и специални отношения между САЩ и Израел“, подчерта още пресслужбата. \r\nАмериканският президент подписа прокламация за признаване на израелския суверенитет над Голанските възвишения. Тържествената церемония по подписването на този документ беше проведена в Белия дом в рамките на преговорите между Доналд Тръмп и израелския премиер Бенямин Нетаняху. Превод и редакция : Калоян Пенков", "date": "2019.03.26", "title": "ТАСС: Тръмп и Нетаняху заявиха необходимостта от съвместно противопоставяне на Иран"}
{"url": "http://www.focus-news.net/news/2019/03/26/2638916/afp-pentagonat-odobri-1-mlrd-dolara-za-granichnata-stena-na-tramp.html", "text": "Ръководителят на Пентагона Патрик Шанахан заяви, че е разрешил 1 млрд. долара за изграждане на част от стената, искана от президента Доналд Тръмп по протежение на американо-мексиканската граница, съобщава  AFP . \r\nМинистерството на вътрешната сигурност поиска от Пентагона да построи 92 мили (18 км) ограда, да изгради и подобри пътищата и да инсталира осветление. \r\nШанахан „разреши на командира на инженерния корпус на армията на САЩ да започне планирането и одобри до 1 млрд. долара в подкрепа на министерството на вътрешната сигурност, митниците и граничния патрул“, се казва в изявление на Пентагона. Превод и редакция : Калоян Пенков", "date": "2019.03.26", "title": "AFP: Пентагонът одобри 1 млрд. долара за граничната стена на Тръмп"}
{"url": "http://www.focus-news.net/news/2019/03/26/2638940/natsionalniyat-savet-za-tristranno-satrudnichestvo-shte-provede-izvanredno-zasedanie.html", "text": "Националният съвет за тристранно сътрудничество ще проведе извънредно заседание от 16.00 часа в Гранитна зала на Министерския съвет. Това съобщиха от  правителствената информационна служба.  Извънредното заседание е свикано съгласно чл. 9, ал. 3 от Правилника за организацията и дейността на съветите за тристранно сътрудничество, във връзка с: Проект на Постановление на Министерския съвет за приемане на Правилника за прилагане на Закона за хората с увреждания, внесен от министъра на труда и социалната политика; Проект на Методика за извършване на индивидуална оценка на потребностите от подкрепа за хората с увреждания, внесен от министъра на труда и социалната политика; Законопроект за изменение и допълнение на Закона за социално подпомагане, № 954-01-13, внесен от Искрен Веселинов и група народни представители.", "date": "2019.03.26", "title": "Националният съвет за тристранно сътрудничество ще проведе извънредно заседание"}
{"url": "http://www.focus-news.net/news/2019/03/26/2638935/vitsepremierat-krasimir-karakachanov-svikva-kragla-masa-za-kontseptsiyata-sreshtu-tsiganizatsiyata-na-balgariya.html", "text": "От 14.00 ч. в Гранитната зала на Министерски съвет заместник министър-председателят по обществен ред и сигурността и председател на ВМРО - БНД Красимир Каракачанов е поканил видни общественици, интелектуалци и представители на гражданското общество, за да чуе тяхната позиция за мерките, които държавата трябва да предприеме за справяне с проблема с маргинализираните цигански общности. Това съобщиха от пресцентъра на  ВМРО . \r\nСлед предварителна съгласувателна процедура с министерствата, заместник министър-председателят иска да чуе и хората, които формират обществените нагласи и имат своята професионална ангажираност и тежест в областите, в които работят и са лидери на мнение. На разговора са поканени професори, академици, интелектуалци, артисти, представители на НПО-та, журналисти и граждани. \r\nОт ВМРО припомнят, че преди два месеца вицепремиерът и лидер на прартията Красимир Каракачанов представи пред обществото Концепция за промени в политиката за интеграция на циганския (ромския) етнос в Република България и мерките за реализацията им, която стана публично известна като Концепцията срещу циганизацията. Тя получи безпрецедентна подкрепа от обществото, а Каракачанов обвърза позицията си като вицепремиер и министър отбраната с нейната реализация, като заяви, че ако тя не стане факт, ВМРО няма място в управлението на държавата. \r\nДепутатите на партията през периода на съгласуване направиха първите законодателни инициативи за постигане на нейното интегриране в законодателството като внасяне на промени, които да обвържат изплащането на социални помощи с ограмотяване, повишаване на трудовата квалификация и социализацията. По места общинските съветници и кметове на ВМРО направиха нужните стъпки за описване на незаконните постройки и започване на процедура за премахване на гетата.", "date": "2019.03.26", "title": "Вицепремиерът Красимир Каракачанов свиква кръгла маса за Концепцията срещу циганизацията на България"}
{"url": "http://www.focus-news.net/news/2019/03/26/2638938/parlamentarnata-pravna-komisiya-shte-razgleda-na-vtoro-chetene-vrashtaneto-na-stariya-prag-na-preferentsiite.html", "text": "Парламентарната правна комисия ще разгледа на второ четене помените в Изборния кодекс за връщане на стария праг на преференциите. Това предвижда  дневния ред на заседанието  на комисията от 13.00 часа. Промените в изборното законодателство са внесени от ПГ на ГЕРБ и бяха приети на първо четене от пленарна зала. С тях се връща старият праг на преференциите - 7% за парламентарните и местни избори и 5% за евроизборите.  \r\nМежду двете четения от  НФСБ  предлагат прагът на така наречените предпочитания за местния вот да бъде не 7 %, а 20 %. От  ДПС  също са направили предложения между първо и второ четене. Макар пленарна зала да отхвърли техния законопроект, те са предложили отново голяма част от текстовете между четенията. Предложенията им включват да бъдат въведени отменените правила за образуване на избирателни секции извън страната, действали през 2014 и 2015 г. От Движението настояват избирателни секции извън страната да се образуват, където има дипломатическо или консулско представителство, при наличие на не по-малко от 20 избиратели. Предлага се секции да се образуват и ако не по-малко от 40 избиратели са подали заявление, че искат да упражнят правото си на глас. Като такива секции за европейските избори да има само в страни от ЕС. От Движението искат да отпадне и принципът за уседналост и в случаите, в които предизборната кампания се води на друг език, да се осигурява превод на български език. Партията предлага и изменения, свързани с машинното гласуване - след изборите за Европейски парламент вотът да се осъществява само машинно.  Агенция „Фокус“  припомня: Връщането на преференциите беше обещано от ГЕРБ след заседание на Изпълнителна комисия, свикано от лидера на партията Бойко Борисов. Решението дойде, след като вече бяха приети изменения в изборното законодателство на 14 февруари 2019 г. Според тогава гласуваните текстове избраният преференциално кандидат за евроизборите трябваше да получи действителни гласове не по-малко от националната избирателна квота, а на парламентарните - не по-малко от регионалната. Същото се отнасяше и за местните избори, когато избраният кандидат трябваше да получи не по-малко от общинската избирателна квота.", "date": "2019.03.26", "title": "Парламентарната правна комисия ще разгледа на второ четене връщането на стария праг на преференциите"}
{"url": "http://www.focus-news.net/news/2019/03/26/2638937/ria-novosti-kongresat-na-sasht-prie-zakonoproekt-za-borba-s-ruskoto-vliyanie-vav-venetsuela.html", "text": "Палатата на представителите на САЩ единогласно прие законопроект „за борба с руската заплаха във Венецуела“, предава  РИА Новости . \r\nСъгласно документа се забранява влизането в САЩ на руски представители, които подкрепят силите за сигурност на Венецуела. Предлага се техните визи да бъдат отзовани. \r\nЗа да влезе в сила, законопроектът трябва да бъде приет от Сената и подписан от президента на САЩ. \r\nСлед това, както се казва в документа, държавният секретар ще трябва: \r\n-\tВ течение на месеца да представи „стратегия за борба с руско-венецуелското сътрудничество“; \r\n-\tВ течение на три месеца да оцени потенциалната заплаха от това руски фирми да купят базирана в САЩ енергийна инфраструктура, принадлежаща на венецуелската компания CITGO; \r\n-\tВ течение на четири месеца да представи отчет за сътрудничеството между Москва и Каракас по линия на сигурността и „потенциалната заплаха от това сътрудничество за САЩ и страните от Западното полукълбо“. \r\nПревод и редакция:", "date": "2019.03.26", "title": "РИА Новости: Конгресът на САЩ прие законопроект за борба с руското влияние във Венецуела"}
{"url": "http://www.focus-news.net/news/2019/03/26/2638941/pravoslavnata-tsarkva-proslavya-sv-arhangel-gavriil.html", "text": "В деня след Благовещение Православната църква прославя онзи, който донесе на Пресветата Богородица благата вест за зачеването на Спасителя, нашия Господ Иисус Христос - Св. архангел Гавриил. Празникът е Събор на Св. архангел Гавриил. На този ден Българската православна църква отдава почит и на нашия роден светец - Св. мъченик Георги Софийски Стари. \r\nПо този повод в ловешкия храм \"Св. Троица\" Архиерейска света Литургия ще оглави Негово високопреосвещенство Ловчански митрополит Гавриил. Начало: 9.00 часа.  \r\nНикола ПЕТКОВ", "date": "2019.03.26", "title": "Православната църква прославя Св. архангел Гавриил"}
{"url": "http://www.focus-news.net/news/2019/03/26/2638942/api-vremenno-e-ogranicheno-dvizhenieto-pri-km-84-na-am-trakiya-v-posoka-sofiya-poradi-izteglyane-na-tir.html", "text": "Временно е ограничено движението при км 84 на АМ \"Тракия\", в посока София поради изтегляне на ТИР. Това съобщиха от пресцентъра  Агенция \"Пътна инфраструктура\" .  Водачите изчакват на място.  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.03.26", "title": "АПИ: Временно е ограничено движението при км 84 на АМ \"Тракия\", в посока София, поради изтегляне на ТИР"}
{"url": "http://www.focus-news.net/news/2019/03/26/2638944/pregled-na-osnovnite-temi-v-starozagorskiya-pechat.html", "text": "„5-годишно дете намери майка си заклана“ е водещо заглавие във всекидневника  „Старозагорски новини“ .  Труп на убита с един удар от нож в шията млада жена е открит в жилище на улица \"Витоша\" в ромския квартал на Стара Загора \"Лозенец\". Сигналът на телефон 112 е бил подаден към 8:30 часа на 24 март, извършителят на престъплението е открит няколко часа по-късно в жилището на родителите му. 22-годишната Мария от фамилията Рибкоолар има 5-годишен син, чийто баща Тодор я ревнувал непрекъснато и я заплашил с убийство от затвора, където до скоро излежавал присъда за опит да нарани с брадва направила му по-остра забележка съседка, съобщи Гита, лелята на жертвата. \"Тодор или Таир, както е циганското му име, е от рода на Бенджооларите, всички са едни такива дребни, нисички и набити, ама много люти и все налитат на бой. От много време се дрогираше, беше на Пико, мина на някакви кристали, напоследък май и с по-тежка дрога се друсаше\", коментираха близките на убитата млада жена. В нощта на 23-ти срещу 24-ти март Тодор се върнал доста пиян, от вратата се скарал с бабата и лелята, напъдил детето да спи при тях и прибрал Мария в тяхната си \"къща\". По някое време се чули викове, след това всичко утихнало. Сутринта в неделя Гита пратила 5-годишното момче Демир да повика майка си. При вида на потъналия в кръв труп малкият се разпищял. Всичко в стаята на Тошо и Мария било оплискано с кръв, ножът се търкалял до спалнята, едно от пердетата на прозореца било откъснато и по него също имало кървави следи.  \r\nНамерили убиеца сврян под леглото в къщата на родителите му. Първоначално майка му отричала да го е виждала, но полицейското куче надушило следата и белезниците щракнали около китките му.  \r\nОт Рибкооларите са категорични, че Мария не е била проститутка, по думите им жената не работела, грижела се за синчето си, разчитала на детските, които получавала от социалните.  \r\nСпоред тях клевета било, че са сред уличните дилъри на наркотици, пускали такива слухове завистници. Сравнително хубавата им къща била построена със спестявания от работа в Гърция.  \r\nТодор се запознал с Мария, докато тя била ученичка, направили голяма сватба, по онова време мъжът все още не бил посегнал към наркотиците и дори работел по строежите.  \r\nПосле нещата се объркали, Тодор все по-често оставал без работа, напивал се, пропушил канабис, посегнал към синтетичната дрога. За щяло и нещяло пребивал Мария, а от затвора излязъл съвсем пристрастен към наркотиците. \"Бял ден да не види тоя изверг, дано да изгние в килията, да го разстрелят, защото ако се появи в махалата, не се знае какво ще му се случи...\", нареждаха роднините в очакване да пристигне ковчегът с тялото на жертвата.  \r\nПри огледа на местопроизшествието в квартал \"Лозенец\" са иззети нож, дрехи и част от одеяло със следи от червеникава течност. Назначени са и се извършват съдебно-медицинска експертиза на пострадалата, дактилоскопна експертиза и ДНК-експертиза, разпитват се свидетели, съобщиха от Апелативната прокуратура в Пловдив.  \r\nТодор В. е привлечен в качеството на обвиняем за престъпление по чл. 115 от Наказателния кодекс, задържан е за срок от 72 часа с постановление на Окръжна прокуратура - Стара Загора. Предстои да бъде внесено искане в съда за постоянното му оставяне в ареста.  \r\nНаказателният кодекс предвижда за престъпление по член 115 лишаване от свобода за срок от 10 до 20 години, тепърва ще се уточнява дали убийството не е в условията на опасен рецидив.  \r\n„Община Стара Загора очаква финансиране по Програма LIFE за сметището на Мандра баир“ пише още на страниците на вестника. До 2 месеца Община Стара Загора трябва да получи отговор от МОСВ дали внесеният от нея проект по Програма LIFE за рекултивация на старото сметище на Мандра баир ще получи финансиране. Своята заявка общинската администрация е направила още през 2018 г., когато проектът е бил подготвен и внесен. Това разкри пред медията ни Росица Копривчина - директор на дирекция \"Транспорт, чистота и екология\" в Община Стара Загора. От няколко години сметището не се използва и на него депонирането на отпадъци е преустановено. Проблемът, свързан с вредните емисии, които отпадъците отделят, обаче остава на дневен ред. Затова и Община Стара Загора се опитва да намери окончателно решение по въпроса. \"Проектът предвижда изграждане на ефективна система за обезвреждане на този сметищен газ, който се образува и при повишение на налягането си свободно се излъчва в околната среда. Дори имаме случаи, при които се самозапалва. С реализацията на заложените в проекта дейности ще намалим значително вредните емисии в атмосферата, които към момента се отделят неконтролируемо\", заяви Копривчина.  \r\nДо момента Община Стара Загора е кандидатствала по ПУДООС с проект на стойност 11 300 000 лв. безвъзмездна финансова помощ, предназначени за рекултивация на старото сметище на \"Мандра баир\". Проектът обаче така и не е бил одобрен. Росица Копривчина уточни, че към момента Общината не търпи никакви санкции, тъй като на практика сметището от няколко години не се използва. Тя припомни изпълнението на общинската програма по околна среда, в която влизат \"Актуализирана Програма за намаляване на вредните емисии в атмосферния въздух (ФПЧ10) и достигане установените норми на територията на град Стара Загора\" и управлението на дейностите по отпадъците на територията на общината. Копривчина отново подчерта, че Стара Загора може да се похвали с доброто качество на атмосферния си въздух. По програмата през изминалата 2018 г. са били изпълнени редица дейности с краткосрочен, средносрочен и дългосрочен аспект. В това число влиза и провеждането на информационни кампании за използване на горива с ниско съдържание на фини прахови частици (ФПЧ). В изпълнение на целта за намаляване на праховите частици в атмосферния въздух е бил засилен контролът по метенето и миенето на улиците. Росица Копривчина посочи, че важен елемент от подобряването на качеството на въздуха в града има и проектът за модернизация на обществения транспорт. В обхвата на средносрочните и дългосрочните мерки попадат още изграждането на велоалеи, насърчаването на употребата на екологичен транспорт, както и прилагането на мерки за енергийна ефективност на обществени сгради и жилищни кооперации. \"Започна да се работи и по актуализация на програмата за подобряване на качеството на атмосферния въздух. Изготвено е проектно предложение към МОСВ за финансиране по ОП \"Околна среда\" и чакаме одобрение. Стриктно се следи за спазването на маршрутите за извозване на отпадъците от строежите. В тази посока се осъществява и контрол за неправилно паркиране в зелените площи\", допълни Копривчина. Тя припомни и че в началото на миналата седмица бе оповестено участието на Общината в проект на Програма LIFE, чиято ключова цел е да бъдат намалени емисиите от фини прахови частици от битовото отопление чрез закупуване на екологични отоплителни уреди на близо 1000 домакинства в града.  На предстоящата в четвъртък сесия на ОбС предстои да бъде обсъден и приет отчет за дейността на Община Стара Загора през 2018 г. в изпълнение на Общински програми по околна среда. „Всички - в защита на превозвачите, а \"Марица изток\"?“ е друго заглавие във всекидневника. Нова изненада за въглищните централи е подготвена на настоящата пленарна сесия на Европейския парламент  \r\nНа започналата последна за настоящия Европейски парламент пленарна сесия, освен пакета \"Мобилност\", изненада е подготвена и за комплекс \"Марица изток\".  \r\nВъв вторник (26 март) евродепутатите се очаква да приемат четири закона, свързани с пазара на електроенергията, и да затворят пакета от мерки \"Чиста енергия за всички европейци\".  \r\n\"Една от главните цели на новите правила е премахването на съществуващите пречки за трансгранична търговия на електроенергия, което прави по-лесна търговията на възобновяема енергия в рамките на ЕС и по този начин подкрепя усилията за достигане на задължителната цел на ЕС от 32% възобновяеми енергийни източници преди 2030 г.  \r\nНай-замърсяващите въглищни електроцентрали в Европа вече няма да получават държавно финансиране, за да бъдат на разположение, в случай че има скок в търсенето на електричество като например по време на необикновено студени зими\", е записано в информационния бюлетин за пленарната сесия. \r\n\"За по-добра защита на гражданите на ЕС от внезапен недостиг на доставките на електричество секторът ще бъде по-добре подготвен за справяне с рисковете, като на Агенцията за сътрудничество между енергийните регулатори (ACER) ще бъдат възложени повече задачи и правомощия с цел по-доброто регулиране на пазара на електроенергия в ЕС\", е записано още по темата в материалите на пленарната сесия.  \r\nНалагането на новото ограничение на въглищните централи с цел постигане на 32% дял на ВЕИ беше решено от ЕП през декември 2018 г. В него беше упоменато, че ТЕЦ-ове, които емитират повече от 550 грама въглероден двуокис на киловатчас, няма да имат право на субсидии и държавна помощ - за каквато Европейската комисия смята и заплащането на т.нар. \"студен резерв\", за да бъдат на разположение в случай на пиково търсене на ел.енергия след 2025 година.  \r\nПо необясними причини обаче в настоящото решение годината 2025-а не е упомената, а е цитирано, че \"най-замърсяващите въглищни централи в Европа вече няма да получават държавно финансиране\". Какви са критериите за определяне на най-замърсяващите централи, при условие че в света няма унифицирана технология за улавяне на С02, не е ясно, но според \"Грийнпийс\" - България, това са всички въглищни централи, работещи у нас, и най-вече държавната ТЕЦ \"Марица изток 2\". След непосилните квоти за въглеродни емисии, ако сега се реши да бъде спряна и държавната помощ за студен резерв, преди България да е разработила и защитила пред ЕК т.нар. \"механизъм за капацитет\", това ще бъде поредният удар срещу комплекс \"Марица изток\".  \r\nВъпросът е кой ще го защити на 26 март в ЕП. Към настоящия момент всички усилия са концентрирани върху пакета \"Мобилност\", засягащ българските превозвачи. Но едва ли те ще имат възможност да разнасят по Европа българска продукция, ако въпросното решение за въглищните централи бъде гласувано в анонсирания вариант... Ако, разбира се, в информационния бюлетин на ЕП не е допусната техническа грешка.", "date": "2019.03.26", "title": "Преглед на основните теми в старозагорския печат"}
{"url": "http://www.focus-news.net/news/2019/03/26/2638943/denyat-26-mart-v-balgarskata-istoriya.html", "text": "26 март е Ден на Тракия. Отбелязва се на датата на падането на Одринската крепост (13 март 1913 година стар стил), след която Турция капитулира и подписва Лондонския договор. На същата дата през 1913 г. сръбската армия и жандармерия налагат пълна блокада на селата в Малешевско след Валандовския бунт. През 1904 г. е подписана Българо-турска спогодба за ликвидиране напрежението след Илинденско-Преображенското въстание (1903 г.). Спогодбата е подписана в Цариград от българския дипломатически агент там Григор Начович и от председателя на Държавния съвет на Турция Саид паша. През 1943 година с одобрението на цар Борис ІІІ Димитър Пешев е свален от подпредседателското място на българския парламент заради изложението до премиера Богдан Филов срещу депортирането на българските евреи, подписано от 43-ма депутати. През 1975 г. е открита първата топлоцентрала в България - ТЕЦ \"Бобов дол\". \r\n2018 г.  \r\nВ резиденцията Евксиноград във Варна се състои среща на високо равнище между председателя на Европейския съвет Доналд Туск, председателя на Европейската комисия Жан-Клод Юнкер и президента на Турция Реджеп Ердоган. \r\nСрещата е организирана под домакинството на България като председател на Съвета на ЕС до юни 2018 г., а домакин е премиерът Бойко Борисов. \r\nОсновна задача на срещата във Варна е възстановяването на диалога и доверието между лидерите на ЕС и Турция, като основен фокус бе поставен върху споразумението с Турция за бежанците. Срещата продължава повече от два часа и предизвиква силен медиен интерес не само у нас и в Европа, но и в цял свят. Юнкер отбелязва ефикасността на споразумението с Турция и посочва, че броят на бежанците, идващи от Турция към Европейския континент са намалели с 87 %. \r\n2014 г. \r\nПрезидентът Росен Плевнелиев връчва на акад. Иван Тодоров орден „Стара планина“ първа степен „за изключително големите му заслуги за развитието на науката“ \r\n2003 г. \r\nНа извънредно заседание на Северноатлантическия съвет в Брюксел постоянните представители на деветнадесетте страни-членки на НАТО подписват протоколите към Северноатлантическия договор за присъединяване на България, Естония, Латвия, Литва, Румъния, Словакия и Словения в присъствието на министър Соломон Паси и външните министри на другите поканени страни. \r\n2000 г. \r\nПодписана е Декларация между правителствата на България и Румъния за изграждането на Мост Видин-Калафат на река Дунав. \r\n1995 г. \r\nВ люксембургското градче Шенген седем страни членки на ЕС Франция, Германия, Белгия, Люксембург, Холандия, Испания и Португалия подписват споразумение, премахващо контрола по границите помежду им. Съставен е списък от държави, чиито граждани се смятат за нежелани и за които има по-строги визови изисквания. В този списък влиза и България (черен шенгенски списък). На 1 декември 2000 г. Съветът на министрите по правосъдие и вътрешни работи на ЕС взема решение за изваждане на България от негативния визов списък “Шенген”. \r\n1975 г. \r\nОткрита е първата топлоцентрала в България - ТЕЦ \"Бобов дол\". Решение за изграждането на ТЕЦ \"Бобов дол\" е взето с разпореждане 115 на Министерски съвет от 4 април 1969 г. Топлоцентралата е разположена на северозапад от гр. Дупница, в близост до най-значителното находище на кафяви каменни въглища в Западна България \"Бобов дол\". Първата копка на ТЕЦ \"Бобов дол\" е на 9 октомври 1969 г. На 12 март 1971 г. започва изграждането на 200-метровия й комин - тогава най-висок в България и на Балканите. Първият енергоблок влиза в експлоатация на 13 декември 1973 г. На 2 октомври 1974 г. се включва вторият, а на 22 февруари 1975 г. - третият. \r\n1975 г. \r\nВлиза в сила Конвенцията за забрана на разработването, производството и натрупването на запаси от бактериологично (биологично) оръжие и токсини и за тяхното унищожаване. Конвенцията е открита за подписване на 10 април 1972 г. в Москва (Русия), Лондон (Великобритания) и Вашингтон (САЩ). България подписва конвенцията на 10 април 1972 г. \r\n1956 г. \r\nВ Москва е подписано споразумение (с участието на България) за създаване на Обединен институт за ядрени изследвания (ОИЯИ) в Дубна, СССР. \r\n1949 г. \r\nЗапочва пленум на ЦК на БКП, на който Вълко Червенков изнася информация за срещата през декември 1948 г. на българска партийна делегация, в която участва и Трайчо Костов, със Сталин. Тогава Сталин остро обвинява Трайчо Костов, че крие от Съветския съюз цените, по които България търгува със Запада. Това е използвано от В. Коларов и В. Червенков, за да започнат атака срещу Тр. Костов, в чието лице виждат конкурент за най-висшите постове в партията и държавата. Пленумът решава да извади Тр. Костов от състава на Политбюро и да го освободи от постовете подпредседател на Министерския съвет и председател на Комитета по стопански и финансови въпроси. \r\n1948 г. \r\nПубликуван е Закон за българското гражданство. \r\nПубликуван е първият Закон за прокуратурата в България. \r\nСъс Закона за прокуратурата от 1948 г. се въвежда прокурорски надзор върху основателността на задържането под стража. Прокурорите имат право да се произнасят за освобождаването на незаконно задържани лица. \r\n1943 г. \r\nДимитър Пешев е свален от подпредседателското място на XXV ОНС с одобрението на Борис III. Четиридесет и трима депутати от мнозинството начело с Д. Пешев изпращат изложение до премиера Богдан Филов. То е насочено срещу депортирането на българските евреи в лагерите на смъртта по време на Втората световна война (1939–1945 г.). Под натиска на царя и на правителството 41 от тях оттеглят подписите си. На 26 март Д. Пешев е свален от подпредседателското място на XXV ОНС с одобрението на Борис III. Осъден е от Народния съд на 15 години затвор и конфискация на имуществото. След застъпничеството на влиятелни евреи Пешев скоро е пуснат на свобода. Почетен гражданин е на Израел. През 1998 г. посмъртно е награден с орден \"Стара планина\". \r\nДимитър Пешев завършва право в СУ \"Св. Климент Охридски\". Участва в Първата световна война (1914–1918 г.). След нейния край работи като съдия в Пловдив и София и като заместник-прокурор в Софийския окръжен съд. Той е министър на правосъдието за периода ноември 1935 – юли 1936 г. Председател е на Управителния съвет на банка \"Български кредит\". Пешев е депутат в ХХIV ОНС (1938–1939 г.) и в ХХV ОНС (1940–1944 г.). Подпредседател е на ХХIV и ХХV ОНС. \r\n1942 г. \r\nЗа корупция са касирани депутатите от правителственото мнозинство Дени Костов и Александър Карапетров. \r\nДени Костов (1895 г.–1945 г.) е политически деец. Един от видните дейци на БЗНС между двете световни войни. След държавния преврат на 9 юни 1923 г. емигрира от България. Завръща се през 30-те г. и застава на проправителствени позиции. Осъден на смърт от Народния съд и екзекутиран. \r\n1924 г. \r\nОбособява се комунистическа парламентарна група в XXI ОНС от Харалампи Стоянов, Димо Хаджидимов и Тодор Страшимиров, която се отцепва от Независимата трудова група (Никола Сакаров, д-р Никола Максимов, Никола Тарашманов, Александър Картунков и Димитър Кандулков). \r\n1913 г.  \r\nКомандващият Съединените армии и Първа армия генерал-лейтенант В. Кутинчев разработва нов план за пробив на Чаталджанската позиция. \r\nГенерал Васил Иванов Кутинчев е роден на 25 февруари 1859 г. в Русе. Завършва Военното училище в София. По време на Сръбско-българската война взема участие в боевете при Сливница, Драгоман и Цариброд и в превземането на Пирот. От 1908 до 1912 г. е началник на Първа Армейска област. По време на Балканската война е командващ Първа българска армия, която воюва при Чаталджанските позиции. През Междусъюзническата война командва Първа, а след това и Втора българска армия. По време на Първата световна война е генерал към щаба на Действащата армия и ген.-губернатор на област. През цялата си военна служба съдейства за развитието на Българската армия. \r\nГенерал Кутинчев умира на 30 март 1941 г. \r\n1904 г. \r\nПодписана е Българо-турска спогодба за ликвидиране напрежението след Илинденско-Преображенското въстание (1903 г.). Спогодбата е подписана в Цариград от българския дипломатически агент там Гр. Начович и от председателя на Държавния съвет на Турция Саид паша. Турското правителство се задължава да проведе в Солунския, Битолския и Косовския вилает исканите от Русия и Австро-Унгария Мюрцщегски реформи. Наред с това Турция дава амнистия за участниците в националноосвободителните борби и позволява на бежанците, изоставили родните си места преди и по време на въстанието, да се завърнат обратно. Амнистията не се отнася за онези, които са участвали в бомбени атентати. България от своя страна се задължава да не допуска на нейна територия да се образуват революционни комитети и въоръжени чети и да се пренася оръжие за Европейска Турция. Спогодбата съдейства да се избегне военният конфликт между двете държави, но на практика не се изпълнява изцяло. \r\n1885 г. \r\nВ Русе е основавано Първото техническо дружество в България. Целите на дружеството са да съдейства за развитието на техниката в България чрез популяризиране на технически знания, уреждане на изложби на местни и чуждестранни стоки, съдействие за развитие и популяризиране на българските произведения, както и създаването на техническа библиотека, химическа лаборатория и технически музей. За първи председател е избран инж. Симеон Ванков. \r\n1841 г. \r\nНеофит Бозвели е заточен в Света гора. Решението за заточението му е аргументирано с нежеланието на Бозвели да се подчини на търновския митрополит. Възрожденецът e наклеветен от Цариградската патриаршия пред османските власти. През 1844 г. той успява да избяга и се завръща отново в Цариград, където продължава борбата си за извоюване на църковно-национална независимост. Негов активен помощник става Иларион Макариополски. През лятото на 1845 г. двамата получават пълномощие от цариградските българи да ги представляват пред османското правителство и Цариградската патриаршия. През същата година те изпращат поотделно две прошения до Високата порта, в които излагат исканията на българите по църковния въпрос. Тази им постъпка предизвиква остра реакция от страна на Патриаршията и те отново са заточени в Света гора. Последните години от своя живот Неофит Бозвели прекарва в Хилендарския манастир. \r\nВидният възрожденски деец поставя началото на организираната църковно-национална борба. Първоначално той учи в родния си град (предполага се, че е ученик на Софроний Врачански). След това продължава образованието си и приема монашество в Хилендарския манастир. Към 1813-1814 г. се установява в Свищов, където в продължение на 20 години е свещеник и учител. Заедно с Е. Васкидович съставя учебник (1835 г.) за нуждите на българското начално взаимно училище под наименованието \"Славеноболгарское детеводство за малките деца\" . Книгата представлява една малка енциклопедия, състояща се от няколко части, преведена от гръцки език и приспособена за неговата учителска дейност. В \"Детеводството\" Бозвели издига идеята за светско образование, за налагане на говоримия български език в училищата, за създаване на обществени български училища и пр. През 1834-1835 г. живее в Сърбия във връзка с отпечатването на учебника. Там се запознава със сръбските просветителски идеи на Д. Обрадович, З. Орфелин и др. Завръщайки се в България, Бозвели се отдава на борбата за извоюване на независима българска църква. През 1839 г. се премества в Цариград и застава начело на борбата на българските еснафи и търговци против Вселенската патриаршия. По негова инициатива започва изграждането на българска черква в столицата на Османската империя, към която след това е създадена и българска община. Най-значителното му литературно произведение е \"Плач бедния Мати Болгария\" (1846 г.). Литературното му творчество е богат източник за изучаване положението на българския народ през първата половина на XIX в. На тази дата са родени: \r\n1939 г. \r\nРоден е Андрей Пантев - български историк, академик. Завършва Суворовското училище в София и специалност \"История\" в СУ ”Св. Климент Охридски” (1961 г.). Специализира в Англия през 1969 г. и в САЩ през 1979 г. Кандидат е на историческите науки (1967 г.), \"Английската политика към България 1878 - 1894\". Старши научен сътрудник е по нова българска история в Института за история при БАН, след това доцент в Историческия факултет на СУ \"Св. Климент Охридски\". Защитава докторат с \"Българският въпрос във Великобритания и САЩ 1876 - 1903\". От 1985 г. е професор в Историческия факултет на СУ \"Св. Климент Охридски\". За периода 1982-1984 г. Пантев преподава балканска история в САЩ. Президент е на Българската асоциация за американистика от 1990 г., а от 1999 г. е председател на гражданското обединение \"Св. Георги Софийски\". Пантев е депутат в XXXIX ОНС от гражданската квота на коалиция \"За България\". От 11 юли 2005 г. е депутат в 40-то Народно събрание. От 11 юли до 18 август 2005 г. е член на Парламентарна група на Коалиция за България, след което става заместник-председател. От 24 август 2005 г. е член на Комисията по образованието и науката и Комисията по парламентарна етика. От 21 септември 2005 г. е Заместващ представител на делегацията в Парламентарната асамблея на Съвета на Европа. \r\nАндрей Пантев е автор на над 300 публикации на български, английски, руски, испански, немски. Написва около 40 книги, съставя и редактира исторически сборници и енциклопедии. Някои от неговите книги са: \"Англия срещу Русия на Балканите: 1879-1894” (1972 г.), \"Българския въпрос във Великобритания 1876\" (1981 г.), \"Историческа българистика в Англия и САЩ 1856-1919” (1986 г.), \"Революция и реформи в Западна Европа и Северна Америка, XVII-XVIII в.\" (1988 г.), \"Защо две Америки\" (1991 г.), \"История на България. Т. 7\" (1991 г., съавт.), \"Години на демокрация?\" (1992 г.), \"История на България\" (1993 г., съавт.), \"Раждането на модерната демокрация\" (1993 г.), \"US Project for Determining the Borders of Bulgaria: 1918-1919” (USA, 1993 г.), \"САЩ и българския териториален въпрос 1919\" (на английски, Ню Лексингтън, Охайо, 1993 г.), \"История на новото време\" (1994 г., съавт.), \"Проблеми на новата и най-новата стопанска история\" (1994 г., съавт.), \"Стефан Стамболов - хъшът държавник, или “Българският Бисмарк\" (1994 г.), \"Хронологична енциклопедия на света\", т. V (1995 г., съавт.), \"За Стамболов в часа на България\" (1995 г.), \"Cultural and Intercultural Traditional Perspectives in Europe\" (Strasburg, 1995 г.), \"Българският април 1876 г. в Англия и САЩ\" (1996 г.), \"Историческата еволюция и политическа демокрация\" (1997 г.), \"Другата версия\" (1998 г.), \"100 най-известни българи в нашата история\" (1997 г., съавт.), \"Гладстон и българите\" (1999 г., съавт.), \"Светът след Иисус\" (1999 г., съавт.), \"Стоте най-влиятелни българи в нашата история\" (1999 г.), \"Исторически многоточия\" (1999 г.), \"Българската история в европейския контекст\" (2000 г.), \"Сир, това е революция\" (2001 г.); \"Христофор Колумб и новият свят\" (за деца, 1989 г.) и др. През 2002 г. получава награда \"Голям Платонов Нобел на века\" на Световната академия \"Платон\". \r\n1917 г. \r\nРоден е Георги Авгарски - български писател. Родом е от с. Караш, Врачанско. \r\nПечата за първи път във в. \"Заря\" (1935 г.). През 1960 г. завършва българска филология в СУ” Св. Климент Охридски”. Работи като уредник на в. \"Септемврийче\", редактор на детско-юношеския отдел на Радио София, активен сътрудник на почти всички издания за деца и юноши. Автор е на съчиненията: \"Около света\" (1947 г.), \"Чуден гост\" (1952 г.), \"Детство без младост\" (1952 г.), \"Тамарина гара\" (1956 г.), \"Дядо и внуче\" (1959 г.), \"Весела мозайка\" (1966 г.), \"Гнездо на песните\" (1968 г.), \"Медунчо на Луната\" (1970 г.) и много др. \r\n1864 г. \r\nРоден генерал-лейтенант Лазар Лазаров. През Първата световна война воюва с Първа пехотна софийска дивизия в Добруджа, Румъния и Македония. На тази дата умират: \r\n2018 г.  \r\nНа 92-годишна възраст умира акад. Николай Кауфман. Той има изключителен принос в проучването и съхраняването на българския музикален фолклор. Резултат от мащабната теренна и записваческа работа, която акад. Н. Кауфман реализира през целия си живот, са около 40 000 документирани вокални и инструментални образци от 970 селища (днес се съхраняват в архивите на БАН), както и 17 публикувани сборника.  \r\n1913 г. \r\nУмира Диаманди Ихчиев - български библиограф, архивист, познавач на писмения турски език, обнародва на български език редица документи от турските държавни архиви. Учи в Щип при Йосиф Ковачев, завършва Османско висше училище в Цариград. Дълги години е преводач от турски език в Министерството на външните работи и уредник на турския архив в Софийската народна библиотека. Превежда ценни правителствени преписки: за кърджалийските чети, за видинския паша Осман Пазвантоглу, за спахиите в османската държава, за българските войнушки села, за битката при Варна през 1444 г. и др. Издава \"Турските документи на Рилския манастир\" (625 документа). За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.03.26", "title": "Денят 26 март в българската история"}
{"url": "http://www.focus-news.net/news/2019/03/26/2638945/afp-liderite-na-kitay-frantsiya-germaniya-i-es-obsazhdat-podobryavaneto-na-otnosheniyata-v-parizh.html", "text": "Лидерите на Китай, Франция, Германия и ЕС трябва да се срещнат в Париж във вторник за \"безпрецедентни\" преговори за подобряване на връзките, въпреки нарастващите тревоги за огромните инвестиции на Пекин в Европа, отбелязва  AFP . \r\nТова се случва преди срещата на върха ЕС-Китай следващия месец в Брюксел и един ден, след като китайският президент Си Дзинпин подписа редица сделки с Франция, включително голям договор за самолети. \r\nНа лъскава държавна вечеря в понеделник вечерта френският президент Емануел Макрон каза, че се надява да изгради \"ново глобално управление\" с Китай и ще обсъди това на \"безпрецедентната среща с германския канцлер и председателя на Европейската комисия\". \r\n„Това, което правим сега, е важен жест. Това е свидетелство за дълбоката ви привързаност към сътрудничеството на Китай с Европа ... и моето желание да изградя силна Европа\", каза той на Си. \r\nГерманският канцлер Ангела Меркел и председателят на Европейската комисия Жан-Клод Юнкер ще се присъединят към двамата лидери в Елисейския дворец, за да проучат \"точките на сближаване\" между двата търговски гиганта. \r\nВ понеделник Китай и Франция подписаха дузина сделки за ядрена енергия, културен обмен и чиста енергия, а Пекин се ангажира да закупи и 290 самолета Airbus A320 и 10 самолета A350 от европейския конгломерат Airbus. \r\nПоръчката, първоначално за 184 А320 за 13 китайски авиокомпании, бе обявена за първи път по време на държавното посещение на Макрон в Китай през януари 2018 година. \r\nВсички сделки, включително една за износ на френски замразени пилета за Китай, възлизат на общо 40 млрд. долара. \r\nПосещението на Си представлява особено предизвикателство за Макрон, който иска да задълбочи връзките на ЕС с Китай, като същевременно се противопостави на нарастващото глобално влияние на Пекин. \r\nВ изказване след разговорите със Си в понеделник, Макрон призова за \"силно европейско-китайско партньорство\", добавяйки, че това трябва да се основава на \"силна многостранност\" и \"честна и балансирана\" търговия. \r\nМеждувременно Си подчерта, че \"обединена и просперираща Европа се вписва в нашето виждане за многополюсен свят\". \r\n\"Китай винаги ще подкрепя европейската интеграция и нейното развитие\", добави той в изявление пред пресата. \r\nОколо 200 гости, включително френският актьор Ален Делон, който е широко известен в Китай, френският композитор на електронната музика Жан-Мишел Жар и китайската актриса Гонг Ли присъстваха на държавната вечеря в понеделник. „Новият път на коприната“ \r\nПо-рано по време на своето пътуване Си посетил Италия, която стана първата държава от Г-7, която се присъедини към огромния китайски инфраструктурен проект \"Нов път на коприната\", който предизвика неспокойствие в САЩ и Европейския съюз. \r\nМакрон обяви, че Франция и Китай ще си сътрудничат по редица инвестиционни проекти в някои от страните, участващи в инициативата, което е огромно начинание за свързване на Азия с Европа. \r\nУчастието на Италия идва въпреки опасенията относно проекта на други европейски държави, които се притесняват от нарастващото влияние на Китай. \r\nСи настоява, че проектът ще бъде двупосочна улица за инвестиции и търговия. \r\nНо комисарят по бюджета на ЕС Гюнтер Йотингер в интервю за вестник през уикенда изрази \"загриженост, че в Италия и други европейски страни инфраструктурата от стратегическо значение като енергийни мрежи, високоскоростни железопътни линии или пристанища вече не са европейски, а в китайски\". \r\nНедоверието на Европа към китайския телекомуникационен гигант Huawei, който ще се превърне в доминиращ играч в мобилните технологии от следващо поколение 5G в световен мащаб, също е емблематичен за все по-напрегнатите отношения. \r\nСАЩ оказват натиск върху европейските съюзници да не използват технологията на Huawei, заявявайки, че това създава риск за сигурността, тъй като потенциално позволява на Пекин да има достъп до чувствителни комуникации. \r\nДосега Франция не е изключила използването на технологията Huawei. \r\nОсвен че обръща внимание на търговското сътрудничество и стратегическите въпроси със Си, Макрон е призован да се справи с случая с Менг Хонгвеи, китайския бивш шеф на базираната във Франция полицейска агенция Интерпол. \r\nСъпругата на Менг не се е чувала със съпруга си, откакто той бе арестуван в Китай преди близо шест месеца. В неделя се разбра, че тя е писала на Макрон с молба да засегне изчезването му пред Си. \r\nСмята се, че Менг е изправен пред обвинения в корупция. \r\nВъпреки многото източници на търкания, Франция иска да ангажира Китай като по-близък партньор, тъй като Вашингтон става по-изолационистка при политиката на Тръмп \"Америка на първо място\". \r\nПревод и редакция:", "date": "2019.03.26", "title": "AFP: Лидерите на Китай, Франция, Германия и ЕС обсъждат подобряването на отношенията в Париж"}
{"url": "http://www.focus-news.net/news/2019/03/26/2638947/denyat-26-mart-v-svetovnata-istoriya.html", "text": "Силно земетресение срива 90% от венецуелската столица Каракас през 1812 година. Австрийският композитор Франц Шуберт изнася единствения си публичен концерт през 1828 г. Румъния е провъзгласена за кралство (1881). Египет и Израел подписват мирен договор през 1979 г. на среща в Кемп Дейвид с посредничеството на САЩ, с който уреждат спорни въпроси помежду си. 1995 г. - появява се Шенгенският списък. В люксембургското градче Шенген седем страни-членки на ЕС - Франция, Германия, Белгия, Люксембург, Холандия, Испания и Португалия - подписват споразумение, премахващо контрола по границите помежду им. Съставен е списък от държави, чиито граждани се смятат за нежелани и за които има по-строги визови изисквания. През 1998 г. Бил Клинтън става първият американски президент, който посещава ЮАР. \r\n2018 г.  \r\nНай-малко 100 руски дипломати са изгонени от различни страни по света. Повече от 20 държави подкрепят действията на Великобритания след отравянето на бившия руския шпионин Сергей Скрипал. \r\n2018 г.  \r\nЕгипетският електорат гласува на президентски избори, а досегашният президент Абдел Фатхат ел-Сиси е изправен пред един единствен опонент. \r\n2015 г. \r\nКоалиция между Саудитска Арабия, Египет, Мароко, Йордания, Судан, Кувейт, Катар, Обединените арабски емирства и Бахрейн включваща до 150 000 военни и 100 самолета започва военна операция в съседен Йемен в подкрепа на действащата власт в страната. \r\n2015 г. \r\nАсоциацията по изчислителна техника присъжда на професор Майкъл Стоунбрейкър от катедрата за компютърни науки на Масачузетския технологичен институт наградата Тюринг. Професорът е създател на първата обектно-ориентирана СУБД PostgreSQL.  \r\n2014 г. \r\nТаави Рийвас встъпва в длъжност като новият министър председател на Естония. 35-годишният досегашен социален министър на страната е най-младия премиер в ЕС. \r\n2013 г. \r\nДържавните глави на Бразилия, Индия, Китай, Русия и ЮАР се срещат в Дърбан на поредна среща на страните от БРИКС. \r\n2012 г. \r\nЯпония закрива работата на още една атомна електроцентрала, като в момента остава само една действаща атомна електроцентрала в страната. \r\n2012 г. \r\nКамбъл Нюман е новият премиер на щата Куинсланд в Австралия. \r\n2012 г. \r\nМаки Села печели президентските избори в Сенегал. \r\n2000 г. \r\nС 52,94 процента от избирателните гласове Владимир Путин е избран за президент на Русия. Официално встъпва в длъжност като Президент на Руската федерация на 7 май 2000 г. \r\nВладимир Путин е роден на 7 октомври 1952 г. в Ленинград (днес Санкт-Петербург). През 1975 г. завършва Юридическия факултет на Ленинградския държавен университет и е изпратен по разпределение на работа в органите на държавна сигурност. До 1990 г. служи в Първо главно управление на КГБ на СССР, дълго време работи в Германия. От 1990 г. е помощник на заместник-ректора на Ленинградския държавен университет по международните въпроси, а по-късно съветник на председателя на Ленинградския съвет. От месец юни 1991 г. председателства Комитета по международни връзки на кметство Санкт-Петербург. През 1994-1996 г. е първи заместник на председателя на правителството (кмета) на Санкт-Петербург и председател на Комитета по международни връзки. От началото на 1997 г. е заместник на управляващия дейността на Президента на Русия, след това е заместник-ръководител на Администрацията на Президента на Руската федерация - началник на Главното управление за контрол. От 25 май до юни 1998 г. е първи заместник-ръководител на Президентската администрация. От 25 юли 1998 г. до 9 август 1999 г. е директор на Федералната служба за сигурност на Руската федерация. От октомври 1998 г. е член на Съвета за сигурност на Руската федерация. От 29 март до 9 август 1999 г. е секретар на Съвета за сигурност на Руската федерация. На 9 август 1999 г. президентът на Русия Борис Елцин назначава Владимир Путин за временно изпълняващ длъжността председател на Правителството на Руската федерация. От 16 август 1999 г. Путин е председател на Правителството на Руската федерация (за неговото утвърждаване гласуват 233 депутати от Държавната Дума, 84 са против и 17 - въздържали се). На 31 декември 1999 г. Елцин доброволно прекратява изпълняването на президентските си пълномощия и назначава Владимир Путин за временно изпълняващ длъжността Президент на Русия. На 26 март Путин е избран за Президент на Руската федерация още на първия тур на предсрочните избори. \r\n1998 г. \r\nБил Клинтън става първият американски президент, които посещава ЮАР. \r\n1979 г. \r\nВ Кемп Дейвид с решаващото участие на САЩ Израел и Египет подписват договор, с който уреждат споровете помежду си. \r\n1969 г. \r\nВ космоса е изстрелян първият съветски метеорологичен спътник. \r\n1948 г. \r\nСАЩ въвеждат ембарго на търговията със стратегически стоки със социалистическите страни. \r\n1947 г. \r\nВъзстановени са дипломатическите отношения с Египет. \r\nДипломатическите отношения между България и Египет са установени на 3 февруари 1926 г. Прекъсвани са два пъти: в периода от Втората световна война до 1947 г. и от декември 1978 г. до 31 декември 1984 г. В политическата сфера през последните години отношенията се развиват стабилно на основата на декларираната и от двете страни привързаност към принципите на демокрацията, взаимното уважение и взаимноизгодното сътрудничество. \r\nСъздадена е Европейската Икономическа Комисия на ООН. \r\n1881 г. \r\nРумъния е провъзгласена за кралство. \r\nПрез IV в. земите на Румъния са населени с даки и гети. През 107 г. са покорени от Рим и е образувана провинция Дакия. Румънците считат, че народът им е възникнал от естественото културно смесване на даките с римските колонисти от времето на император Траян. През VII-X в. и XII-XIII в. част от днешна Румъния влиза в състава на Първото и Второто българско царство. През XIV в. са основани независимите княжества Влашко (1322 г.) и Молдова (1359 г.). След 1526 г. Влашко, Молдова и Трансилвания са под турски протекторат. От 1688 г. Трансилвания е под властта на Хабсбургите. През 1829 г. съгласно Одринския мир Влашко и Молдова получават автономия. През 1862 г. княз Александър Куза обединява двете княжества под името Румъния. На 9 май 1877 г. Румъния се обявява за независима държава. След руско-турската война (1877 г.-1878 г.), в която участие вземат и румънски войски, Берлинския договор (1878 г.) признава независимостта на страната. На 30 декември 1947 г. монархията е свалена и крал Михай абдикира. \r\n1828 г. \r\nАвстрийският композитор Франц Шуберт изнася единствения си публичен концерт. Шуберт е родоначалник и представител на романтизма. Роден е на 31 януари 1797 г. Неговите първи учители по музика са баща му (по цигулка), по-големият му брат Игнац (по пиано) и енорийският свещеник М. Холцер (по пеене). На 11-годишна възраст започва да пее в придворния хор. Завършва учителска семинария (1813-1814 г.) и работи като помощник-учител при своя баща до 1818 г., след което се отделя от семейството. Няколко години живее от уроци по музика и се опитва да получи щатна, държавна длъжност на музикант, но не успява. Започва да издава музикалните си произведения през 1821 г. През 1818 г. и 1820 г. като учител по музика на дъщерите на граф И. Естерхази посещава Унгария, където се запознава с унгарските народни песни и циганската музика. През 1819 г., 1823 г. и 1825 г. посещава Горна Австрия и Грац. Песните му стават много известни в австрийското общество. Музиката му е тясно свързана с австрийското народно изкуство, в нея се чувства и влиянието на фолклора на славянските народи, унгарците и циганите, живеещи в Австрийската империя. Независимо от новаторството, запазва връзките си с традициите на Виенската класическа школа. Автор е на над 600 солови песни по стихове на Й. В. Гьоте, Ф. Шилер, Х. Хайне и други, на 9 симфонии (най-известна е 7-ата - \"Недовършена\"), около 20 опери, 17 увертюри, 15 струнни квартета, камерни ансамбли (клавирен квинтет \"Пъстървата\"), клавирни творби - сонати, валсове, фантазии, емпромптюта, музикални моменти и др. Много от неговите големи инструментални произведения са изпълнени десетилетия след смъртта му (“Голямата” симфония в до мажор за пръв път е изпълнена под диригентството на Ф. Менделсон през 1839 г., “Недовършената” симфония - през 1865 г.). \r\nФранц Шуберт умира на 19 ноември 1828 г. във Виена. \r\n1812 г. \r\nПри земетресение са разрушени 90% от столицата на Венецуела Каракас. На тази дата са родени: \r\n1944 г. \r\nРодена е Даяна Рос – американска певица. От 1959 г. пее във вокалната група \"Сюприйнс\". В началото на 70-те години започва самостоятелна кариера. Композициите в първите й албуми са дело на Ешфърд и Симсън. Участва във филмите \"Махагон\" и \"Магьосникът\". Записва съвместни албуми с М. Гей, изпълнява балади в стил диско. Издадени албуми: \"Diana Ross\" (1970 г.), \"I’m Still Waiting\" (1971 г.), \"Touch Mein the Morning\" (1973 г.), \"Diana Ross\" (1976 г.), \"Baby It’s Me\" (1977 г.), \"The Boss\" (1979 г.), \"Diana\" (1981 г.), \"Why Do Fools Fall in Love\" (1981 г.), \"Silk Electric\" (1982 г.), \"Ross\" (1983 г.), \"An Evening with\" (1986 г.), \"Red Hot Rhytm and Blues\" (1987 г.). \r\n1939 г. \r\nРоден е Джеймс Каан - американски актьор и режисьор. В киното работи от 1963 г. - “Сладката Ирма”. Започва кариерата си с епизодични роли в приключенски филми - “Елдорадо” (1966 г.). По-късно се снима в “Хора на дъжда” (1969 г.) и “Кръстникът” (1974 г.). Работи в различни жанрове – мюзикъли, комедии, драми, гангстерски филми, уестърни, военни филми, фантастични екшъни. Филми: “Смешната жена” (1975 г.), “Нямо кино” (1976 г.), “Глава втора” (1979 г.), “Каменната джунгла” (1987 г.), “Елитът на убийците” (1975 г.), “Лъжецът” (1980 г.), “Дик Трейси” (1990 г.), “Един мост повече” (1977 г.), “Едните и другите” (1981 г.), “Мизъри” (1990 г.), “Меден месец в Лас Вегас” (1992 г.), “Чужда раса” (1993 г.), , “Заличителят” (1996 г.), “Брониран” (1996 г.). През 1980 г. режисира “Скрий се да те виждам”, в който изпълнява главната роля. Други филми: “Това е баща ми” (1998 г.), “Мики Синьото око” (1999 г.), “Лъки таун блус” (2000 г.), “В сянка” (2001 г.), “Призрачен град” (2002 г.), “Догвил” (2002 г.), “Далас и Ръсти” (2003 г.). \r\n1935 г. \r\nРоден е Махмуд Абас - президент на Палестинската автономия. През 1948 г. заминава за Сирия като бежанец и работи там като начален учител. Впоследствие учи право както в Сирия, така и в Египет, след което получава докторска степен по история в Института по ориенталистика в Москва. Следващите години от своя живот прекарва в Катар и именно там започва да организира палестински групи, които работят за палестинската кауза. Махмуд Абас е палестински политик от Фатах. От март до октомври 2003 г. е министър-председател на Палестинската автономия, но си подава оставка след борба за надмощие с Арафат. Ръководител е на Организацията за освобождение на Палестина (ООП), след като е избран за такъв на 11 ноември 2004 г. На 9 януари 2005 г. е избран за президент на Палестинската автономия. \r\n1925 г. \r\nРоден е Пиер Булез - френски композитор и диригент, един от лидерите на авангардизма в музиката. През 1960 г. става преподавател в Базелската музикална академия. Най-популярните му творби са: пиеса за контраалт и 6 струнни инструмента \"Чук без майстор\" (1955 г., по стихове на сюрреалиста Р. Шара), \"Структури\" за 2 пиана (1-ва серия, 1955 г., 2-ра серия, 1961 г.), 3 сонати за пиано и др. \r\n1840 г. \r\nРоден е Джордж Смит - английски асиролог и археолог. Работи в Британския музей първоначално като гравьор, а по-късно, след като овладява клинописното писмо, става научен сътрудник. През 1872 г. сред таблиците от библиотеката на Ашурбанипал открива акадската версия на легендата за Потопа - прототип на библейската легенда. Открива поемата за Гилгамеш и др. През 1873-1876 г. ръководи разкопките в Ниневия. Участва в издаването на асирийски текстове в поредицата “The cuneiform inscriptions of Western Asia” (1861-1884 г.). \r\n1821 г. \r\nРоден е Ернст Енгел - немски специалист по статистика. След като завършва минно инженерство в Германия и Париж, става директор на статистическите служби в Саксония и Прусия. През 1857 г. поставя на обсъждане закона, наречен по-късно \"Закон на Енгел\", който представлява едно от първите емпирични открития в икономиката, което е в сила и до днес. \r\n1750 г. \r\nРоден е Шарл Жилбер Ром - деец на Великата френска революция, якобинец. През 1779-1786 г. живее в Русия като възпитател в дома на граф П. А. Строганов, а през следващите 2 години - в Швейцария. След завръщането си във Франция се включва в революционното движение. През 1791 г. е избран в Законодателното събрание, а през 1792 г. - в Конвента. Занимава се с подготовката на реформи в областта на народното образование и взема участие в изработването на републиканския календар. Първоначално одобрява и подкрепя идеята за термидорския преврат през 1794 г., но скоро след това започва борба срещу термидорианците. След потушаването на въстанието през 1795 г. е осъден на смърт. На 17 юни 1795 г. се самоубива. На тази дата умират: \r\n1959 г. \r\nУмира Реймънд Чандлър - американски писател, автор на криминални романи, един от вдъхновителите на “твърдата школа” в жанра. Завършва колежа в Дълич, Англия през 1905 г., и продължава образованието си във Франция и Германия. След завръщането си в Англия работи в Адмиралтейството, учителства, работи като журналист (сътрудничи на “Уестминстър Газет” и “Академи”). Заминава за САЩ след 1912 г., където работи в една фирма в Сент Луис, а след това - в Сан Франциско. По време на Първата световна война се записва като доброволец в полка “Гордън Хайландърс”, Канада, с който участва в боевете във Франция. Удостоен е с 2 медала за храброст. Завръща се в САЩ през 1919 г. Първият му криминален разказ - “Изнудвачите не стрелят”, е публикуван в сп. “Блек Маси” през 1933 г. Първия си криминален роман - “Големият сън”, издава през 1939 г. За 20 години издава още 6 романа: “Сбогом, моя красавице” (1940 г.), “Високият прозорец” (1942 г.), “Жената в езерото” (1943 г.), “Сестричката” (1949 г.), “Дългото сбогуване” (1953 г., награда “Е. А. По”) и “Насрещна игра” (1958 г.). Незавършен остава романът “Загадката на Пудъл Спрингс”. \r\n1957 г. \r\nУмира Едуард Ерио - френски политик, министър-председател на Франция в годините 1924-1925 г. От 1932 г. е един от лидерите на Радикалната партия. Член е на Френската академия (1946 г.). Завършва Екол Нормал Супериор в Париж. От 1905 г. е постоянен (с изключение на годините на фашистката окупация на Франция) мер на Лион. Първото правителство на Ерио (правителство на \"левия блок\") установява дипломатически отношения със СССР през 1924 г. Второто подписва със СССР пакт за ненападение през 1932 г. и участва в Лозанската конференция. Обявява се против Мюнхенското съглашение (1938 г.). През 1942 г. е арестуван и въдворен в германски концентрационен лагер до освобождаването му през есента на 1945 г. от съветската армия, след което се завръща в родината си. В следвоенните години се обявява против политиката на разкол в Европа, противопоставянето на военните групировки и ремилитаризацията на Западна Германия. Ерио е виден публицист, историк, писател, литературен и музикален критик. Автор е на монография, посветена на философията на Филон (1897 г.), както и на книгите \"Мадам Рекамие и нейните приятели\" (1904 г.), \"Към историята на френската литература\" (1905 г.), \"Новата Русия\" (1922 г.), \"Лион по време на войната\" (1925 г.), \"Животът на Бетовен\" (1929 г.) и др. \r\n1945 г. \r\nУмира Дейвид Лойд Джордж - английски държавен и политически деец, дипломат, един от лидерите на Либералната партия. Министър на търговията (1905-1908 г.) и на финансите (1908-1915 г.). В края на 1916 г. възглавява коалиционно правителство. Той е един от главните автори на системата от Парижки договори - Версайски, Сенжерменски, Трианонски, Севърски и Ньойски. Участва в Парижката мирна конференция (1919-1920 г.), свикана от държавите победителки в Първата световна война (1914-1918 г.) за изработване на мирни договори с победените държави. На конференцията Лойд Джордж активно съдейства за налагането на България на Ньойския мирен договор. Правителството му организира икономическа блокада срещу Съветска Русия. Лойд Джордж е един от инициаторите за свикването на Генуезката конференция през 1922 г. (конференция за икономическо възстановяване на Русия и на Европа след Първата световна война). \r\n1923 г. \r\nУмира Сара Бернар - псевдоним на Розине Бернхард, френска драматична актриса. През 1896-1922 г. ръководи свой театър, наречен по-късно на нейно име. Роли: Маргарита Готие във филма \"Дамата с камелиите\" по А. Дюма-син, Федра - във \"Федра\" от Ж. Расин и др.  \r\n1918 г. \r\nУмира Цезар Кюи - руски композитор, член на известната “Могъща група”, музикален критик. По професия е офицер - генерал-майор, професор по фортификация в Николаевската академия на генералния щаб. Той е известен учен и специалист по фортификация и военно строителство. Популяризира и утвърждава творчеството на М. И. Глинка, А. С. Даргомижски и съвременните му руски и чуждестранни композитори. Автор е на 2 опери - “Синът на мандарина” (1859 г.), “Уилям Радклиф” (1868 г.), много романси и други музикални произведения. \r\n1892 г. \r\nУмира Уолт Уитмън - американски поет и публицист. Работи като учител, пише разкази, статии, стихове. През 1836 г. редактира в. “Бруклин Ийгъл”, а през 1838 г. основава собствен седмичник - “Лонг Айлъндър”. През 1848 г. е редактор на нюорлеанския в. “Кресънт”, а половин година по-късно в Бруклин издава в. “Фриман”. През 1855 г. публикува книгата “Стръкчета трева”, получила положителна оценка от Х. Д. Торо и Р. У. Емерсън. От 1855 г. до 1862 г. отново се занимава с журналистика. По време на Гражданската война (1961-1965 г.) работи като санитар в болница. На събитията във войната посвещава стиховете в сб. “Барабанен бой” (1865 г.) и “Когато на двора пред дома свиреше пролетният вятър” (1865 г.). До смъртта си издава “Демократични хоризонти” (1871 г.), “Дни-образци и до поискване” (1882 г.), “Ноемврийски колони” (1888 г.). \r\n1839 г. \r\nУмира Юрий Иванович Венелин (псевдоним на Георги Хуца) – украински славист, българист, фолклорист, етнограф, филолог. Роден е на 22 септември 1802 г. в с. Велика Тибава (дн. в Унгария). Учи в Лвовския университет. В Кишинев проучва езика и историята на българските преселници. Продължава обучението си в Москва, където следва медицина. През 1830 г. е командирован в България от Руската академия на науките. Посещава някои български градове като Варна, Каварна, Силистра и други и записва редица народни песни и умотворения, като се запознава непосредствено с някои особености на българския език. Запознава се с В. Априлов, с когото води оживена кореспонденция. Автор е на съчинението \"Старите и сегашни българи в тяхното политическо, народописно, историческо и религиозно отношение спрямо русите\", издадено в 3 т. през 1839-1841 г. Този труд прави известно името на българите сред по-широк кръг от руската общественост и повлиява на много българи, между които и В. Априлов, да осъзнаят своята народност. Други съчинения: (1829 г.), \"О характере народньiх песен у славян задунайских\" (1835 г.), \"О зародьiше новой болгарской литературьi\" (1838 г.), \"Граматика на сегашния български език\" и други, много от които издадени след смъртта му. Умира в Москва. \r\n1827 г. \r\nУмира Лудвиг ван Бетовен - германски композитор. От 1792 г. живее във Виена, където концертира като пианист до загубването на слуха си. Учи при Албрехтсбергер и Салиери. Унищожава всичко, написано до 25-годишната си възраст, поради самовзискателност. От 1796 г. до 1800 г. създава 21 опуса (Първата симфония, опус 21). Между 1800 г. и 1802 г. завършва нови 15 опуса, а през следващите 2 години - още 20, между които и Третата симфония \"Ероика\". Негови произведения са още \"Фиделио\" (1805 г.), Четвъртата симфония (1806 г.), Концерт за пиано № 4 (1806 г.), \"Кориолан\" (1807 г.), Петата симфония (1808 г.), концерти, сонати, квартети и др. След 20-те години не твори активно. На 7 май 1824 г. прозвучава и най-забележителното му произведение - 9 симфония. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.03.26", "title": "Денят 26 март в световната история"}
{"url": "http://www.focus-news.net/news/2019/03/26/2638932/chestvame-denya-na-trakiya.html", "text": "На 26 март честваме Деня на Тракия. На този ден се чества подвига на българските войни, паднали край Одрин и из тракийските полета, както и почитта и паметта към хилядите българи - тракийски бежанци, намерили подслон в пределите на България и запазили родовата си памет. Чества се като годишнина от денят, в който е превзета Одринската крепост на 26 март 1913 г. от Българската армия през Балканската война (1912-1913). Пленени са 14 турски генерали, 2000 офицери, 50 000 войници, 413 оръдия, 46 тежки картечници, 90 000 снаряда, 12 000 000 патрона и друго имущество. Българите губят в атаката 1316 убити и 6329 ранени. Победата донася свободата на тракийските българи. \r\nПрез 2006 година денят е признат официално от българското правителство за Ден на Тракия.  \r\nНа този ден всички тракийски дружества в страната почитат паметта на героите от Одринската епопея с поклонение пред светите места, с църковни служби и концерти.", "date": "2019.03.26", "title": "Честваме Деня на Тракия"}
{"url": "http://www.focus-news.net/news/2019/03/26/2638939/reuters-sauditska-arabiya-osadi-reshenieto-na-sasht-za-golanskite-vazvisheniya.html", "text": "Саудитска Арабия осъди решението на американския президент Доналд Тръмп да признае официално Голанските възвишения за територия на Израел,  се казва в изявление, разпространено от държавната информационна агенция във вторник, предава  Reuters . \r\n„Опитите да се наложи свършен факт не променят ситуацията“, се казва в съобщението, където се уточнява, че Голаните са „окупирана земя на Сирийската арабска република съгласно всички съответстващи международни резолюции“. \r\n„Това ще има значителни отрицателни последици за мирния процес в Близкия Изток и сигурността и стабилността в региона“, предупреждава Рияд. \r\nПревод и редакция:", "date": "2019.03.26", "title": "Reuters: Саудитска Арабия осъди решението на САЩ за Голанските възвишения"}
{"url": "http://www.focus-news.net/news/2019/03/26/2638933/predsedatelyat-na-narodnoto-sabranie-tsveta-karayancheva-shte-uchastva-v-otbelyazvaneto-na-106-ata-godishnina-ot-prevzemaneto-na-odrinskata-krepost-i-denya-na-trakiya.html", "text": "Председателят на Народното събрание Цвета Караянчева и народни представители ще участват в отбелязването на 106-ата годишнина от превземането на Одринската крепост и Деня на Тракия. Това съобщиха от пресцентъра на  Народното събрание . То ще бъде на от 11.00 часа при Арката на 8-ми приморски пехотен полк във Варна.  \r\nПредседателят на парламента ще приеме рапорта на командващия почетния караул и ще произнесе слово по повод годишнината. Организатори на отбелязването са Тракийско дружество „Капитан Петко Войвода“, Община Варна, Военноморските сили, Съюза на офицерите и сержантите от запаса и резерва и Съюза на ветераните от войните.  \r\nВ 9.00 часа председателят на Народното събрание ще посети ремонтираната със средства по Оперативна програма „Региони в растеж“ детска градина „Светулка“ в града. По-късно Цвета Караянчева ще поздрави учениците, спечелили първи места в най-престижния конкурс на НАСА и Националното космическо общество на САЩ за проектиране на космически колонии. В 10.00 часа в сградата на Общината тя ще връчи почетен плакет на Народното събрание на отбора на Математическа гимназия „Д-р Петър Берон“.  \r\nПредвижда се председателят на Народното събрание да разговаря с културната общественост на Варна в 14.00 часа в сградата на Драматичния театър „Стоян Бъчваров“.", "date": "2019.03.26", "title": "Председателят на Народното събрание Цвета Караянчева ще участва в отбелязването на 106-ата годишнина от превземането на Одринската крепост и Деня на Тракия"}
{"url": "http://www.focus-news.net/news/2019/03/26/2638948/api-prodalzhava-remontat-na-dva-viadukta-na-am-hemus-dvizhenieto-ot-33-ti-do-40-ti-km-na-avtomagistralata-shte-se-osashtestvyava-dvuposochno-v-platnoto-za-sofiya.html", "text": "Продължава ремонтът на два виадукта на АМ „Хемус“. Това съобщиха от пресцентъра на  Агенция „Пътна инфраструктура“  (АПИ). Движението от 33-ти до 40-ти километър на АМ „Хемус“ ще се осъществява двупосочно в платното за София поради ремонт на виадуктите при 36-ти км („Коренишки дол“) и при 37-ми км в платното за Варна. \t \r\nМиналата година е било ремонтирано платното за София на двете съоръжения и сега трафикът ще преминава по тях. Виадуктите не са били обновявани от построяването им преди повече от 30 години. „Коренишки дол“ при км 36+450 е в експлоатация от 1986 година, а дължината му е 481 метра. Съоръжението при км 37+920 е 322 метра. Очаква се ремонтът им да завърши до края на строителния сезон. Ще се ремонтира както пътното платно, така и долното строене (колоните на съоръженията). \r\nВ момента на АМ „Хемус“ се ремонтира и тръбата за София на тунел „Витиня“. Движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и същите системи за безопасност. \r\nАгенция „Пътна инфраструктура“ апелира шофьорите да карат разумно и да спазват стриктно въведената временна организация на движението по време на строителните работи. Ремонтът е наложителен и трябва да бъде направен, за да се пътува след това много по-удобно по обновени пътни участъци.   \r\nОт 10.00 ч. до 15.30 ч. движението по АМ „Тракия“ в тунел „Траянови врата“ в посока Бургас ще се осъществява в изпреварващата лента поради ремонт на осветителната система и видеонаблюдението в изпреварващата лента.", "date": "2019.03.26", "title": "АПИ: Продължава ремонтът на два виадукта на АМ „Хемус, движението от 33-ти до 40-ти км на автомагистралата ще се осъществява двупосочно в платното за София"}
{"url": "http://www.focus-news.net/news/2019/03/26/2638949/patuvashtata-izlozhba-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-predstavena-v-stara-zagora.html", "text": "Пътуващата изложба „140 години от Учредителното събрание и приемането на Търновската конституция“ ще бъде представена в 18.00 часа във фоайето на Държавна опера - Стара Загора. Това съобщиха от пресцентъра на  Народното събрание . \r\nЕкспозицията, подготвена по инициатива на Народното събрание със съдействието на Държавна агенция „Архиви“, ще бъде открита от областния управител на Стара Загора Гергана Микова. В изложбата са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития, които го следват.", "date": "2019.03.26", "title": "Пътуващата изложба „140 години от Учредителното събрание и приемането на Търновската конституция“ ще бъде представена в Стара Загора"}
{"url": "http://www.focus-news.net/news/2019/03/26/2638950/narodniyat-predstavitel-ot-bsp-za-balgariya-nikolay-tsonkov-shte-provede-priemna-za-grazhdani-v-novi-iskar.html", "text": "Народният представител от „БСП за България“ Николай Цонков ще бъде на разположение на гражданите от 11.30 до 12.30 часа, в Районния съвет на БСП – Нови Искър, с. Курило, ул. „Искърско дефиле“ №259. Това съобщиха от  партията .", "date": "2019.03.26", "title": "Народният представител от „БСП за България“ Николай Цонков ще проведе приемна за граждани в Нови Искър"}
{"url": "http://www.focus-news.net/news/2019/03/26/2638952/pregled-na-osnovnite-temi-v-dobrudzhanskiya-pechat.html", "text": "„Ирена Соколова – ГЕРБ: Не е грях да си купиш имот! Възмездие очаква социопатите, които не мислят така!“, е водещо заглавие на вестник  „Добруджанска трибуна“ . Според подзаглавието: „Структурите на ГЕРБ, започнали от един и събирали човек до човека знаят, че само работата в единство и непрекъснатия контакт помежду ни, ни водят стъпка напред, категорична бе в Добрич шефката на структура „Жени“ в управляващата партия“. Лидерът на женската организация е била на посещение в Добрич. Тя е участвала в мероприятие през почивните дни. „Военното гробище вече е с национално значение“, съобщава изданието. Мемориалният комплекс е обявен за обект с национално значение, са съобщили от Община град Добрич. Поетият ангажимент за промяна на статута е изпълнен. Със заповед на министъра на културата от 21 март тази година мемориалният комплекс, който е групова историческа, архитектурна и строителна недвижима културна ценност вече е от национално значение. От региона – „Стартира изграждането на храм в село Тюленово“, съобщава всекидневникът. Първата символична копка е направена на 23 март. Така са положени основите на храм „ Св. вмч. Георги“. Основният дарител е Димитрин Русев от Добрич. Обявена е дарителска сметка за набиране на средства за построяването на църквата. „После не вярвай на народа, че мафията си имала… държава. Още трима високопоставени властници с евтини апартаменти от „Артекс“, с това заглавие на първа страница излиза днес другият регионален вестник „Нова добруджанска трибуна“. Новите лица с евтини жилища са от средите на изпълнителната и съдебна власт и регулаторите. „Над 20 различни култури ще бъдат представени на международния ден във ВУМ“, съобщава изданието. Празник на културите и нациите е организиран във висшето училище в Добрич. Песни, танци, изкуство, презентации, чрез тях всеки участник ще изрази своята принадлежност. Целта е по този начин да се поддържа дух на толерантност и единство. Студенти от 52 държави се обучават във ВУМ през тази академична година. „Заради засушаването в Добричка област състоянието на 48 на сто от масивите с пшеница се оценява като „средно“, съобщава всекидневникът, позовавайки се на информация, предоставена от директора на Областната дирекция „Земеделие“ в Добрич. Направено е първо обследване на 10% от масивите със зърнени култури.", "date": "2019.03.26", "title": "Преглед на основните теми в добруджанския печат"}
{"url": "http://www.focus-news.net/news/2019/03/26/2638956/dobrich-remontat-na-asfaltova-nastilka-po-chast-ot-pat-71-v-posoka-silistra-prodalzhava-do-29-mart.html", "text": "Ремонтът на асфалтова настилка по част от път - 71 в посока Силистра продължава до 29 март. Движението по това направление се регулира с пътни знаци и се осъществява с повишено внимание, предаде кореспондентът на  Радио „Фокус” – Варна . Няма въведени промени в движението на автомобили в областта. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич времето е ясно и слънчево, тихо е, температурата на въздуха е около 4 градусa. Пътните настилки са сухи, условията за пътуване са добри. В Добрич“ заради дейности по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. От вчера е затворена за движение на автомобили ул. „Райко Цончев“. Временната организация ще важи до приключване на планираните дейности по водния проект. \r\nЖулиета НИКОЛОВА", "date": "2019.03.26", "title": "Добрич: Ремонтът на асфалтова настилка по част от път - 71 в посока Силистра продължава до 29 март"}
{"url": "http://www.focus-news.net/news/2019/03/26/2638957/api-vazstanoveno-e-dvizhenieto-v-izprevarvashtata-lenta-na-am-trakiya-pri-km-84-v-posoka-sofiya.html", "text": "Възстановено е движението в изпреварващата лента на АМ \"Тракия\" при км 84, в посока София. Това съобщиха от пресцентъра  Агенция \"Пътна инфраструктура\" . Остава ограничено движението в активната лента поради изтегляне на тежкотоварен автомобил. Необходимо е шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –   , както и по всяко време от денонощието на тел. 0700 130 20 в АПИ.", "date": "2019.03.26", "title": "АПИ: Възстановено е движението в изпреварващата лента на АМ \"Тракия\" при км 84, в посока София"}
{"url": "http://www.focus-news.net/news/2019/03/26/2638958/blagoevgrad-normalno-e-dvizhenieto-po-glaven-pat-e-79-patya-simitli-gotse-delchev-i-am-struma.html", "text": "Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ в участъка от Благоевградска област. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. В момента в областта няма превалявания от дъжд или сняг. Не е имало сигнали и за паднали камъни, които да са затруднявали трафика по републиканската пътна мрежа. До 30 март движението по главен път Е-79 в участъка Кресна – Долна Градешница в района на км 402+365 е ограничено поради извършване на ремонтни дейности на моста на жп линия „София – Кулата“. Движението се осъществява по обходен маршрут, който заобикаля съоръжението и се регулира от светофарна уредба. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.03.26", "title": "Благоевград: Нормално е движението по главен път Е-79, пътя  Симитли-Гоце Делчев и АМ „Струма“"}
{"url": "http://www.focus-news.net/news/2019/03/26/2638961/sliven-obshtinata-organizira-mobilen-sabiratelen-punkt-za-bezvazmezdno-priemane-na-opasni-otpadatsi-ot-domakinstvata.html", "text": "Община Сливен организира мобилен събирателен пункт за безвъзмездно приемане на опасни отпадъци от домакинствата и последващото им третиране до 27 март, от 10.00 до 16.00 часа. Това съобщиха от пресцентъра на  Общината . Пунктът ще е разположен в кв. „Българка“, на паркинг до „Битака“. \r\nОсновни групи опасни отпадъци, образувани в домакинствата са: \r\n- живак и живакосъдържащи уреди – живачни термометри и ампули, прекъсвачи, живак (с изключение на луминесцентни лампи); \r\n- лакове и бояджийски материали – бои, лакове, разредители и разтворители за боя, терпентин и др; \r\n- домакински препарати и химикали – почистващи препарати, белина, дезинфектанти, дезодоранти, киселини, основи, реактиви и др.; \r\n- мастила и замърсени опаковки – опаковки, съдържащи опасни вещества; \r\n- негодни препарати за растителна защита – пестициди; \r\n- фармацевтични продукти – лекарства с изтекъл срок на годност. \r\n„Включването на отпадъци с опасни свойства в общия поток битови отпадъци влияе отрицателно върху здравето на хората, замърсява околната среда и нарушава нормалната експлоатация на депата за отпадъци. След употреба отделете опаковките заедно с остатъка от продукта. Предайте ги в мобилния събирателен пункт“, призовават от Община Сливен.", "date": "2019.03.26", "title": "Сливен: Общината организира мобилен събирателен пункт за безвъзмездно приемане на опасни отпадъци от домакинствата"}
{"url": "http://www.focus-news.net/news/2019/03/26/2638963/blagoevgrad-obshtina-petrich-i-nch-bratya-miladinovi-shte-otbelezhat-70-godishninata-na-kiril-asparuhov-s-premiera-na-poetichniya-mu-sbornik-zhiteyski-glatki.html", "text": "Община Петрич и НЧ „Братя Миладинови” ще отбележат 70-годишнината на Кирил Аспарухов с премиера на поетичния му сборник „Житейски глътки”. Това съобщиха от пресцентъра на  Общината . Премиерата ще се състои от 18.00 часа в Малкия читалищен салон. Входът е свободен.", "date": "2019.03.26", "title": "Благоевград: Община Петрич и НЧ „Братя Миладинови” ще отбележат 70-годишнината на Кирил Аспарухов с премиера на поетичния му сборник „Житейски глътки”"}
{"url": "http://www.focus-news.net/news/2019/03/26/2638946/dobri-belivanov-kmet-denyat-na-trakiya-v-haskovo-e-osobeno-tarzhestven-tuk-v-samoto-sartse-na-trakiya-imame-hilyadi-potomtsi-na-trakiyskite-bezhantsi.html", "text": "Денят на Тракия в Хасково е особено тържествен, защото тук в самото сърце на Тракия, имаме хиляди потомци на тракийските бежанци. Това каза кметът на Хасково Добри Беливанов в интервю на  Агенция „Фокус“  по повод Денят на Тракия. „В Хасково дори имаме квартал наречен „Тракийски“, който е населен предимно с потомци на бежанците“, коментира той. „Това, което всяка година правим е полагане на венци и цветя пред паметника на Незнайния войн на площада, след което по-късно, към 17.30 часа на сцената ще има концерт на Ансамбъл „Китна Тракия“, обясни кметът. Беливанов допълни, че преселниците са вече част от града. „Техните потомци са наши съграждани – работят, трудят се, почти във всички области има потомци на тракийците. Също така това, което представлява интерес, е, че най-представителният паметник на капитан Петко войвода се намира в Хасково“, посочи кметът и коментира, че празникът се посреща със смесени чувства. „С радост от това, което сме постигнали, но също отдаваме почит на загиналите наши съграждани“, изтъкна Беливанов. Според него проектозаконът на Тракийските дружества за решаване на въпросите на тракийските бежанци трябва да се обсъди и в Народното събрание да се вземат съответните решения.  \r\nТеодора ПАТРОНОВА", "date": "2019.03.26", "title": "Добри Беливанов, кмет: Денят на Тракия в Хасково е особено тържествен, тук - в самото сърце на Тракия, имаме хиляди потомци на тракийските бежанци"}
{"url": "http://www.focus-news.net/news/2019/03/26/2638951/stolichna-obshtina-organizira-otbelyazvane-na-denya-na-trakiya-i-106-godini-ot-odrinskata-epopeya.html", "text": "Столична община, Съюзът на тракийските дружества в България и Съюзът на офицерите и сержантите от запаса и резерва организират тържествени събития по повод Деня на Тракия и 106 години от Одринската епопея. Това съобщиха от пресцентъра на  Общината . Заупокойна служба ще се състои в храм „Свети Николай Софийски - Нови” от 10.30 часа. За 10.00 ч.  е предвидено поднасяне на цветя пред Паметника на Екзарх Антим І, а от 11.15 ч. ще се проведе честване-поклонение при Мемориала на Одринци (в парковото пространство между ул. „Пиротска” и ул. „Опълченска”). \r\nВ програмата ще участват актрисата Василка Сугарева, квартет „Славей”, квартет „Армейска песен” и Нели Рангелова. Слова ще произнесат д-р Тодор Чобанов - зам.- кмет на Столичната община, и Красимир Премянов - председател на Съюза на тракийските дружества в България.", "date": "2019.03.26", "title": "Столична община организира отбелязване на Деня на Тракия и 106 години от Одринската епопея"}
{"url": "http://www.focus-news.net/news/2019/03/26/2638964/izlozhbata-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-predstavena-v-silistra.html", "text": "Изложбата, посветена на 140 години от Учредителното събрание и приемането на Търновската конституция, ще бъде представена в Художествената галерия в Силистра в 17.00 часа. Това съобщиха от пресцентъра на  Народното събрание . Експозицията ще бъде открита от областния управител на Силистра Ивелин Статев и ръководителката на отдела на Държавна агенция „Архиви“ в града Юлия Кюшелиева. По повод 140 години от Учредителното събрание и приемането на Търновската конституция Народното събрание със съдействието на Държавна агенция „Архиви“ подготви документалната изложба, която се представя във всички областни градове на страната. В нея са показани исторически и биографична данни за народните представители от състава на Учредителното събрание, портрети и документи за тяхната дейност.  \r\nЗаедно с представянето на експозицията в Силистра ще бъде отбелязана и 20-ата година на институцията „Областен управител“ в Силистра. На събитието са поканени предишни областни и заместник областни управители, народни представители, представители на различни институции и граждани.", "date": "2019.03.26", "title": "Изложбата, посветена на 140 години от Учредителното събрание и приемането на Търновската конституция, ще бъде представена в Силистра"}
{"url": "http://www.focus-news.net/news/2019/03/26/2638966/api-napalno-e-vazstanoveno-dvizhenieto-pri-km-84-na-am-trakiya-v-posoka-sofiya.html", "text": "Напълно е възстановено движението при км 84 на АМ \"Тракия\", в посока София. Това съобщиха от пресцентъра на  Агенция „Пътна инфраструктура“ . \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.03.26", "title": "АПИ: Напълно е възстановено движението при км 84 на АМ \"Тракия\", в посока София"}
{"url": "http://www.focus-news.net/news/2019/03/26/2638965/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с ремонт на стратегически водопровод на ул. „Патриарх Герман“, с. Герман, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- кв. „Димитър Миленков“; \r\n- кв. „Врана Лозен“; \r\n- Жандармерия, резиденция „Врана“, стопанство „Врана“; \r\n- кв. „Кремиковци“, кв. „Сеславци“, с. Яна. \r\nС понижено налягане на водата ще бъдат: кв. „Ботунец“ и с. Горни Богров. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Яна – пред кметството; кв. „Сеславци“ – пред кметството; кв. „Кремиковци“ – на центъра. \r\nВъв връзка с подмяна на спирателен кран на ул. „Велчо Атанасов“, ж.к. „Подуене“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: \r\n- ул. „Кадин връх“, ул. „Георги Пеячевич“ - от ул. „Юндола“ до ул. „Гълъбец“, ул. „Велчо Атанасов“ - от ул. „Кадин връх“ до ул. „Бричебор“, - ул. „Добромирка“, ул. „Гълъбец“ - от бул. „Ситняково“ до  ул. „Георги Пеячевич“; \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велчо Атанасов“, ъгъла с ул. „Кадин връх“. \r\nВъв връзка с изграждане на сградно водопроводно отклонение на ул. „Дончо Ватах“, ж.к. „Хаджи Димитър“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- ул. „Дончо Ватах“, от ул. „Макгахан“ до ул. „Клисура“; \r\n- ул. „Клисура“, от ул. „Ангел войвода“ до ул. „Уошбърн“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дончо Ватах“, ъгъла с ул. „Макгахан“. \r\nВъв връзка с подмяна на сградно водопроводно отклонение на ул. „Старата върба“, гр. Нови Искър, кв. „Кумарица“, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: \r\n- ул. „Летец“, ул. „Иван Вазов“, ул. „Искърско дефиле“, ул. „Хаджи Димитър“ и района между ул. „Банска“ ул. „Зенит“ и ул. „Стое Джуров“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хаджи Димитър“, ъгъла с ул. „Банска“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.03.26", "title": "Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/03/26/2638968/sport-ukrayna-izleze-nachelo-v-grupa-b-sled-pobeda-s-21-nad-lyuksemburg.html", "text": "Украйна победи Люксембург с 2:1 като гост в квалификация за Европейското първенство през 2020 година и излезе начело в група B. В другия мач от потока Португалия и Сърбия завършиха наравно 1:1 в Лисабон. Така след две изиграни срещи украинците имат 4 точки, Люксембург имат 3 и са на второ място, а Португалия са трети с 2 точки.", "date": "2019.03.26", "title": "Спорт: Украйна излезе начело в група B след победа с 2:1 над Люксембург"}
{"url": "http://www.focus-news.net/news/2019/03/26/2638969/burgas-vavedeno-e-ogranichenie-na-dvizhenieto-ot-172-do-184-km-po-patya-obzor-selo-banya-poradi-remont.html", "text": "Сухи и проходими са пътищата на територията на областта. Това съобщиха за  Радио „Фокус“ – Бургас  от Областно пътно управление. Условията за пътуване са добри. Видимостта е добра, няма затворени пътни участъци. Проходите на територията на областта са отворени за движение на всички моторни превозни средства. До 29 март са въведени две ограничения за движение поради извършването на ремонтни дейности. Едното важи за участъка Обзор – Баня от км 172+000 до км 184+000, а другото за движението в участъка Баня – Слънчев бряг от км 189+000 до км 191+000, където се извършват ремонтни дейности на водостоци. Посочените участъци са сигнализирани с пътни знаци. \r\nИнтензивно се осъществява движението по входно-изходните пътни артерии на град Бургас. Натоварен е трафикът в посока АМ „Тракия“, по пътя Бургас – кв. „Сарафово“, както и в района на пътен възел „Юг“. Струпване на автомобили се наблюдава и в районите на някои от възловите кръстовища в центъра на града – между булевардите „Сан Стефано“ и „Демокрация“, между улиците „Цар Петър“ и „Иван Вазов“, както и на кръстовището между бул. „Сан Стефано“ и ул. „Христо Ботев“. \r\nМария ПОПЧЕВА", "date": "2019.03.26", "title": "Бургас: Въведено е ограничение на движението от 172 до 184 км по пътя Обзор – село Баня поради ремонт"}
{"url": "http://www.focus-news.net/news/2019/03/26/2638967/kardzhali-tarzhestvenoto-chestvane-na-denya-na-trakiya-shte-se-provede-v-grada.html", "text": "Тържественото честване на Деня на Тракия ще се проведе в града. То ще започне в 12.00 часа с поднасяне на венци и цветя пред паметниците на капитан Петко Войвода, войводите Димитър Маджаров и Стоян Терзиев, пред паметника на Освободителите, в който са погребани костите на загиналите воини в боевете за Кърджали през Балканската война и пред паметника на командира-освободител генерал Васил Делов. Това съобщи за  Радио „Фокус“  Яне Янев, председател на Тракийско дружество „Димитър Маджаров“, което съвместно с Народно читалище „Тракия-2009“ организира честването. Гости на празненството в Кърджали ще бъдат акад. Георги Марков, проф. Васил Проданов, директор на Тракийския научен институт, Иван Гранитски, директор на издателство „Захарий Стоянов”, и Красимир Премянов - председател на Съюза на тракийските дружества в България.  \r\nВ 14.00 часа акад. Георги Марков и Иван Гранитски ще дарят книги на библиотека „Н. Й. Вапцаров“.  \r\nВ 16.00 часа пред Дома на културата с музика и хора ще започне празненството в чест на Деня на Тракия, организирано от Тракийско дружество „Тракийско сърце“ и Народно читалище „Родопски фар“ - кв. „Гледка“. Във фоайето на Дома на културата ще бъде открита изложбата „Богатия свят на тракийката“. Предвидени са също дегустация на тракийски ястия и модно ревю с тракийски носии.  \r\nГрупа от Тракийско дружество „Д. Маджаров“ и Народно читалище „Тракия-2009“ ще участва и в тържествата в град Варна, където Военноморските сили всяка година на тази дата отдават военни почести на героите, паднали в Балканските войни и Първата световна война. \r\nДарина ДЕЕНИЧИНА", "date": "2019.03.26", "title": "Кърджали: Тържественото честване на Деня на Тракия ще се проведе в града"}
{"url": "http://www.focus-news.net/news/2019/03/26/2638953/varna-dvizhenieto-po-bul-osmi-primorski-polk-shte-bade-spryano-zaradi-chestvaneto-na-denya-na-trakiya.html", "text": "Във връзка с честването на 106 години от битката при Одрин движението на превозни средства по бул. „Осми Приморски полк“ ще бъде преустановено за времето от 10.45 до 12.00 ч., съобщиха от пресцентъра на  общината . Затворено за превозни средства ще е пътното платно в посока спирка „Почивка“, в частта от кръстовището с бул. „Чаталджа“ до кръстовището с ул. „Царевец. Градският транспорт ще се отклонява от кръстовището на бул. „Осми Приморски полк“ с бул. „Цар Освободител“. Няма да се обслужват спирките в посока „Почивка“ по бул. „Осми Приморски полк“ в посоченото време.", "date": "2019.03.26", "title": "Варна: Движението по бул. „Осми Приморски полк“ ще бъде спряно заради честването на Деня на Тракия"}
{"url": "http://www.focus-news.net/news/2019/03/26/2638972/plovdiv-poslanikat-na-shveytsariya-n-pr-myuriel-berse-koen-i-zamestnik-kmetat-na-obshtina-plovdiv-georgi-tityukov-shte-otkriyat-zdraven-i-obrazovatelen-tsentar-v-kvartal-stolipinovo.html", "text": "Посланикът на Швейцария Н. Пр. Мюриел Берсе Коен  и заместник-кметът на Община Пловдив Георги Титюков ще открият здравен и образователен център в квартал „Столипиново“, изградени по проект „Всички заедно: за по-добро образование и здраве“ на Българо-швейцарската програма за сътрудничество. Това съобщиха от  Община Пловдив . Лентата на сградата на здравния център, който е разположена в двора на ДКЦ „Изток“,  ще бъде прерязана  в 11.15 часа. Сградата на образователния център се намира в общия двор на НУ „Кирил Некатриев“ и СУ „Найден Геров“ и откриването й е насрочено за 11.45 часа. \r\nПроектът, който се реализира в пловдивския квартал „Столипиново“ и в гр. Куклен, започна в началото на 2017 г. и е на обща стойност 1 077 495 лева. Той има за цел да подкрепи ромската интеграция чрез реализирането на разнообразни мерки в областта на образованието, здравеопазването и овластяването на ромската общност чрез средствата на изкуството, спорта и културата. \r\nПартньори на Община Пловдив по проекта са социална фондация „Инди Рома 97“, общинска фондация „Пловдив 2019“, Община Куклен, СУ „Найден Геров“, ОУ „Кирил Нектариев“, ДГ „Лилия“.", "date": "2019.03.26", "title": "Пловдив: Посланикът на Швейцария Н. Пр. Мюриел Берсе Коен  и заместник-кметът на Община Пловдив Георги Титюков ще открият здравен и образователен център в квартал „Столипиново“"}
{"url": "http://www.focus-news.net/news/2019/03/26/2638971/pazardzhik-remont-ogranichava-dvizhenieto-po-patya-ot-selo-dyulevo-do-razklona-za-strelcha.html", "text": "Натоварен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВременно движението по магистрала „Тракия“ от 88 до 89 км при пътен възел „Пазарджик“ се осъществява двупосочно в една лента в платното в посока София поради ремонтни дейности на платното в посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Въведени са почасовите ограничения, които са следните: предвидено е двупосочно преминаване, като се обособяват по една лента за движение в двете посоки от км88 до км 89 за периода от 10.00 часа всеки понеделник до 13.00 часа всеки петък. Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88 до км 89 за периода от 13.00 часа всеки петък до 17.00 часа всяка събота. Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88 до км 89 за периода от 17.00 часа всяка събота до 10.00 часа всеки понеделник. Часовият диапазон на реверсивното движение може да се променя при необходимост. \r\nАлбена ЖИЛЕКОВА", "date": "2019.03.26", "title": "Пазарджик: Ремонт ограничава движението по пътя от село Дюлево до разклона за Стрелча"}
{"url": "http://www.focus-news.net/news/2019/03/26/2638973/plovdiv-vremenna-organizatsiya-na-dvizhenieto-e-vavedena-prez-karlovo-zaradi-izgrazhdane-na-kragovo-krastovishte-po-patya-sofiya-burgas.html", "text": "Временна организация на движението на моторните превозни средства е въведена през Карлово заради започнатите дейности по обект ”Изграждане на кръгово кръстовище при км 254+257 на път І-6 “София – Бургас” и подходи към два броя локални платна”,съобщи за  Радио „Фокус“- Пловдив  дежурният в Областно пътно управление. Обходният маршрут е от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на Околовръстен път с пътя за село Дъбене и обратно. Като алтернативен маршрут може да се използва и ул. „Ген. Заимов“. Забранено е движението на камиони над 12 тона през прохода Троян-Кърнаре. Забранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е също движението на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут за водачите е по пътя Стара Загора-Поповица и пътя София-Пловдив-Свиленград. \r\nПътните настилки в Пловдив и областта са сухи. Видимостта е добра. Движението в града е интензивно по централните улици и булеварди. \r\nМария РУСЕВА", "date": "2019.03.26", "title": "Пловдив: Временна организация на движението е въведена през Карлово заради изграждане на кръгово кръстовище по пътя София- Бургас"}
{"url": "http://www.focus-news.net/news/2019/03/26/2638954/liderat-na-bsp-sofiya-kaloyan-pargov-shte-uchastva-v-tarzhestvenoto-otbelyazvane-na-denya-na-trakiya-i-106-godini-ot-odrinskata-epopeya.html", "text": "Лидерът на БСП – София Калоян Паргов, общински съветници и народни представители от „БСП за България“ ще участват в тържественото отбелязване на Деня на Тракия и 106 години от Одринската епопея. Това съобщиха от пресцентъра на  БСП - София . Събитието започва в 10.30 часа с панихида в храм „Св. Николай Софийски – Нови“. \r\nВ 11.00 часа участниците в събитието ще поднесат цветя пред паметника на екзарх Антим I. В 11.15 часа ще започне възпоменателна церемония пред мемориала на Одринци.", "date": "2019.03.26", "title": "Лидерът на БСП – София Калоян Паргов ще участва в тържественото отбелязване на Деня на Тракия и 106 години от Одринската епопея"}
{"url": "http://www.focus-news.net/news/2019/03/26/2638955/tass-kongresat-na-sasht-odobri-zakonoproekt-za-borba-s-ruskoto-energiyno-vliyanie-v-iztochna-i-tsentralna-evropa.html", "text": "Палатата на представителите на Конгреса на САЩ гласува в подкрепа на законопроекта за помощ в диверсификацията на източниците на енергоресурси на страните от Централна и Източна Европа и борба с влиянието на Русия, предава  ТАСС . \r\n„За“ законопроекта гласуваха 391 конгресмени, а 24 бяха „против“. Ако инициативата бъде одобрена от Сената, тя трябва да бъде подписана от президента на САЩ. \r\nКакто твърдят авторите на документа, САЩ трябва „да помогнат на страните от Централна и Източна Европа да понижат своята зависимост от енергийни ресурси от страни, които използват зависимостта в сферата на енергетиката, за да разпространяват политическото си влияние, като Руската Федерация, която използва природния газ, за да принуждава, сплашва и оказва влияние на други страни“. Във връзка с това, съгласно текста на законопроекта, Държавният департамент и свързаните с него ведомства трябва „да подкрепят усилията на Европейската комисия и правителствата на страните от Централна и Източна Европа, целящи укрепването на тяхната енергийна сигурност“. Това трябва да бъде, от една страна, „дипломатическа и политическа поддръжка“, а от друга – финансова поддръжка на конкретни проекти в сферата на енергетиката. За тази цел се предлага да се „отдели финансиране в размер на не повече от 1 млрд. долара за подкрепата на частни инвестиции в проекти, способстващи диверсификацията на източниците на енергия, както и системите за пренос на енергоресурси в страните от Централна и Източна Европа“. \r\nЗаконопроектът предполага също да се отделят 5 млн. долара на Агенцията за търговия и развитие на САЩ, която да окаже съдействие на европейските страни да наемат допълнителни служители, които да се занимават с тези въпроси. \r\nПо-рано на конференцията CERAWeek в Хюстън американският държавен секретар Майкъл Помпео заяви, че Вашингтон не иска американските съюзници в Европа да зависят от доставките на природен газ от Русия в резултат на изграждането на газопровода „Северен поток 2“. Той отбеляза, че Съединените щати възнамеряват да „помогнат на приятелите си да осигурят диверсификация“ на енергийните доставки. \r\nВ тази връзка държавният секретар отбеляза ролята на частните компании за увеличаване на износа на втечнен природен газ в Полша. \r\nПроектът \"Северен поток - 2\" включва изграждането на два газопровода с общ капацитет от 55 милиарда кубически метра годишно газ от бреговете на Русия през Балтийско море до Германия. Разходите за строителство се оценяват на 9,5 милиарда евро, пускането на тръбопровода се очаква до края на 2019 година. \r\nПревод и редакция:", "date": "2019.03.26", "title": "ТАСС: Конгресът на САЩ одобри законопроект за борба с руското енергийно влияние в Източна и Централна Европа"}
{"url": "http://www.focus-news.net/news/2019/03/26/2638974/veliko-tarnovo-v-ednata-lenta-se-osashtestvyava-dvizhenieto-v-uchastak-ot-ul-kliment-ohridski-poradi-svlachishte.html", "text": "В едната лента се осъществява движението в участък от ул. „Климент Охридски“, причината е свлачище. В отсечката под крепостта Царевец трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са сухи, а времето – облачно, без валежи.  Колони от автомобили има по улица „Магистрална“, която съвпада с отсечка от пътя  София – Варна, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на старата столица. Всички светофари работят нормално към този час. Движението по главните и второстепенни пътища в региона е интензивно. Отворен за движение е Прохода на Републиката, но остава в сила опасността от падащи камъни.  Тежки инциденти до момента не са регистрирани, но органите на реда призовават водачите все пак да карат внимателно. Полагат хоризонтална маркировка по пътя между Полски Тръмбеш и Дебелец. От Областно пътно управление – Велико Търново призовават водачите да карат с повишено внимание в участъка на територията на Великотърновска област. Дейностите ще продължат до 29 март. В едната лента се осъществява движението между Горско ново село и Златарица. В участъка тече ремонт на пътната настилка, който ще продължи до края на март. Трафикът се пропуска последователно в едното платно, като движението се регулира от обучени регулировчици от фирмата изпълнител. \r\nЛуиза ТРАНЧЕВА", "date": "2019.03.26", "title": "Велико Търново: В едната лента се осъществява движението в участък от ул. „Климент Охридски“ поради свлачище"}
{"url": "http://www.focus-news.net/news/2019/03/26/2638962/burgas-s-praznichna-programa-shte-bade-pocheten-denyat-na-trakiya.html", "text": "С празнична програма ще бъде почетен в Бургас Денят на Тракия. Това съобщиха от пресцентъра на  Община Бургас . От 12.00 часа ще се проведе и официалният ритуал по полагане на венци и цветя пред Паметника на 24-ти Черноморски пехотен полк до Военен клуб – Бургас. Програмата ще продължи с патриотичен рецитал, посветен на Деня на Тракия, и награждаване на участниците в конкурса „Георги Кондолов – живот, отдаден на свободата“, които ще се състоят от 18.00 часа на 27 март в залата на Тракийско дружество „Екзарх Антим I“, ул. „Конт Андрованти“ №5. Събитията за отбелязването на Деня на Тракия в Бургас се организират от Тракийско дружество „Екзарх Антим I“ и Народно читалище „Тракия 2015“, с подкрепата на Община Бургас.", "date": "2019.03.26", "title": "Бургас: С празнична програма ще бъде почетен Денят на Тракия"}
{"url": "http://www.focus-news.net/news/2019/03/26/2638977/blagoevgrad-v-grada-shte-bade-otbelyazan-mezhdunarodniyat-den-na-teatara.html", "text": "В града ще бъде отбелязан Международният ден на театъра - 27 март. Това съобщиха от пресцентъра на  Община Благоевград . На ключови места из центъра на града ще бъде представена театрална феерия „СПРИ! Време за театър”. Събитията започват от 12.00 часа пред магазин „Билла”. Изненадите продължават от 13.00 часа на площад „България”, пред мол „Ларго” и от 14.00 часа на площад „Македония”.  \r\nСъбитието се организира от театрално сдружение “Gestus”, съвместно с Общински куклен театър- Благоевград, ДТ „Никола Вапцрорв” и студентите по театрално изкуство от  ЮЗУ „Неофит Рилски”. \r\nДатата за отбелязването на Международния ден на театъра е избрана през 1961 година на IХ конгрес на Международния театрален институт към ЮНЕСКО и е свързана с откриването на сезона на Театъра на нациите в Париж през 1962 г. Чества се всяка година с разнообразни представления на местно и международно ниво.", "date": "2019.03.26", "title": "Благоевград: В града ще бъде отбелязан Международният ден на театъра"}
{"url": "http://www.focus-news.net/news/2019/03/26/2638979/pernik-narodnite-predstaviteli-ot-gerb-krasimir-velchev-i-d-r-aleksandar-aleksandrov-organizirat-priemen-den.html", "text": "Народните представители от ГЕРБ-Перник Красимир Велчев и д-р Александър Александров организират приемен ден за граждани на. Това съобщиха от пресцентъра на  партията . Срещата ще проведе от 13.00 ч. в централния офис на ГЕРБ в Перник, който се намира на ул. „Търговска“ 30. Записвания на място или на тел. 0884 80 05 30.", "date": "2019.03.26", "title": "Перник: Народните представители от ГЕРБ Красимир Велчев и д-р Александър Александров организират приемен ден"}
{"url": "http://www.focus-news.net/news/2019/03/26/2638983/gd-granichna-politsiya-normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.03.26", "title": "ГД „Гранична полиция“: Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/26/2638982/pernik-s-poreditsa-ot-praznichni-sabitiya-shte-badat-otbelyazani-100-godini-ot-sazdavaneto-na-dramatichen-teatar-boyan-danovski.html", "text": "Драматичен театър „Боян Дановски“ ще отбележи 100 години от създаването си с редица съпътстващи събития. Това съобщиха от пресцентъра на  Общината . Празничните прояви, посветени на юбилея, започнаха на 25 март. Тогава бе открита изложба на театрални костюми, декор и реквизит. Те са подредени във фоайето на Двореца на културата и ще останат до края на седмицата, където гражданите ще могат да ги видят. \r\nДругата изненада в седмицата на театъра е на 26 март. Тя е с участието на учениците от Езиковата гимназия „Симеон Радев“, които са написали есета за храма на Мелпомена под мотото „Театърът – второто злато на Перник“. Най-добрите ще бъдат наградени от директора Иво Горчев. Авторите на творбите ще получат безплатни билети за представления до края на годината.  \r\nНа 27 март е тържествената церемония по повод 100-годишнината на театъра и ще започне в 17.00 часа с дефиле, в което ще участват актьори, режисьори и драматурзи. То ще бъде предвождано от Духовия оркестър на Перник, като се тръгва от сградата на Община Перник и ще премине през площада до Двореца на културата. Там ще чакат децата на Ваня Михова от „Мускетарите“ и ще бъде изпълнена песента на Недялко Йорданов – „Не остарявай, любов“, а на финала ѝ ще полетят гълъби в небето. \r\n„След това церемония ще продължи във второ фоайе на Двореца, където ще бъдат връчени награди в две категории – на институции – на кмета на Община Перник, на Министерство на културата, на държавата в лицето на Областния управител и на президента Георги Първанов“, обясни Иво Горчев и допълни, че ще бъдат отличени и 12 поименни театрали, сред които и съпругата на покойния Георги Русев. \r\nФиналът на вечерта ще бъде поставен с премиерното представление „Енергични хора\" от Василий Шукшин. Пиесата ще започне в 19 часа в театралния салон „Георги Русев“.", "date": "2019.03.26", "title": "Перник: С поредица от празнични събития ще бъдат отбелязани 100 години от създаването на Драматичен театър „Боян Дановски“"}
{"url": "http://www.focus-news.net/news/2019/03/26/2638978/ianmsp-e-partnyor-v-provezhdaneto-na-natsionalna-klasterna-konferentsiya-v-sofiya-teh-park.html", "text": "До 27 март в София Тех Парк ще се проведе Национална клъстерна конференция. Събитието е под патронажа на Министерството на Икономиката и се организира в партньорство с Изпълнителната агенция за насърчаване на малките и средните предприятия (ИАНМСП),   и  , в рамките на Европейските клъстерни седмици. Това съобщиха от  ИАНМСП . \r\nЦелта на събитието е да създаде предпоставки не само за нови възможности пред българските клъстери и бизнес, както и да постави началото на традицията за провеждане на годишна клъстерна конференция, подобно на добрите практики, познати в държави като Румъния, Сърбия, Унгария, Полша, Естония, Норвегия и Дания. \r\nЗа място на провеждането на конференцията е избран  , чийто екип партнира както за организацията на събитието, така и ще се включи с дискусионен панел, в който ще се поставят темите за смисъла, предизвикателствата, мястото в икономиката на страната, успешните модели на работа и взаимодействието с държавата на тех парковете. \r\nАкцентът е поставен върху идустриите мехатроника и чисти технологии,  био технологии, нови технологии в креативните и рекреативните индустрии, ИКТ, автомобилна индустрия. \r\nВ програмата са включени теми насочени към: \r\n- Стартъп компании – иновации, финансиране, бариери и предизвикателства, успешни истории \r\n- Индустрия 4.0 \r\n- Дигитализация – дигитални и иновационни хъбове \r\n- Външни пазари с трети страни извън ЕС (Китай, Централни азиатски републики) \r\n- Иновационен и клъстерен мениджмънт \r\n- Клъстерни и иновационни политики \r\n- Модели на създаване на мрежи – Европейска мрежа на клъстерните асоциации, инициираната от АБК \r\n- Привличане и задържане на таланти \r\n- Инструменти за финансиране \r\nКонференцията е от типа “от бизнеса за бизнеса“ /B2B/ с идеята за насърчаване и подпомагане на българските фирми, предприемачеството и развитие на иновациите, както и за обединяването на стартъпите и представителите на бизнеса в клъстери за по-успешна интернационализация и конкурентоспособност. \r\nРегистрация: Участието в конференцията е безплатно, само чрез предварителна регистрация през  . \r\nОфициалният език на събитието е английски език. Симултанен превод е осигурен за приветствената част, в рамките на първия ден. Множество делегати от чужбина вече са заявили интерес за участие, което превръща конференцията в платформа за създаване на международни контакти и позициониране на Европейската сцена. \r\nПри въпроси и необходимост от допълнителна информация, можете да се свържете с екипа на:  office@abclusters.org и/или Теодора Жилкова, tjilkova@veritascluster.com, тел: + 359 8888 444 91.", "date": "2019.03.26", "title": "ИАНМСП е партньор в провеждането на Национална клъстерна конференция в София Тех Парк"}
{"url": "http://www.focus-news.net/news/2019/03/26/2638984/smolyan-mokri-sa-patishtata-v-oblastta-nastilkite-sa-obraboteni.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление. Времето е слънчево и ясно, а температурите са положителни. Пътните настилки са предимно сухи. Мокри са пътищата по високите и усойни части в планината, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. \r\nПовишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.26", "title": "Смолян: Мокри са пътищата в областта, настилките са обработени"}
{"url": "http://www.focus-news.net/news/2019/03/26/2638975/sliven-v-grada-shte-bade-otbelyazan-denyat-na-trakiya.html", "text": "Представители на Тракийско дружество „Тракия“ – Сливен ще отбележат Деня на Тракия.  Това съобщиха от  дружеството . Те ще се поклонят пред подвига на българските войни, загинали при превземането на Одринската крепост.  \r\nТрадиционно на този ден ще бъде почетена и паметта на хилядите тракийци, напуснали родните си места, които остават в турско, а бежанците намират подслон в освободеното Отечество. Събитията включват панихида в памет на загиналите герои на Тракия и дедите на тракийците в храм „Св. Цар Борис – Михаил Покръстител и поднасяне на цветя пред бюст-паметника на Капитан Петко войвода и морената в памет на загиналите български войни в Балканската война и по пътя на кървавия поход на разорението на тракийските българи.", "date": "2019.03.26", "title": "Сливен: В града ще бъде отбелязан Денят на Тракия"}
{"url": "http://www.focus-news.net/news/2019/03/26/2638970/stara-zagora-s-tarzhestvena-programa-v-grada-shte-bade-otbelyazan-denyat-na-trakiya.html", "text": "Общоградски тържества по повод Ден на Тракия, и 106 години от Одринската епопея ще се проведат в Стара Загора. Това съобщиха от пресцентъра на  Общината . Те са организирани от Общината, Втора механизирана бригада, Тракийско дружество „Одринска епопея“ и Съюз на офицерите и сержантите от запаса. \r\nОт 16.00 часа в парк „Тракия“ ще се проведе  тържествен военен ритуал с полагане на венци и цветя пред паметник „Одринска епопея“. \r\nДенят на Тракия - 26 март, е обявен за официален празник с постановление на Министерски съвет от 23 март 2006 г. \r\nНа 26 март 1913 г. (13 март стар стил) Българската армия превзема Одринската крепост по време на Балканската война 1912-1913 г., с което донася свободата на тракийските българи. \r\nНа този ден се прекланяме пред подвига на българските войни, паднали край Одрин. Отдаваме почит и на хилядите българи – тракийски бежанци, намерили подслон в пределите на България и запазили родовата си памет.", "date": "2019.03.26", "title": "Стара Загора: С тържествена програма в града ще бъде отбелязан Денят на Тракия"}
{"url": "http://www.focus-news.net/news/2019/03/26/2638986/pregled-na-osnovnite-temi-v-burgaskiya-pechat.html", "text": "„За шест години 127 млн. евро инвестира „БМФ Порт Бургас“ в пристанищна инфраструктура“ е водещото заглавие в бургаския ежедневник  „Черноморски фар“ . 5,8 млн. тона е общият обем на товарите, преминали през пристанищните терминали, стопанисвани от „БМФ Порт Бургас“ ЕАД. През последните две години дружеството задържа ниво на среден годишен ръст на товарооборота от около 11%. Изминалата година е най-добрата във финансово отношение от началото на концесията, показват резултатите на компанията. В статията пише още, че, ако се направи съпоставка с 2013 година, когато влиза в сила и договорът за концесия на терминал „Запад“. то абсолютният ръст на товарооборота на пристанището е близо 77%. Най голям дял от товарооборота през 2018 година принадлежи на насипните товари, зърното и генералните товари/метални продукти, пакетирани насипни товари. „Сушата застрашава пшеницата и рапицата“ е друго заглавие от първа страница в днешния брой. От началото на октомври до момента в региона са паднали средно 135 литра на квадратен метър дъжд, което е три пъти под нормата, пояснява статията. Това влияе зле на посевите от пшеница и рапица, притесняват се земеделци. Според Илия Проданов, заместник-председател на Националната асоциация на зърнопроизводителите, ако засушаването продължи и през април, има опасност посевите съвсем да изостанат в развитието си. Друго заглавие от страниците на ежедневника е „Свидетелски показание закопаха убиеца на велосипедиста Евелин“. Колев бе осъден да лежи 17 години в затвора за причиняване на смърт по непредпазливост. На 3 декември в пияно състояние и със скорост от 94 км/ч той блъска 33-годишният велосипедист Евелин, убивайки го на място. „Паметник на Петя Дубарова ще бъде открит в Двора на кралицата“ е още една статия от страниците на „Черноморски фар“. Днес в Плиска тържествено ще бъдат открити паметниците на трима амблематични писатели  -Йордан Радичков, Любен Дилов и бургаското поетично явление Петя Дубарова. До тях ще бъде поставен и бюст-паметник на якутския писател Ексекулеех Елексей. По този повод посещението в Двора на кралицата ще бъде безплатно от 14.00 часа, пише още вестникът. „Бургас отбеляза рождението на поета Христо Фотев“ и „Регионалната библиотека в Бургас спечели престижна награда“ са други заглавия в днешния брой. Интервюто е с наставникът на отбора по муай тай Николай Атанасов.", "date": "2019.03.26", "title": "Преглед на основните теми в бургаския печат"}
{"url": "http://www.focus-news.net/news/2019/03/26/2638987/shumen-suhi-i-prohodimi-sa-patishtata-v-oblastta.html", "text": "Сухи и нормално проходими са пътищата в областта, предаде репортер на  Радио „Фокус“ - Шумен . Времето е ясно, но ветривито. Температурата на въздуха е около 7 градуса. Видимостта е добра. Няма нови промени в организацията на движение в областта. В сила е забраната за товарни автомобили над 10 тона по пътя Радко Димитриево - Друмево. Обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.03.26", "title": "Шумен: Сухи и проходими са пътищата в областта"}
{"url": "http://www.focus-news.net/news/2019/03/26/2638989/d-r-nigyar-dzhafer-dps-ima-mehanizmi-za-razlichen-podhod-kam-zaplashtaneto-na-feldsherite-za-meditsinskite-sestri-kazusat-e-po-slozhen.html", "text": "На част от проблемите на здравните специалисти решение може да се намери, за други обаче е необходим сериозен дебат.  Това каза за сутрешния блок „Добро утро, България“ на  Радио „Фокус“  зам.-председател на НС и член на Комисията по здравеопазване д-р Нигяр Джафер. По думите й недоволството на фелдшерите е част от недоверието в институциите, поставените проблеми не са от днес и продължават да висят. Фелдшери не се обучават от години наред в България, но те са неделима част от здравната система, обясни тя, като уточни, че много структурни звена биха рухнали без тях. Д-р Джафер коментира още, че има механизми за урегулиране заплащането на фелдшерите, тъй като те работят към пряко подчинени структури. При възнагражденията на медицинските сестри обаче, казусът е по-сложен, обясни тя. “Ако екипът на Министерство на здравеопазването реши, специално по отношение на заплащането на фелдшерите, може да подходи, защото има механизми за това, защото фелдшерите работят предимно в структури, пряко подчинени на министерството на здравеопазването. Бях скептично настроена, когато министър Кирил Ананиев заяви, че ще предприеме мерки за повишаване заплащането на сестрите. Те работят в изключително разнородни, различно подчинени структури в здравната система. Здравното министерство може да въздейства върху тяхното заплащане единствено чрез разговори и молби с търговските дружества, към които са лечебните заведения. Фелдшерите обаче могат да получат уверения и е реалистично да се смята, че те могат да бъдат изпълнени. Министър Ананиев може да изпълни обещанието си без законови пречки, докато всичко останало изглежда като изпитани механизми за печелене на време”, обясни д-р Нигяр Джафер. Тя каза още, че могат да се намерят решения по исканията на здравините специалисти, за други от тях са необходими дълги дебати и задълбочени дискусии. Един от тях е за бъдещето и функционирането на съсловните  организации, коментира д-р Джафер. \r\nВиктория МЕСРОБОВИЧ-КУВЕНДЖИЕВА", "date": "2019.03.26", "title": "Д-р Нигяр Джафер, ДПС: Има механизми за различен подход към заплащането на фелдшерите, за медицинските сестри казусът е по-сложен"}
{"url": "http://www.focus-news.net/news/2019/03/26/2638988/pregled-na-osnovnite-temi-vav-velikotarnovskiya-pechat.html", "text": "„5.7 млн. лв. са вложени за година в търновския квартал „Чолаковци“ е заглавие на първа страница на областния всекидневник  „Янтра ДНЕС” . 5.7 млн. лв. са инвестирани за година в кв. „Чолаковци“ във Велико Търново. Средствата са по проекти, финансирани от европейски програми за подобряване на инфраструктурата и учебните заведения в крайния квартал. „Президентът на КТ „Подкрепа“: „В България съществува криминална икономика, която фабрикува пенсионни права“, пише още вестникът. „В България от години съществува т. нар. криминална икономика, която фабрикува пенсионни права“. Това заяви във В. Търново президентът на КТ „Подкрепа“ Димитър Манолов, който участва в десетата редовна изборно-отчетна конференция на Регионалния съвет на синдиката. „Продължава делото срещу младежа, удавил братовчед си“ е новина от криминалната хроника. На страница пета е поместен материал за първия авторски филм на актьора Камен Донев, който бе представен във В. Търново с участието на самия режисьор. Осма страница ни разказва за две изложби, които предстои да бъдат открити във В. Търново в Деня на театъра. „Йордан Петев донесе павликенска победа в Трявна“ е новина от спортните страници.  \r\n„Данъците на великотърновци няма да мърдат до 2022 г., само таксата за смет ще скача“ е заглавие от другия областен ежедневник  „Борба“ . Данъците на великотърновци остават непроменени до 2022 година с едно изключение – планира се повишение на таксата им за битови отпадъци. Това сочи бюджетна прогноза на общината за следващите 4 години. „Внучка на френски режисьор откри любовта във Велико Търново“ е друга новина от първа страница. 24-годишната французойка Жан-Мари Увилери в близко бъдеще ще стане търновска снаха. Чужденката и нейният любим Павел Иванов, който е от старата столица, планират да вдигнат сватба. Младата парижанка от 2017 година разделя времето си между родния си град и Велико Търново. „Инициативен комитет предлага още един национален празник – Ден на Българската конституция“, пише още „Борба“. България да има нов национален празник – Ден на Българската конституция, която е приета в Търново на 16 април 1879 г., настояват общественици със специално обръщение до председателя на Народното събрание Цвета Караянчева. „Разкриха уличен грабеж в старата столица, трима пребиха мъж за 150 лв. в Раданово“ е новина от криминалната хроника. В областния ежедневник ще намерите и статия за благотворителен жест, който мотористи от Стражица направиха към великотърновската болница.", "date": "2019.03.26", "title": "Преглед на основните теми във великотърновския печат"}
{"url": "http://www.focus-news.net/news/2019/03/26/2638976/pazardzhik-shestvie-s-141-metrovo-balgarsko-zname-se-organizira-v-denya-na-trakiya.html", "text": "Шествие с 141-метрово българско знаме се организира в Пазарджик в Деня на Тракия, съобщиха от  общинската администрация . Дължината на знамето съответства на годините от Освобождението на България. Инициативата е на местната структура на ВМРО и Община Пазарджик. Шествието ще започне от читалище „Виделина“ в 17.30 часа и ще премине по централния булевард „България“. По този начин ще се отдаде дължимото на едно от великите събития в нашата история – Одринската епопея.  Падането на Одрин е последният решителен удар срещу Османската империя, а българското знаме, развято от български войник върху Селим джамия е символ на победата на българската армия. Историческите събития от преди 106 години.", "date": "2019.03.26", "title": "Пазарджик: Шествие с 141-метрово българско знаме се организира в Деня на Тракия"}
{"url": "http://www.focus-news.net/news/2019/03/26/2638991/kyustendil-do-1700-chasa-e-vavedena-organizatsiya-na-dvizhenieto-po-avtomagistrala-struma-pri-kilometar-45-v-posoka-blagoevgrad.html", "text": "Въведена е временна организация на движението при километър 45 на автомагистрала „Струма”. Това съобщи за  Радио „Фокус” – Кюстендил  дежурният в Областно пътно управление – Кюстендил. До 17.00 часа движението на моторни превозни средства в посока София – Благоевград се осъществява при затворена аварийна лента. Движението се пропуска в активната и изпреварващата лента. Последователно ще бъзе затваряна изпреварващата лента, а движението ще се пропуска в активната лента. Ще се затваря и активната пътна лента, движението ще се пропуска в изпреварващата лента. Скоростта е ограничена до 70 км/ч. в разстояние на 250 м. Поради свличане на земна маса е въведена временна организация на движението в участък от пътя Бобов дол – Жедна при километър 15, където движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 29 март. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 29 март 2019 година. Движението по главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.03.26", "title": "Кюстендил: До 17.00 часа е въведена организация на движението по автомагистрала „Струма” при километър 45 в посока Благоевград"}
{"url": "http://www.focus-news.net/news/2019/03/26/2638980/viktor-orban-enp-zagubi-suvereniteta-si-i-levitsata-diktuva-politikata-y.html", "text": "Унгарският премиер Виктор Орбан заяви, че Европейската народна партия (ЕНП) „е загубила суверенитета си и левицата диктува политиката й“, а освен това призова всички унгарци, „които обичат страната си и подкрепят интересите й“ да участват на изборите за Европейски парламент на 26 май, пише  електронното издание Hungary Today . \r\n„Трябва да покажем на Брюксел, че това, което се случва в Унгария е това, което иска унгарският народ“, каза министър-председател пред общественото радио. „Това не е в офисите на партиите в Брюксел, където левицата ги разнася наляво-надясно и граждански организации, като тази на Джордж Сорос, решават какво да се случи в Унгария и Европа“. \r\nПремиерът заяви, че когато Брюксел е поискал мерки за строги икономии през 2010 г., унгарското правителство е отхвърлило пакета на МВФ и е съкратило данъците. Когато искаха „банките да могат да събират валутни заеми стократно от хората“, правителството призова банките да се отчитат. И когато Брюксел искаше високи такси за комунални услуги, Унгария вместо това намали таксите за комунални услуги, добави той. \r\n„След това казаха, че трябва да пуснем мигрантите, а ние построихме ограда“, добави Орбан. „И сега казват, че трябва да приемем завръщащите се мигранти, но отказваме да одобрим задължителните квоти“, продължи той. \r\nКоментирайки изявлението на германския канцлер Ангела Меркел, че е неприемливо за някои държави-членки да спират мигрантите, Орбан заяви, че про-миграционните страни и техните лидери не са се отказали от „плана си за промяна на Централна Европа“. „Но централноевропейците имат моралното предимство, защото за разлика от западните, те не налагат идеите си за това как да живеят с другите“, добави той. \r\n„Унгария няма да се откаже от основните си права ... и унгарците ще продължат да вземат решения по важни въпроси, които определят живота на хората тук“, каза той. \r\n„Брюкселският елит живее в балон и е загубил връзка с реалността“, каза унгарският премиер, като добави, че националните интереси трябва да бъдат наложени твърдо и да им бъде даден приоритет. \r\nКоментирайки членството на управляващата партия „Фидес“ в Европейската народна партия, Орбан каза: „спечелихме време“. Като се има предвид, че 13 страни поискаха изключването на „Фидес“ от ЕНП, резултатът беше приемлив, добави той. \r\n„След изборите за Европейски парламент ние във „Фидес“ ще решим какво е най-добро за Унгария; дали да продължим като част от ЕНП или да намерим място в нова партийна група. ”Всичките 13 партии, които искаха да ни изключат са про-миграционни ”, добави той. \r\nТой настоя, че „Фидес“ не може да бъде изключена от ЕНП, нито правата й да бъдат спрени. Унгарската управляваща партия, добави той, управлява четвърти мандат и е най-успешната европейска партия в последните три избори за ЕП. Ако спорът достигне точка, когато помирението вече ще е невъзможно, „Фидес“ ще напусне ЕНП“, каза Орбан. \r\nПремиерът заяви, че про-миграционното крило на ЕНП е отворено за плановете си да направи голяма коалиция след изборите за ЕП, като организира задкулисни действия със ѝелените, либералите и социалистите, каза той. „Те също така знаят, че „Фидес“ никога няма да подкрепи това, както „Фидес“ никога няма да влезе в голяма коалиция у дома с ДК“ – партията на бившия премиер социалист. \r\nТой каза, че ЕНП вече не е силната партия, която е била по времето на бившия германски канцлер Хелмут Кол. „Тя е загубила суверенитета си, диктувана е от ляво и дори иска да работи заедно с него“, каза Орбан. В резултат на това тя си позволи двойни стандарти, особено когато спрямо страните от Централна Европа, добави той. \r\nКогато след европейските избори „Фидес“ решава дали да остане членка на ЕНП, един от решаващите фактори ще бъде дали двойните стандарти все още се прилагат, дали ЕНП става все по про-миграционна и дали е в подкрепа на християнските ценности или продължава да отива наляво, обясни Орбан. \r\nПревод и редакция:", "date": "2019.03.26", "title": "Виктор Орбан: ЕНП загуби суверенитета си и левицата диктува политиката й"}
{"url": "http://www.focus-news.net/news/2019/03/26/2638992/kardzhali-oblastniyat-upravitel-nikola-chanev-e-nasrochil-konsultatsii-za-sastava-na-rik-v-9-ti-kardzhaliyski-izbiratelen-rayon.html", "text": "Областният управител Никола Чанев е насрочил консултации за състава на РИК в 9-ти Кърджалийски избирателен район. Това съобщиха от  пресцентъра на Областната администрация . Ще присъстват представителите на парламентарно представените партии и коалиции, и партиите и коалициите от партии, които имат членове на Европейския парламент, но не са парламентарно представени. Срещата ще се проведе на 28 март 2019 г. от 11.00 часа в зала № 301 на Областна администрация - Кърджали. Срещата се свиква на основание чл. 60, ал. 1 от Изборния кодекс, във връзка с Указ № 53 на Президента на Република България (обн. в „ДВ“ бр. 24 от 2019 г.). Политическите сили ще търсят съгласие за състава на РИК за предстоящия евровот на 26 май 2019 г. Ако не се споразумеят, окончателното решение ще бъде взето от ЦИК.", "date": "2019.03.26", "title": "Кърджали: Областният управител Никола Чанев е насрочил консултации за състава на РИК в 9-ти Кърджалийски избирателен район"}
{"url": "http://www.focus-news.net/news/2019/03/26/2638994/pazardzhik-okrazhniyat-sad-shte-gleda-delo-za-ubiystvoto-na-2-godishno-dete.html", "text": "Окръжният съд ще гледа дело за умишлено убийство на 2-годишно дете, съобщиха от пресцентъра на  Съда . Делото е образувано по внесен обвинителен акт от Окръжната прокуратура. Срещу 29-годишния Светослав Йорданов е повдигнато обвинение за това, че на 23 ноември 2017 г. с особена жестокост умишлено е убил 2-годишно дете. Началото на съдебното заседание е в 09.30 часа, съдия-докладчик е Коста Стоянов. „Фокус“ припомня , че престъплението става на ул. „Рила” в Пазарджик на 23 ноември 2017 година, а смъртта на бебето е констатирана в Спешна помощ малко след 18.00 часа. Задържани са  30-годишна жена от пловдивското село Триводици и 27-годишният Светослав Йорданов от Пазарджик, с който тя съжителствала. Първоначално и на двамата беше предявено обвинение за убийство в съучастие. Със съдийско определение от 27 ноември 2017 година мъжът е в ареста. \r\nАлбена ЖИЛЕКОВА", "date": "2019.03.26", "title": "Пазарджик: Окръжният съд ще гледа дело за убийството на 2-годишно дете"}
{"url": "http://www.focus-news.net/news/2019/03/26/2638990/dimitar-danchev-bsp-v-aferata-s-apartamentite-tryabva-da-se-namesi-prokuraturata.html", "text": "„Имаме съмнения, че председателят на КП КОНПИ Пламен Георгиев няма интерес да се бори със сделките за имотите, които са купени под пазарната цена“. Това каза народният представител от ПГ на „БСП за България“ Димитър Данчев пред БСТВ, съобщиха от пресцентъра на  НС на БСП . Той припомни, че комисията и нейният председател са избрани от управляващите ГЕРБ, а и самият Георгиев се е сдобил с няколко на брой скъпи имоти. „Това ни дава още веднъж основание за такова съмнение. Заради тези факти, в тази афера трябва да се намеси и прокуратурата. Въпросът е не само дали тези сделки са законни, в тази ситуация има и много силен морален ефект“, каза още народният представител. Димитър Данчев коментира, че е съмнително, че човек като Цветанов, който в последните 20 години е бил служител в различни държавни институции, може да се сдобие със средства, за да закупи толкова скъпоструващи имоти, освен ако не са му подарени. „Оказва се, че за да правиш бизнес в България е нужно да си  близък до властта“, добави Данчев. \r\nПред БСТВ Димитър Данчев коментира още, че контролът по строителството на пътища е занижен, за да могат да се отклоняват средства от настилката и съоръженията по тях. Той попита- къде отиват тези пари? Данчев добави, че БСП е поискала независима европейска лаборатория да изследва качеството на строителството на 46 точки от основни пътища в България. „Уверени сме, че такава независима експертиза ще докаже правотата на тезата ни, че пътищата не се строят качествено“, каза още Димитър Данчев. Народният представител бе категоричен, че във всички европейски страни качеството на пътищата е несравнимо с това у нас. „Може би затова най-големият страх на ГЕРБ е свързан с разследването на строителството на пътищата и магистралите в България“, заяви още народният представител от ПГ на БСП.", "date": "2019.03.26", "title": "Димитър Данчев, БСП: В аферата с апартаментите трябва да се намеси прокуратурата"}
{"url": "http://www.focus-news.net/news/2019/03/26/2638995/blagoevgrad-politsiyata-razsledva-bitov-intsident-v-belitsa.html", "text": "Битов инцидент е станал в Белица. Това съобщиха за  Радио „Фокус“ – Пирин  от пресцентъра на МВР. В момента се изясняват причините и обстоятелствата и по тази причина бе отказана по-подробна информация по случая.  \r\nКметът на Белица Радослав Ревански каза, че не е запознат със случилото се.  \r\nПо непотвърдена информация вследствие на спора е починал един човек.  \r\n„Фокус“ продължава да следи случилото се и да ви информира. \r\nДенис НИКИФОРОВ", "date": "2019.03.26", "title": "Благоевград: Полицията разследва битов инцидент в Белица"}
{"url": "http://www.focus-news.net/news/2019/03/26/2638996/gabrovo-zabraneno-e-preminavaneto-na-tir-ove-nad-10-tona-po-patya-mezhdu-kramolin-i-veliko-tarnovo.html", "text": "Забранено е преминаването на ТИР-ове над 10 тона по пътя между Крамолин и Велико Търново. Причината е намален габарит на пътното платно при км 26+444. От Областно пътно управление – Габрово уточниха за  Радио „Фокус“ – Велико Търново , че дейностите ще продължат до 31 март. Условията за пътуване в областта са нормални. Настилките са предимно сухи, времето – облачно, но без валежи и намалена видимост. Трафикът в началото на деня е интензивен. Нови въведени ограничения за изминалото денонощие няма. Затворена  е и улица „Малина“ в Габрово, част от път III-5004 Чехлевци – Велчевци от км 10+940 до км 11+829. Там текат ремонтни дейности, които налагат въвеждането на обходен маршрут – през улици в урбанизирана територия на Габрово. Ремонти текат и по пътя между Севлиево и Драгановци. Нека водачите карат внимателно в отсечката от км 0+000 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до края на март. Отворен за движение е прохода Шипка, но там остава в сила забраната за товарни автомобили над 12 тона. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.03.26", "title": "Габрово: Забранено е преминаването на ТИР-ове над 10 тона по пътя между Крамолин и Велико Търново"}
{"url": "http://www.focus-news.net/news/2019/03/26/2638998/chez-shte-vrachi-nagradite-na-pobeditelite-v-sastezanieto-po-elektroenergetika-stani-stipendiant-na-chez-na-29-mart.html", "text": "ЧЕЗ ще връчи наградите на победителите в състезанието по електроенергетика „Стани стипендиант на ЧЕЗ“ на 29 март. Това съобщиха от пресцентъра на  дружеството . Церемонията по награждаване ще се проведе на 29 март 2019 г от 14.00 часа в прессклуба на БТА в град Плевен на ул. „Димитър Константинов“ 23. Инициативата на ЧЕЗ в България стартира в края на 2012 г. с цел подпомагане на средното професионално образование. Състезанието се организира вече седма поредна година. Финалният трети кръг на седмото издание ще бъде на 29 март 2019 г. В него ще се включат ученици от шест гимназии от градовете Плевен, Монтана, Видин, Дупница, Пирдоп и Кюстендил. На победителите ЧЕЗ ще предостави стипендии. Участниците ще получат и възможност за стаж и работа в компаниите от Групата ЧЕЗ в България. \r\nСъстезанието е част от политиката на Групата ЧЕЗ в България за подкрепа на образованието и създаване на необходимата среда и условия, в които децата на България да направят своя професионален избор и да останат да се развиват в България.", "date": "2019.03.26", "title": "ЧЕЗ ще връчи наградите на победителите в състезанието по електроенергетика „Стани стипендиант на ЧЕЗ“ на 29 март"}
{"url": "http://www.focus-news.net/news/2019/03/26/2638999/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-mart.html", "text": "„Софийска вода” временно ще прекъсне водоснабдяването в някои части на столицата на 27 март. Това съобщиха от пресцентъра на  дружеството .  \r\nВъв връзка с подмяна на уличен водопровод на ул. „инж. Георги Белов“ в район „Младост“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Абагар“, ул. „Инж. Георги Белов“ от №17 до ул. „Самоковско шосе“, ул. „Самоковско шосе“ №2, ул. „Цветна градина“ №1, 1А, 3, 5, ул. „Стадион“, жк. „Експериментален – блокове“ от №1 до №37, бл. 38, 39, 40, 41, 42, 43, 44, 45. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред блокове №42, 43. \r\nВъв връзка с монтаж на спирателен кран на ул. „Габър“ в жк. „Банишора“ се налага спиране на водоподаването от 09.00 до 18.30 часа на клиентите на „Софийска вода”, живеещи в района на: ул.  „Шумен“  от  ул. „Габър“  до  бул. „Ген. Николай  Г. Столетов“; ул. „Габър“  от  ул. „Алдомировска“  до  ул. „Шумен“; ул. „Алдомировска“  от  ул.  „Габър“  до  бул. „Ген. Николай Г. Столетов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Габър “ ъгъла с ул. „Алдомировска“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.26", "title": "„Софийска вода” временно ще прекъсне водоснабдяването в някои части на столицата на 27 март"}
{"url": "http://www.focus-news.net/news/2019/03/26/2639002/sport-frantsiya-pobedi-islandiya-s-40-i-izleze-nachelo-v-grupa-h.html", "text": "Франция победи Исландия с 4:0 в Париж в квалификация за Европейското първенство през 2020 година и излезе начело в група Н с пълен актив от 6 точки и по-добра голова разлика от Турция, която е втора също с 6 точки след победата с 4:0 срещу Молдова. В третия мач от потока Албания победи Андора с 3:0 като гост и е трета с 3 точки.", "date": "2019.03.26", "title": "Спорт: Франция победи Исландия с 4:0 и излезе начело в група H"}
{"url": "http://www.focus-news.net/news/2019/03/26/2639003/shumen-sluzhiteli-na-dgs-preslav-sa-namerili-ubita-na-patya-sarna.html", "text": "Убита на пътя сърна са намерили горските стражари в ДГС „Преслав”.  Това съобщиха от  Североизточното предприятие . Животното е блъснато от автомобил, но шофьорът е избягал от местопроизшествието. За установеното нарушение е съставен констативен протокол.", "date": "2019.03.26", "title": "Шумен: Служители на ДГС „Преслав” са намерили убита на пътя сърна"}
{"url": "http://www.focus-news.net/news/2019/03/26/2638981/plovdiv-s-praznichen-kontsert-v-asenovgrad-shte-bade-otbelyazan-denyat-na-trakiya.html", "text": "С празничен концерт в Асеновград ще бъде отбелязан Денят на Тракия от 18.00 часа в Градската библиотека. Това съобщи за  Радио „Фокус”-Пловдив  Георги Анастасов от тракийско дружество „Родопи“. При хубаво време концертът може да се проведе на площада. Ансамбъл „Кап. Петко Войвода“ при Тракийско дружество „Родопи“ ще изпълни тематични песни за тракийци, ще има и слово. Концертът ще продължи около час. В състава на ансамбъла се включват около 30 души на всякаква възраст, от ученици до пенсионери. По думите на Анастасов съставът има ежемесечни изяви в различни фестивали и събори, както в града, така и национални. „С тези участия се поддържа духът на хората, които обичат музиката и историята и отделят от свободното си време за това”, каза още Георги Анастасов. \r\nПрез деня, в 12.00 часа, пред паметника на капитан Петко Войвода ще бъдат поднесени цветя. \r\nЦветана ТОНЧЕВА", "date": "2019.03.26", "title": "Пловдив: С празничен концерт в Асеновград ще бъде отбелязан Денят на Тракия"}
{"url": "http://www.focus-news.net/news/2019/03/26/2639001/blagoevgrad-v-rayonnata-prokuratura-shte-se-provede-brifing-po-povod-arestuvaniya-sluzhitel-na-odmvr.html", "text": "В Районната прокуратура в Благоевград ще проведе брифинг за арестувания служител в ОДМВР – Благоевград. Това каза за  Радио „Фокус“ - Пирин  Борислав Ковачки, районен прокурор на Благоевград. Той посочи, че брифингът ще започне от 14.00 часа в Заседателната зала на Окръжна прокуратура – Благоевград. „Фокус“ припомня , че в понеделник около 10.00 часа Дирекция „Вътрешна сигурност“ на МВР и Прокуратурата извършиха процесуално-следствени действия и обиск срещу служител на ОДМВР, като част от разследващите провериха сградата на Областната дирекция и адрес в кв. „Еленово“, където има данни, че е живяло лицето, което е обект на разследване. Министърът на вътрешните работи Младен Маринов каза по време на брифинг за годишния отчет на Главна дирекция „Гранична полиция“, че разследваща полицайка е била задържана при акцията като уточни, че причината е, че смятат, че нерегламентирано е изнасяла информация, свързана с разследване на конкретно лице. Министърът посочи, че разследването се води от 3 – 4 месеца. \r\nДенис НИКИФОРОВ", "date": "2019.03.26", "title": "Благоевград: В Районната прокуратура ще се проведе брифинг по повод арестувания служител на ОДМВР"}
{"url": "http://www.focus-news.net/news/2019/03/26/2639005/mvr-dvama-dushi-sa-zaginali-a-16-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 16 са пострадали при 15 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 3 тежки и 41 леки пътни инцидента, при които има трима пострадали.  \r\nОт началото на годината са станали 1210 инциденти на пътя, при които са загинали 97 души, а 1528 са ранени. Данните от началото на 2019 г. са динамични и не са окончателни. При сравнение с реалните данни за загиналите (98) през същия период на 2018 г. се отчита 1 (един) по-малко загинали участник в движението по пътищата през 2019 г.", "date": "2019.03.26", "title": "МВР: Двама души са загинали, а 16 са пострадали при катастрофи в страната през изминалото денонощие"}
{"url": "http://www.focus-news.net/news/2019/03/26/2638993/svenska-dagbladet-shvetsiya-sledvashtiyat-hod-na-tramp-e-priznavane-na-ruskata-aneksiya-na-krimi.html", "text": "Министър-председателят на Израел Бенямин Нетаняху се оказа в много сложна ситуация. Резултатът от изборите, които ще се състоят след две седмици, е неясен, а освен това го заплашват обвинения в корупция и мошеничество. Решението на американския президент Доналд Тръмп да признае Голанските възвишения за територия на Израел е подарък, който му дойде много навреме. Но това може да има неочаквани последствия,  пише  шведското издание Svenska Dagbladet  в материал, представен без редакторска намеса. \r\nЗа първи път Доналд Тръмп участва в предизборната кампания на Бенямин Нетаняху през 2013 г. Тогава той участва във филма, като разказва как Нетаняху е идеалният лидер за Израел. Министър-председателят спечели изборите. \r\nТази година Тръмп отново прави всичко, за да помогне на стария си приятел, който в навечерието на изборите на 9 април се озова в по-трудна от всякога ситуация. И Тръмп, като президент, вече разполага с повече ресурси: основният му инструмент е американската външна политика. \r\nПреди месец американският държавен секретар Майк Помпео организира конференция във Варшава, най-вече за да даде възможност на Бенямин Нетаняху да направи шоу и да се покаже заедно с арабските външни министри. \r\nИ сега Тръмп направи още един подарък на Нетаняху - онзи, който израелският премиер дълго време чакаше: той призна Голанските възвишения за територия на Израел. В същото време, Майк Помпео беше на посещение в Израел в разгара на важния еврейски празник на Пурим. \r\nНищо чудно, че Нетаняху блестеше като полирана монета в четвъртък вечер на съвместна пресконференция с Помпео. \r\n„Празнуваме Пурим: преди две хилади и петстон години, персите, водени от Хаман, се опитаха да унищожат еврейския народ. Те се провалиха и две и половина хиляди години по-късно персите, водени от Хаменей, отново се опитаха да унищожат еврейския народ и еврейската държава. И те отново ще се провалят“ - каза премиерът. \r\nИзраел завладява Голанските възвишения от Сирия по време на Шестдневната война през 1967 г., след като сирийските войски обстрелваха израелската територия оттам. Тази област е от голямо стратегическо значение, а Израел я анексира, въпреки че преди това никой не признава това анексиране. \r\nОттогава много израелски премиери, включително Нетаняху, преговарят със Сирия да върнат част от територията й в замяна на мир, но пълното оттегляне на Израел никога не е обсъждано. \r\nПреговорите блокираха, когато избухна гражданска война в Сирия. Оттогава Израел все повече се притеснява, когато се съобщава, че Корпусът на стражите на ислямската революция (КСИР), заедно със своя съюзник Хизбула, се опитва да се установи в сирийските територии в близост до Голанските възвишения. \r\nВ известен смисъл можем да кажем, че признаването на Тръмп само потвърждава факта, че това вече се е случило: през последните 52 години Израел контролира Голанските възвишения и ще продължи да го прави в обозримо бъдеще. \r\nВ същото време е факт, че изявлението на Тръмп противоречи на позицията на ООН и останалия свят. \r\nПреди по-малко от три години, през 2016 г., Съветът за сигурност на ООН отхвърли твърдението на Нетаняху, че Голанските възвишения „винаги“ ще бъдат под контрола на Израел. Председателят на СС заяви, че резолюцията, която той прие единодушно през 1981 г., все още е в сила. Според него твърденията на Израел за Голанските възвишения са \"невалидни и нямат правна сила\". \r\nВъпросът е и какви допълнителни последствия може да има решението Доналд Тръмп. Тук, всъщност, може да се говори за истинска Кутия на Пандора. Боговете направиха такъв дар на Пандора в гръцката митология, но по-късно се оказа, че той носи зло и нещастие. \r\nВ крайна сметка, ако признават правото на Израел да анексира Голанските възвишения, защо да не се признае незаконното анексиране на Крим от Русия? Това също е факт и е малко вероятно нещо да се промени тук в обозримо бъдеще, независимо от санкциите, които светът може да наложи срещу Русия. \r\nТръмп никога не е харесвал санкциите. Може би решението за Голанските възвишения ще бъде последвано от признаването на правата на Русия върху Крим.  \r\nНо ако правителството на САЩ повече не признава принципа за „отказ от придобиването на територия чрез война“, както това е фиксирано в Резолюция 242 на ООН от 1967 година, може би, тогава то ще признае завоевателните войни за създаване на стратегически буферни зони или достъп до нефтени находища, като нахлуването на Ирак в Кувейт през 1990 година? \r\nТръмп вярва повече в правото на силата, отколкото в международните договори и закони. Това е лош знак за бъдещето. \r\nПревод и редакция:", "date": "2019.03.26", "title": "Svenska Dagbladet (Швеция): Следващият ход на Тръмп е признаване на руската анексия на Крим?"}
{"url": "http://www.focus-news.net/news/2019/03/26/2639006/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Две са основните теми, които ще засегнем днес в предаването „Добре дошли в Свищов“ на  Радио „Фокус“ – Велико Търново . Първата е свързана с две годишнини, които бяха отбелязани в Свищов само преди ден – 195 години от рождението на Елена Шишманова – баба на Алеко Константинов и основателка на женско дружество „Съгласие“ в Свищов, както и 150 години от създаване на дружеството. В рамките на деня десетки граждани почетоха паметта на Елена Шишманова и на нейните съмишленички, а повече за нея самата и историята на създаденото от нея дружество ще научите днес. Другото събитие, за което ще говорим, също е с културна насоченост – ХV Национален конкурс за млади изпълнители на популярна песен ,,Звездици за Лора“, който ще се проведе на 5,6 и 7 април. Подробности около него ще чуем от Илиян Николов, баща на Лора и един от организаторите. \r\nВ последните минути ще Ви разкажем и за една здравословна кампания, която ще гостува в Свищов и е подкрепена от Общината. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.03.26", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/03/26/2639009/blagoevgrad-boyko-tsvetanov-shte-otkrie-5-iya-mezhdunaroden-festival-blagoevgrad-bluesjazz-2019.html", "text": "5-ото юбилейно издание на международния фестивал „Blagoevgrad Blues&Jazz” започва на 28 март в ДТ „Никола Вапцаров“ с класическа вечер. Това съобщиха от пресцентъра на  Община Благоевград . Тогава публиката ще може да чуе Камерна опера - Благоевград, гост-солиста Деян Гаврич и композиторката Драгана Йованович. На сцена ще се качи и  гения на музиката и автор на най-новата българска опера „Орфей\" - маестро Алекс Зографов.  За благоевградската публика пристига и един от най-великите оперни певци на XX век, солист на Цюрихската опера и първият ученик на Борис Христов- – Бойко Цветанов. Част от триото е и Стоян Бончев.  Aртистите на Фондация „Борис Христов\" – Маестро Бойко Цветанов, Маестро Алекс Зографов и Стоян Бончев ще представят проекта \"Джазът среща класиката”. \r\nВсички те ще подарят незабравими моменти, красива музика и много емоции в първата за фестивала, вечер на класиката.   \r\nМузикалните вечери продължават на 29 и 30 март в зала „Орфей“, парк „Македония“.   \r\nБилети и карти за “Blagoevgrad Blues&Jazz”2019 на касата на ДТ „Никола Вапцаров“ и непосредствено преди концертите пред зала „Орфей“, парк „Македония“.", "date": "2019.03.26", "title": "Благоевград: Бойко Цветанов ще открие 5-ия Международен фестивал „Blagoevgrad Blues&Jazz” 2019"}
{"url": "http://www.focus-news.net/news/2019/03/26/2639004/api-vremenno-e-ogranicheno-dvizhenieto-v-aktivnata-lenta-po-am-trakiya-pri-km-216-v-posoka-sofiya-poradi-remont-na-dilatatsionna-fuga.html", "text": "Временно е ограничено движението в активната лента по АМ „Тракия“ при км 216 в посока София поради ремонт на дилатационна фуга. Това съобщиха от пресцентъра на  Агенция „Пътна инфраструктура“ . Трафикът се осъществява в изпреварващата лента. Необходимо е шофьорите да се движат с повишено внимание и съобразена скорост.", "date": "2019.03.26", "title": "АПИ: Временно е ограничено движението в активната лента по АМ „Тракия“ при км 216 в посока София поради ремонт на дилатационна фуга"}
{"url": "http://www.focus-news.net/news/2019/03/26/2638985/prokuraturata-obzhalva-myarkata-za-neotklonenie-na-minyu-staykov.html", "text": "Прокуратурата обжалва мярката за неотклонение на Миню Стайков, предаде  Нова телевизия . Преди седмица спецсъдът освободи алкохолния бос срещу гаранция от половина милиона лева, заради влошеното му здравословно състояние. Миналата година Стайков се появи в съда в инвалидна количка и след прекаран инсулт. Той беше задържан през септември 2018 г. като част от организирана престъпна група за пране на пари. Синът му Стайков се предаде в полицията след почти 5 месеца в неизвестност. Той също е сочен от прокуратурата като част от престъпната група.", "date": "2019.03.26", "title": "Прокуратурата обжалва мярката за неотклонение на Миню Стайков"}
{"url": "http://www.focus-news.net/news/2019/03/26/2639012/sofiya-84-dushi-sa-noshtuvali-v-krizisniya-tsentar-za-bezdomni-v-kv-zaharna-fabrika.html", "text": "84 души са нощували в Кризисния център за бездомни в кв. „Захарна фабрика“. Това съобщи за  Агенция „Фокус”  директорът на центъра Йорданка Темелкова. Тя отчете, че със затопляне на времето хората, които нощуват в центъра намаляват. Темелкова припомни, че Кризисният център ще работи до 31 март 2019 г.  \r\nДеница КИТАНОВА", "date": "2019.03.26", "title": "София: 84 души са нощували в Кризисния център за бездомни в кв. „Захарна фабрика“"}
{"url": "http://www.focus-news.net/news/2019/03/26/2639011/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст(БЧК) .  \r\nВремето е облачно, във високите части на планините духа вятър. Температурите варират между минус 2 и 6 градуса. Съоръженията работят, пистите са обработени. \r\nИнциденти освен по пистите не са регистрирани през изминалото денонощие.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2019.03.26", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/26/2639010/burgas-s-ednominutno-malchanie-obshtinskite-savetnitsi-pochetoha-pametta-na-zaginalite-voyni-kray-odrin.html", "text": "Започна 55-ото заседание на Общински съвет – Бургас, предаде репортер на  Радио „Фокус“ – Бургас . Обичайно сесията започна с изслушване химна на Република България и този на Европейския съюз. С едноминутно мълчание общинските съветници почетоха паметта на загиналите войни край Одрин. Първата докладна записка, която предстои да се разгледа, е внесена от кмета на Община Бургас Димитър Ниолов и е относно приемане на Наредба за изменение и допълнение на Наредбата за условията и реда за установяване на жилищните нужди на граждани, настаняване под наем и продажба на общински жилища.  \r\nБеше оттеглена докладна записка номер 16 относно приемане на решение за отдаване на наем на помещения собственост на „Дентален център I – Бургас“ ЕООД на Регионална здравна инспекция – Бургас за нуждите на Регионална картотека за медицински експертизи, за съхраняване на медицинска документация и докладна записка номер 22 относно продажба на общинско жилище в ж.к. „Лазур” на ул. „Абоба“ 7, етаж 1 (жилищен), апартамент №2, на наемател, настанен по административен ред. \r\nМария КУРТЕВА", "date": "2019.03.26", "title": "Бургас: С едноминутно мълчание общинските съветници почетоха паметта на загиналите войни край Одрин"}
{"url": "http://www.focus-news.net/news/2019/03/26/2639013/blagoevgrad-zapochnaha-mashtabni-deystviya-po-ozelenyavane-i-zatsvetyavane-na-gradskite-prostranstva.html", "text": "По разпореждане на кмета на Благоевград д-р Атанас Камбитов стартираха мащабни действия по озеленяване и зацветяване в Благоевград. Това съобщиха от пресцентъра на  Общината . Сред първите места, на които се обогатява растителността, са градинката пред НАП, коритото на река Благоевградска Бистрица, квартал „Вароша“, площад ‚ „Георги Измирлиев“. Обособени са цветни композиции пред пощата в Благоевград, пред зала „22 септември“, входовете и изходите на града, парковете в Благоевград. Освен в централна градска част, дейности по озеленяване ще бъдат извършени в кварталите на града. Зацветяването по кръговите кръстовища също ще бъде обогатено.  \r\nОформянето на цветните композиции е част от политиката на ръководството за по-красив Благоевград. Тази година в Бюджета на Община Благоевград са заложени три пъти повече средства за озеленяване на общински площи.  \r\nОбщината апелира за отговорно отношение и опазване на парковете и цветните композиции в града. При забелязване на нередности може да се подават сигнали на „горещия телефон“ - 073/ 88 44 34.", "date": "2019.03.26", "title": "Благоевград: Започнаха мащабни действия по озеленяване и зацветяване на градските пространства"}
{"url": "http://www.focus-news.net/news/2019/03/26/2639008/predsedatelyat-na-pg-na-gerb-tsvetan-tsvetanov-provede-rabotni-sreshti-vav-vashington.html", "text": "През втория ден от годишната конференция на Американо-израелския комитет за обществени връзки, в която участва и председателят на Парламентарната група на ГЕРБ и зам.-председател на партията Цветан Цветанов, изказвания направиха вицепрезидентът на САЩ Майкъл Пенс, държавният секретар на САЩ Майк Помпео, множество конгресмени и сенатори. Това съобщиха от пресцентъра на  ПП ГЕРБ . Всички те се обединиха около идеята, че сигурността в Близкия Изток е неразривно свързана със сигурността на Държавата Израел. Вицепрезидентът Пенс оповести, че по-рано в днешния ден президентът на САЩ Доналд Тръмп е подписал заповед, с която признава суверенното право на Израел над Голанските възвишения. Също така вицепрезидентът декларира абсолютната подкрепа на САЩ за еврейската държава. Държавният секретар Помпео определи днешния ден като исторически в двустранните отношения, но и сподели своята тревога за “все по-нарастващите прояви на антисемитизъм в Близкия Изток и светът като цяло”. Помпео беше категоричен, че на тези прояви следва да се дава решителен отпор от всички хора по света, за да не се допусне трагично преповтаряне на исторически грешки от миналия век.  \r\nВ рамките на конференцията Цветан Цветанов се срещна с премиера на Румъния Виорика Дънчила. Цветанов предаде поздрави от премиера Бойко Борисов и приветства Румъния за успешното Европредседателство. Двете страни изразиха задоволство, че поставеното от България начало за утвърждаване на Западните Балкани като приоритет за ЕС е било продължено от австрийското председателството, а в момента намира подкрепа и в румънското председателство. Това, само по себе си гарантира приемственост и добра перспектива пред държавите от региона.  \r\nЦветан Цветанов се срещна и с лидера на мнозинството в Камарата на представителите на американския Конгрес - Стени Хойър. Двамата обсъдиха дневния ред на двустранните отношения, както и възможностите за задълбочаване на парламентарното сътрудничество. Цветанов отправи покана към конгресмен Хойър да посети България през 2019-2020 г.  \r\nВ рамките на работната програма се проведе среща и с Дан Мариашин, вицепрезидент на Б'най Б'рит - една от най-старите и влиятелни еврейски организации в САЩ. Мариашин изрази специална благодарност към Цветан Цветанов за поетата политическа отговорност при оповестяването на съпричастността на Хизбула към терористичния акт в Бургас през 2012 г. Двамата обсъдиха различни аспекти на борбата с антисемитизма, като Цветанов го запозна с идеята Шествието на толерантността и единението, проведено за първи път през т.г. в София, да се превърне в традиционно годишно събитие.  \r\nПо-късно през деня Цветан Цветанов се срещна и със сенатора от Оклахома Джеймс Ланкфорд, с когото ги свързва дългогодишно партньорство по линия на участието в Националните молитвени закуски. Цветанов запозна сенатор Ланкфорд с наскоро проведената Регионална молитвена закуска в Косово. Двете страни се обединиха около мнението, че това е прекрасна инициатива, която следва да бъде разширена и в други държави от Югоизточна Европа. Беше обсъдена възможността да се проведе Регионална закуска отново в България през 2020 година.", "date": "2019.03.26", "title": "Председателят на ПГ на ГЕРБ Цветан Цветанов проведе работни срещи във Вашингтон"}
{"url": "http://www.focus-news.net/news/2019/03/26/2639007/sds-tryabva-da-izbere-kandidatite-si-za-obshtata-evrolista-s-gerb.html", "text": "В 11.00 часа изтича срокът за внасяне на предложения за кандидати за евродепутати от СДС. Кандидатурите трябва да се утвърдят окончателно от Националния изпълнителен съвет на партията. На 23 март Националният съвет на СДС даде мандат на председателя на партията Румен Христов да финализира преговорите с ГЕРБ и да подпише политическо споразумение за съвместно явяване на предстоящите европейски избори на 26 май.  \r\nНа 20 март ГЕРБ и СДС обявиха, че тръгват заедно на евроизборите. И двете партии са членове на ЕНП, като СДС е най-старата членка, а ГЕРБ най-голямата българска такава. Срещата им дойде след писмото на председателя на ЕНП Жозеф Дол, в което той призова за обединение на всички членуващи български партии за предстоящия вот. Лидерът на ГЕРБ Бойко Борисов заяви, че на СДС ще се даде сигурно избираемо място, с поне две места в листата. А лидерът на СДС Румен Христов обяви, че двете партии си поставят за цел да спечелят 8 места в следващия европарламент. СДС започна преговори първо с „Демократична България“. Националният съвет обаче даде мандат за преговори за евроизборите и с други партии от ЕНП. Така СДС се срещна и с ГЕРБ, а след това от „Демократична България“ обявиха, че партньорството им се обезсмисля. \r\nНа 28 март се очаква среща между ГЕРБ и СДС за утвърждаване на листата за евровота.", "date": "2019.03.26", "title": "СДС трябва да избере кандидатите си за общата евролиста с ГЕРБ"}
{"url": "http://www.focus-news.net/news/2019/03/26/2639015/radoslav-revanski-kmet-na-belitsa-tast-i-zet-sa-imali-svada-v-romskata-mahala-na-grada-koyato-e-zavarshila-sas-smarten-sluchay.html", "text": "Тъст и зет са имали свада в ромската махала на града, която е завършила със смъртен случай. Това каза за  Радио „Фокус“ – Пирин  кметът на Община Белица Радослав Ревански. Инцидентът е станал след 21.00 часа на 25 март. „Скандалът между двама за съжаление е завършил с клане“, каза още Ревански. \r\nДенис НИКИФОРОВ", "date": "2019.03.26", "title": "Радослав Ревански, кмет на Белица: Тъст и зет са имали свада в ромската махала на града, която е завършила със смъртен случай"}
{"url": "http://www.focus-news.net/news/2019/03/26/2639016/pleven-normalen-e-trafikat-v-oblastta.html", "text": "Нормален е трафикът в Плевенска област. Това съобщиха за  Радио \"Фокус\"  от ОПУ-Плевен. Пътните настилки са сухи. Температурите са над нулата.  Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, началото на обхода е кръстовище с РП III-306, в гр. Луковит, км 138+767, оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04.07.2019 г. \r\nВиолета КРЪСТЕВА", "date": "2019.03.26", "title": "Плевен: Нормален е трафикът в областта"}
{"url": "http://www.focus-news.net/news/2019/03/26/2639000/dots-daniel-smilov-politolog-tsel-na-gerb-e-izlizane-po-patya-na-evroizborite-na-chisto-sled-skandala-s-apartamentite-na-upravlyavashtite.html", "text": "Цел на ГЕРБ е излизане по пътя на евроизборите на чисто, след скандала с апартаментите на управляващите. Това каза за сутрешния блок „Добро утро, България“ на  Радио „Фокус“  политологът доц. Даниел Смилов. Партията ще понесе негативи в изборната ситуация, ако остане усещане сред обществото за неизясняване на „апартаментгейт“. По думите му реакциите на скандала с апартаментите на управляващите показва чувствителността на обществото. „Цветан Цветанов е ключова фигура в ГЕРБ и партията ясно съзнава, че от организационна и политическа гледна точка ще понесат загуба, ако той бъде отстранен. От друга страна, обаче, ако влязат в избирателна кампания с усещането, че по най-високите етажи на партийния им актив са се случвали неприемливи за обществото неща, това няма как да не им се отрази негативно на изборния резултат. Сякаш Бойко Борисов поне би искал да влезе на чисто в изборната ситуация и може да очакваме други стъпки от негова страна“, обясни доц. Даниел Смилов. Той каза още, че влизане на чисто в изборната ситуация може да се разбира като оттегляне на Цветан Цветанов поне от някои от заеманите от него постове, най-вероятно като председател на ПГ на партията.  \r\nСпоред политолога друг фактор е състоянието на опозицията и доколко тя е уязвима от подобен род проблеми. По думите му БСП не е в добра кондиция, защото също има за какво да отговаря. Водачът на листата на партията за евроизборите Елена Йончева е обвързана с КТБ, припомни политологът. От етическа гледна точка този казус е не по-малко сериозен от „апартаментгейт“, добави доц. Даниел Смилов. \r\nВиктория МЕСРОБОВИЧ-КУВЕНДЖИЕВА", "date": "2019.03.26", "title": "Доц. Даниел Смилов, политолог: Цел на ГЕРБ е излизане по пътя на евроизборите на чисто, след скандала с апартаментите на управляващите"}
{"url": "http://www.focus-news.net/news/2019/03/26/2639020/kyustendil-zaradi-podmyana-na-vodoprovod-e-spryana-vodata-v-chast-ot-grad-dupnitsa.html", "text": "Заради подмяна на водопровод е спряна водата в част от град Дупница. Това съобщи за  Радио „Фокус” – Кюстендил  Илия Илиев, управител на общинското дружество „Водоснабдяване и канализация”. Водоподаването е спряно до 19.00 часа за жителите на улица „Евтим Трайчев” и прилежащите към нея преки на други улици. Причината е извършване на ремонтни дейности свързани с подмяна на водопровод. \r\nВенцеслав ИЛЧЕВ", "date": "2019.03.26", "title": "Кюстендил: Заради подмяна на водопровод е спряна водата в част от град Дупница"}
{"url": "http://www.focus-news.net/news/2019/03/26/2639018/burgas-obshtinskiyat-savet-prie-izmeneniya-v-naredbata-za-usloviyata-za-nastanyavane-pod-naem-v-obshtinski-zhilishta.html", "text": "Общинският съвет прие изменения в Наредбата за условията за настаняване под наем в общински жилища, предаде репортер на  Радио „Фокус“ – Бургас . Община Бургас подготвя проектно предложение за осигуряване на съвременни социални жилища по ОП „Региони в растеж” 2014-2020 г. За реализиране на проекта бе необходимо въвеждане на изменения и допълнения в Наредбата за условията и реда за установяване на жилищните нужди на граждани, настаняване под наем и продажба на общински жилища. Целта на промените, които общината предложи е да се даде предимство в настаняването на образовани граждани или студенти, които учат в Бургас, но нямат възможност да закупят собствено жилище, да бъдат настанени в общински жилищен фонд. По този начин ще се създават условия за реализацията и развитието им в Бургас. За тази цел са изработени критерии за настаняване, които дават определен брой точки на кандидатите. Желаещите да бъдат настанени в жилища от този фонд на Община Бургас, ще бъдат оценявани по показателите за образование, заетост и семейно положение, като най- висок брой точки ще се дават по критерий „Образование“. \r\nМария КУРТЕВА", "date": "2019.03.26", "title": "Бургас: Общинският съвет прие изменения в Наредбата за условията за настаняване под наем в общински жилища"}
{"url": "http://www.focus-news.net/news/2019/03/26/2639014/vyara-emilova-bsp-kreditat-na-doverie-kam-tsvetanov-e-napalno-izcherpan-tryabva-da-podade-ostavka.html", "text": "\"Политическият, моралният кредит на доверие към Цветан Цветанов е напълно  изчерпан след аферата \"Апартамент Гейт\", която се разиграва в момента\". Това заяви пред БСТВ Вяра Емилова, член на ИБ на НС на БСП, съобщиха от пресцентъра на  НС на БСП . По думите ѝ сме видели един доста луксозен асансьор, който води до един доста луксозен апартамент, който е спечелен с доста луксозен рекет. \"Цялото това е доста луксозна политическа наглост, която в момента седи пред лицето на целия български народ, който в момента няма елементарните средства да преживява\", подчерта тя. По думите й Цветанов трябва да подаде оставка от всички постове, които заема, но и като ръководител на Националния предизборен щаб  на ГЕРБ. \"Той е достатъчно компрометиран вече, за да повярва обществото, че когато той е замесен в изборния процес, ще бъдат проведени честни избори\", заяви тя.  \r\nВяра Емилова каза, че предстои заседание на ИБ на БСП, на което ще бъдат разгледани лобистките закони, които са прокарали ГЕРБ през годините си в управлението, които са ощетили България. Като примери тя посочи - концесията на \"Летище София\" и поправката \"Артекс\". \"Искаме да направим този преглед, за да разберем- с колко точно ГЕРБ са ощетили държавата ни и българските граждани\", обясни тя.  \r\nЕмилова каза, че е интересно как на този фон Цветанов мобилизира структурите на ГЕРБ в цялата страна да излизат с писма в негова защита. Тя обясни, че до нея е достигнало писмо, разпространявано във Фейсбук, на кмета на Белослав, област Варна, Деян Иванов. В него се казва: \"Притежанието на един апартамент не те прави престъпник, а обратното. Това е символ на успехите на един човек\". \"В ГЕРБ успехите на един човек се измерват в апартаменти, което е гротескно и обидно за страната ни\", заяви тя.  \r\nВяра Емилова  подчерта, че корупцията за съжаление не е само на централно ниво - общините са се превърнали в феодални владения на ГЕРБ. Тя обясни, че е от Силистра и само за 6 месеца там са се разиграли няколко скандала: с пенсиите, отпускани уж на миньори; областта е с най-много отпуснати ТЕЛК решения; арестуван е директорът на Държавно горско стопанство, за това, че е приемал такса \"спокойствие\"; в с. Айдемир е разкрита нарколаборатория. \"Трябва да застанем с лице към корупцията и да имаме смелостта да посочим всички тези проблеми, защото след европейските избори трябва да се борим за доверието на българите и на местните избори\", заяви тя.  \r\nЕмилова каза, че има силна вътрешна борба в ГЕРБ за надмощие между двамата първи и тази борба ще даде отражение на предстоящите избори, както и в подреждането на листата им. \"Нито едно от тиражираните имена за водач не ГЕРБ не е на висотата на Елена Йончева. Тя е символ на борбата с корупцията в България. Изборът, който направи БСП с Елена Йончева, е правилен, особено в ситуацията, когато трябва да се борим с корупцията на всички нива\", посочи Вяра Емилова.", "date": "2019.03.26", "title": "Вяра Емилова, БСП: Кредитът на доверие към Цветанов е напълно изчерпан, трябва да подаде оставка"}
{"url": "http://www.focus-news.net/news/2019/03/26/2639022/plovdiv-vremenno-e-ogranicheno-dvizhenieto-v-aktivnata-lenta-na-avtomagistrala-trakiya-pri-km-116-v-rayona-na-selo-radinovo-v-posoka-sofiya-poradi-remontni-deynosti.html", "text": "Временно е ограничено движението в активната лента на автомагистрала „Тракия“ при км 116 в района на село Радиново в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът се пренасочва в изпреварващата лента. Шофьорите да се движат с повишено внимание и съобразена скорост.", "date": "2019.03.26", "title": "Пловдив: Временно е ограничено движението в активната лента на автомагистрала „Тракия“ при км 116 в района на село Радиново в посока София поради ремонтни дейности"}
{"url": "http://www.focus-news.net/news/2019/03/26/2639021/nova-makedoniya-makedoniya-kontroliran-haos-na-zapadnite-balkani-i-planat-za-izlizane-ot-nego.html", "text": "Според анализа на геополитическия експерт Ядранка Полович за Геополитика.нюз и смелите изводи, които произтичат от него, в региона на Западните Балкани вече е установено състояние на „контролиран хаос“, в който врят потиснати (винаги конфликтни) интереси на народите, страните и техните граждани. В този контекст на преден план излизат конфликтните интереси на САЩ, НАТО и ЕС (особено на силните членки) на Балканите. Анализът констатира, че горепосочените фактори са ключови за международната общност, която „държи на власт марионетни, противонародни режими, потънали в корупция и престъпност“, пише  електронното издание на вестник „Нова Македония“  в материал, представен без редакторска намеса. Междусъседските договори генерират „контролиран хаос“ \r\nВ привидно отделените \"двустранни\" регионални кризи в отношенията между съседите (Хърватия и БиХ, Сърбия и Косово, или \"преодоляване на проблемите на Македония\" с Гърция и България), гражданските демонстрации, които измъчват Черна гора, Албания и Сърбия, Европейският съюз е изправен пред ново предизвикателство - възможна Балканска пролет, което подчертава настоящата структурна криза на интеграцията. След като Преспанският договор между Гърция и Македония бе подписан и вече се прилага, отново най-чувствителният въпрос в региона в момента е финализацията на споразумението между Сърбия и Косово. Заради това президентите на двете страни Александър Вучич и Хашим Тачи още през есента на 2018 година започнаха да налагат идеята за размяна на територии, или „корекция на границите“. \r\nВ така наречените \"стратегически поставени\" кризи в региона наскоро бе предоставен на широката общественост проект на окончателно, подробно или \"всеобхватно\" споразумение между Сърбия и Косово, публикувано в социалните мрежи в Косово. Според IBNA (Независима балканска информационна агенция) споразумението ще бъде приведено в съответствие с изискванията на САЩ, въпреки че те многократно повтаряха, че не искат да \"предписват формата на окончателно решение\", което от своя страна трябва да се прилага както в Сърбия, така и в Косово, както и да допринесе за дългосрочната стабилност на региона. Според германския всекидневник Frankfurter Rundschau, планът за разделянето на Косово вече съществува. Той включва определянето на нова граница между албанци и сърби в северната част на Косово и присъединяването към Косово на няколко села в Сърбия, предимно населени с албанци. Община Прешево, разположена в Южна Сърбия, трябва изцяло да принадлежи на Косово, докато Буяновац ще получи статут на специален район (безмитна зона), разделен между Сърбия и Косово с администрацията на Европейския съюз. Печката патриаршия и сръбските църкви в Косово ще получат екстериториален статут. Кой ще получи ресурсите и „тежките“ милиарди евро \r\nПланът съдържа седемнадесет точки, които се занимават с териториално очертаване, но също така и експлоатацията и управлението на косовските мини и огромния хидропотенциал. Според Косовската енергийна стратегия за 2013 г., публикувана от Министерството на икономическото развитие на Косово, страната има големи запаси от лигнитни въглища (басейни Дукагини и Дреница с около 12 милиарда тона), но също и олово, цинк, сребро, никел, манган, молибден и бор, така че Косово се бори за съдбата на руда в размер на 1000 милиарда долара. \r\nСпоред проектоспоразумението, най-големият минен комплекс на бивша Югославия, „Трепча“ (смята се, че има природен ресурс за около 500 милиарда евро) също получава специален статут. „Трепча“ трябва да бъде поета от съвместен американско-френско-китайски консорциум, който получава концесия и правото да го експлоатира за 99 години. Енергийният сектор ще бъде управляван от САЩ, Австрия и Германия. А именно, в битката за експлоатацията на ресурсите на Косово се включи отдавна най-голямата световна корпорация \"Envyty Energy Inc.\", председателствана от бившия командващ на НАТО генерал Уесли Кларк, а филантропът Джордж Сорос работи с албанския милиардер Сахит Мухо в експлоатацията на лигнитни въглища. Американската глобална корпорация за проучване за полезни изкопаеми \"Avrupa Minerals\" е ангажирана на няколко места (Каменица, Косовска Митровица, Режан), а корпорация \"Lydian International\", която изследва  златната мина в Ораховац. Някой трябва да управлява „контролирания хаос“ \r\nанализа на геополитическия експерт Ядранка Полович, според споменатото споразумение, военната база JUG в Цепотин (сръбската Bondsteel) трябва да стане американска база с около 1700 войници. Откриването на \"сръбската Бондстил\" през 2009 г. в южната част на Сърбия, в регион с албанско мнозинство, предизвика серия от противоречия и спорове. С течение на времето военната база JUG получи статут на най-модерната база в региона поради идеалната си позиция и гледна точка, която има  \"на длан\" Косово и Македония. Предвижда се тази база да бъде под контрола на НАТО. Военните експерти твърдят, че в същия контекст се предвижда и македонската военна база в Криволак. \r\nВ този контекст анализът идентифицира, че една от точките на плана е честотният европейски коридор 10 (Залцбург - Любляна - Загреб - Белград - Ниш - Скопие - Велес - Солун), който също ще бъде защитен от НАТО в период от 15 години, така че всички (противоборстващи) страни да могат да се движат свободно по него. \r\nОчаква се това споразумение да бъде гарантирано от Съвета за сигурност на ООН, ЕС и НАТО. Споразумението трябва да бъде подписано до 13 юни 2019 г. и парламентите на двете страни трябва да го ратифицират до октомври 2019 г. Пълното прилагане на този договор ще започне на 1 ноември 2019 г. \r\n„Така че планът е готов, но остава въпросът дали той предлага устойчиво решение на дългогодишната криза в региона, като се имат предвид, например, несъгласието на Германия, Русия и Китай. Или дори и сега да става въпрос за още едно в поредицата от дипломатически споразумения или магически решения на дипломатическите магьосници (както вече видяхме - Дейтън, Охридското споразумение ...), които включват „детонатори”, чрез които се запазва постоянното състояние на контролиран хаос в региона“, пита д-р Ядранка Полович след обстойния анализ на региона. \r\nПревод и редакция:", "date": "2019.03.26", "title": "„Нова Македония“ (Македония): Контролиран хаос на Западните Балкани и „планът“ за излизане от него"}
{"url": "http://www.focus-news.net/news/2019/03/26/2639024/stolichna-obshtina-shte-proveri-stroitelno-montazhnite-raboti-vav-vrazka-s-obnovyavaneto-na-ploshtad-garibaldi.html", "text": "Столична община ще провери строително-монтажните работи във връзка с обновяването на площад „Гарибалди“. Това съобщиха от пресцентъра на  Общината . В 12.00 часа на площад „Гарибалди“ Столична община в качеството си на бенефициент по проект „Изграждане, възстановяване и обновяване на публични пространства от Централна градска част в град София“, осъществяван с финансовата подкрепа на Оперативна програма „Региони в растеж“ 2014 - 2020, съфинансирана от Европейския съюз, чрез Европейския фонд за регионално развитие, организира публично събитие по повод проверка на строително-монтажните работи във връзка с обновяването на площад „Гарибалди“. Проверката ще бъде извършена от заместник-кметът по транспорт Дончо Барбалов. На публичното събитие ще бъде представена информация за ремонтите работи по проекта и техния напредък.", "date": "2019.03.26", "title": "Столична община ще провери строително-монтажните работи във връзка с обновяването на площад „Гарибалди“"}
{"url": "http://www.focus-news.net/news/2019/03/26/2638997/evrodeputatat-svetoslav-malinov-e-zakasnyal-za-glasuvaneto-za-paket-mobilnost-zaradi-problemi-s-poleta.html", "text": "Евродепутатът Светослав Малинов е закъснял за гласуването за пакет „Мобилност” заради проблеми с полета. Това обясни самият той в предаването  „Тази сутрин”  по  бТВ . Той не е успял да участва в гласуването за пакета „Мобилност” в Европарламента заради срив в диспечерската и компютърната система на летището във Франкфурт.  \r\nМалинов и още двама български евродепутати – Неджми Али и Николай Бареков, не са участвали в гласуването, което определи пакетът да влезе в дневния ред на последното заседание на Европейския парламент. 156 бяха гласовете „за”, а 154 – „против”. Така промените, срещу които протестираха българските превозвачи, влязоха в дневния ред „на косъм”. \r\nМалинов беше категоричен, че ще гласува „против” в сряда. „Имам ясна позиция против пакета „Мобилност” още от 2014 г.”, отбеляза българският евродепутат. Той посочи, че няма зла умисъл в закъснението му. „Нито беше мое намерение, нито успях да го предвидя”, заяви Малинов. \r\n„От 750 души 310 се оказаха в пленарната зала. Летището във Франкфурт беше пълно с колеги евродепутати. Цялата делегация от Литва закъсня. Имаше огромен проблем и в този всякакво гадаене е съвършено излишно”, каза Малинов на въпрос дали гласовете на отсъстващите български евродепутати биха били решаващи при гласуването. \r\nПо думите му има големи възможности за съпротива. „Убеден съм, че на по-късен етап задължителното връщане на превозното средство в страната, където е регистрираната фирма, ще отпадне”, подчерта Светослав Малинов.", "date": "2019.03.26", "title": "Евродепутатът Светослав Малинов е закъснял за гласуването за пакет „Мобилност” заради проблеми с полета"}
{"url": "http://www.focus-news.net/news/2019/03/26/2639025/ria-novosti-ruskata-gvardiya-formira-brigada-za-ohrana-na-krimskiya-most.html", "text": "Руската гвардия формира специална морска бригада в Керч за охрана на Кримския мост, разказа в интервю пред  РИА Новости  директорът на ведомството армейски генерал Виктор Золотов. \r\nПодразделението разполага с голям арсенал от средства, способни да предотвратят всяка диверсия както по суша, така и по море, отбеляза той. \r\nМостът до Крим от Краснодарския край е най-дългият в Русия и е дълъг 19 километра. \r\nПървоначално бе планирано движението на автомобилите по него да започне през декември 2018 година, но работите завършиха половин година по-рано. \r\nСтартирането на влаковете е насрочено за декември 2019 г. В неделя строителите съединиха всички участъци на железопътната част. \r\nПревод и редакция:", "date": "2019.03.26", "title": "РИА Новости: Руската гвардия формира бригада за охрана на Кримския мост"}
{"url": "http://www.focus-news.net/news/2019/03/26/2639026/blagoevgrad-11-oto-izdanie-na-oblastno-sastezanie-po-informatsionni-tehnologii-it-chuden-svyat-se-provede-v-osmo-su-arseni-kostentsev.html", "text": "Първото иновативно училище в община Благоевград - Осмо СУ „Арсени Костенцев“ бе домакин на областно състезание по информационни технологии „IT-Чудесен свят“. Това съобщиха от пресцентъра на  Община Благоевград . 78 ученици от първи до четвърти клас на 17 училища от Благоевградска област показаха знания и умения за работа с компютърните програми Paint, MS Word, MS PowerPoint, Movie Maker. Те създадоха свои проекти по любими приказки от Братя Грим. За първи път бе обособена категория „Програмист“за ученици от 3 клас, които  изучават новия учебния предмет компютърно моделиране, въведен от МОН през настоящата учебна година. Те сътвориха анимирани истории и интерактивни игри в Scratch.Спонсорите на състезанието – Община Благоевград и известни компютърни фирми бяха осигурили награди не само за отличилите се със своите проекти ученици, но и за всички участници. \r\nВ свободното време извън състезателния тур учениците участваха в постер-сесия на тема „Чудният свят на приказките“, детско парти и многобройни забавления, подготвени от техните връстници от Осмо СУ. \r\nПредседател на журито бе доц. Д-р Николай Цанков, преподавател в ЮЗУ „Неофит Рилски“, а членове – г-жа Людмила Цикловска, старши експерт в РУО - Благоевград и д-р Радослава Топалска, преподавател в ЮЗУ „Неофит Рилски“.  \r\nОрганизаторите на проявата - Осмо СУ, Община Благоевград, РУО на МОН - Благоевград, превърнаха състезанието в истински празник за ученици, учители, родители и гости. През изминалите десет години то се утвърди като форум , предоставящ възможност за творческа изява на учениците от първи до четвърти клас в областта на информационните технологии, като същевременно се развиват ключови компетентности като общуване на роден език и дигитална компетентност.", "date": "2019.03.26", "title": "Благоевград: 11-ото издание на областно състезание по информационни технологии „IT-ЧУДЕН СВЯТ“ се проведе в Осмо СУ „Арсени Костенцев“"}
{"url": "http://www.focus-news.net/news/2019/03/26/2639017/predsedatelyat-na-ns-tsveta-karayancheva-izpalnitelnata-komisiya-na-gerb-shte-vzeme-politichesko-reshenie-sled-zavrashtaneto-na-tsvetan-tsvetanov-ot-sasht.html", "text": "Усилено навлизаме в предизборна кампания и това показват компроматите, които излизат точно сега. Защо точно сега излизат неща, които са се случили преди една година? За съжаление такъв е стилът на предизборните кампании в България. Това коментира по време на посещението си във Варна председателят на Народното събрание Цвета Караянчева, предаде репортер на  Радио „Фокус” - Варна . Според Караянчева подобни атаки ще продължат, но попитана дали от партията ще отговарят, тя отвърна, че от ГЕРБ са за прозрачността. „Ние нямаме какво да крием, но за съжаление виждам, че господин президентът се е съсредоточил само върху ГЕРБ и за него друга партия не съществува. Тази фиксация върху ГЕРБ ме притеснява, защото президентската институция трябва да бъде неутрална или, когато говори трябва да говори в общ план за всички”, заяви Цвета Караянчева. Тя допълни, че в момента няма решение Цветан Цветанов да напусне парламента и да остане шеф на предизборния щаб на ГЕРБ. „Политически ще вземем решение, когато мине Изпълнителната комисия и когато се върне Цветан Цветанов от САЩ, а това ще стане утре”, добави тя. Председателят на Народното събрание добави, че имуществото на политическия екип е публично. \r\nДиана СТОЕВА", "date": "2019.03.26", "title": "Председателят на НС Цвета Караянчева: Изпълнителната комисия на ГЕРБ ще вземе политическо решение след завръщането на Цветан Цветанов от САЩ"}
{"url": "http://www.focus-news.net/news/2019/03/26/2639023/dobrich-obshtinskiyat-savet-prie-naredba-za-izmenenie-i-dopalnenie-na-naredbata-za-opredelyaneto-i-administriraneto-na-mestnite-taksi-i-tseni-na-uslugi.html", "text": "Общинският съвет прие Наредба за изменение и допълнение на Наредбата за определянето и администрирането на местните такси и цени на услуги на територията на община град Добрич, предаде кореспондент на  Радио „Фокус” – Варна . В Общината е постъпил доклад от края на месец януари тази година от директора на Общинско предприятие „Център за защита на природата и животните“ (ОП ЦЗПЖ), ведно с годишна калкулация за разходите и приходите на предприятието. В него се излага становище, че цените на услугите, които към момента Общинското предприятие предлага на гражданите, са остарели и нереално ниски към днешните социално - икономически условия. Предлага се осъвременяване на някои цени на предоставяните услуги и определяне на нови цени за нови услуги, които предприятието тепърва възнамерява да предоставя. Освен това се предлага премахване на някои услуги, които няма да се предоставят, както и премахване на свободния безплатен вход за гражданите във вторник с оглед опазването на чистотата, реда и спокойната атмосфера на центъра. Към доклада е представена подробна калкулация на годишните разходи на предприятието и годишна справка за приходите от събраните цени на услуги за всяка поотделно.  Според доклада цените на услугите, предлагани от ЦЗПЖ не покриват разходите, които Общината прави за предоставяне на услугите. „Към настоящия момент е налице неадекватност на цените на услугите към икономическата обстановка и пазара на сходен вид услуги на територията на страната. Необходимо е да се постигне частична адекватност и съразмерност на стойностите на услугите, които да са съобразени с вложения ресурс и пазарните цени на сходни услуги на свободния пазар. Всички нови цени на услугите са разработени при съобразяване с разходваните средства за обезпечаване на предоставянето им, като се цели цените на услугите да покриват поне малко себестойността на услугата и разходите по извършването им“, е посочено в докладна записка, внесена от кмета Йордан Йорданов. Сред предоставяните услуги е издаване на семейна карта на стойност 34 лв. за една календарна година, разходка с „Еко кола“ – 3 лв. за един час, беседи – на български език (10 лв.), на други езици, като английски, немски и руски (15 лв.), провеждане на образователни програми – лятно Зелено училище (25 лв. за седмица),  групови посещения (над 10 човека) – 0,90 лв. за брой и 24 лв. за провеждане на пикник или рожден ден. Входният билети за индивидуални посещения на възрастни е 2 лв. на учащи, студенти и пенсионери – 1 лв. Безплатен ще бъде входът за деца под 7 години, лица с увреждания и на всички национални празници, на празника на град Добрич (25-ти септември) и на Деня на детето (1-ви юни). Центърът за защита на природата и животните в Добрич е обществено място за екологично възпитание, кът за запазена природа, желан от малки и големи. Извършените ремонти, озеленяването, обогатяването на средата в клетките, са направили зоопарка приятно място за разходка и отдих. Голям е интересът, който проявяват гостите и жителите на град Добрич, водени от желанието си да се докоснат до природата и общуването с питомци в новоизградената контактна зона, която допринася за увеличение на посещенията, е посочено още в докладната записка. \r\nЖулиета НИКОЛОВА", "date": "2019.03.26", "title": "Добрич: Общинският съвет прие Наредба за изменение и допълнение на Наредбата за определянето и администрирането на местните такси и цени на услуги"}
{"url": "http://www.focus-news.net/news/2019/03/26/2639029/smolyan-obshtinata-shte-podkrepi-kauzata-na-fondatsiya-iskam-bebe-i-obshtinski-fond-in-vitro-s-blagotvoritelen-kontsert-spektakal-ot-detsa-za-detsa.html", "text": "Под егидата на областния управител на Смолян Недялко Славов и кмета на Община Смолян Николай Мелемов от 18.00 часа в зала 1 на РДТ „Николай Хайтов“ ще се проведе благотворителен концерт-спектакъл „От деца за деца“. Това съобщиха от пресцентъра на  Областна администрация – Смолян . Събраните средства ще бъдат дарени за подпомагане дейността на Фондация „Искам бебе“ и Общински фонд „Инвитро“. В концерта ще се изявят деца от подготвителни групи на детските градини в община Смолян, а Трио „Сопрано“ и Клуб по спортни танци „Фен-85“ ще дарят прекрасни моменти на публиката със специалното си участие. \r\nОбластният управител и кметът на община Смолян канят всички граждани и гости на града да се насладят на прекрасния концерт-спектакъл „От деца за деца“ и да подкрепят благородната кауза за подпомагане на двойки с репродуктивни проблеми да имат своя рожба.", "date": "2019.03.26", "title": "Смолян: Общината ще подкрепи каузата на Фондация „Искам бебе“ и Общински фонд „Ин витро“ с благотворителен концерт-спектакъл „От деца за деца“"}
{"url": "http://www.focus-news.net/news/2019/03/26/2639028/kardzhali-vazmozhnost-za-otkrivane-na-filial-na-trakiyskiya-nauchen-institut-v-grada-se-obsazhda-ot-rakovodstvoto-na-instituta-s-obshtinata.html", "text": "Възможност за откриване на филиал на Тракийския научен институт в града се обсъжда от ръководството на института с община Кърджали. Това съобщиха от пресцентъра на  Община Кърджали . Тази идея е била  представена от директора на института чл. кор. проф. Васил Проданов на кмета Хасан Азис и подкрепена от председателя на Тракийските дружества в България Красимир Премянов. В Кърджали съществува интелектуален потенциал на специалисти и има широко поле за изследване на демографските тенденции, икономиката и етно-културните дадености, които могат да бъдат основа за бъдещи научни разработки на филиала, според Красимир Премянов. От общината изразяват готовност да се подпомогне разработването на една такава идея, kметът на града е заявил, че очаква да бъден подготвен план, по който може да се работи, за да бъдат начертани евентуални стъпки за обща работа. \r\nДарина ДЕЕНИЧИНА", "date": "2019.03.26", "title": "Кърджали: Възможност за откриване на филиал на Тракийския научен институт в града се обсъжда от ръководството на института с общината"}
{"url": "http://www.focus-news.net/news/2019/03/26/2639031/blagoevgrad-obshtina-gotse-delchev-shte-se-vklyuchi-v-initsiativata-chasat-na-zemyata.html", "text": "Общината ще се включи за поредна година в инициативата „Часът на Земята”. Това съобщиха от пресцентъра на  Община Гоце Делчев . Тазгодишното издание на една от най-мащабните акции на природозащитната организация WWF „Часът на Земята” ще се състои на 30 март за времето от 20.30 часа до 21.30 часа. Темата на кампанията е същото като миналогодишното – „Свържи се с природата”, а неин фокус  е опазването на биоразнообразието. \r\nПо време на „Часът на Земята”, хора от целия свят символично угасяват осветлението в домовете си за един час. През този час знакови сгради също притъмняват, а по този начин се отправя призив за по-устойчиво бъдеще. \r\n„Часът на Земята” се провежда за първи път през 2007 г. в Австралия, а в България – през 2009 г., като всяка изминала година привържениците на инициативата стават все повече. \r\nОбщина Гоце Делчев и тази година ще се присъедини към инициативата „Часът на Земята”, като във времето от 20.30 до 21.30 часа на 30 март 2019 година, ще угасне осветлението на знакови сгради в централната част на града. \r\n„Призоваваме жителите на общината да подкрепят инициативата и да изключат осветлението на домовете си за един час – „Часът на Земята”, на 30 март от 20.30 до 21.30 часа\", посочват от Общината.", "date": "2019.03.26", "title": "Благоевград: Община Гоце Делчев ще се включи в инициативата „Часът на Земята”"}
{"url": "http://www.focus-news.net/news/2019/03/26/2639030/kyustendil-pozhar-v-zemlishteto-na-selo-dolno-rakovo-e-zasegnalo-nizovo-500-dekara-gora.html", "text": "Пожар в землището на село Долно Раково е засегнало низово 500 декара гора. Това съобщи за  Радио „Фокус“ – Кюстендил  Катя Табачка, говорител на Областна дирекция на МВР – Кюстендил. В гасенето на пожара са участвали три екипа на Районна служба „Пожарна безопасност и защита на населението“. Огънят е унищожил паянтова постройка. През изминалото денонощие в областта са възникнали и гасени общо 17 пожара, всички са причинени поради небрежно боравене с открит огън, горели са сухи треви и храсти. Пожари е имало в общините Кюстендил, Дупница, Сапарева баня, Кочериново, Невестино и Бобов дол. \r\nВенцеслав ИЛЧЕВ", "date": "2019.03.26", "title": "Кюстендил: Пожар в землището на село Долно Раково е засегнало низово 500 декара гора"}
{"url": "http://www.focus-news.net/news/2019/03/26/2639032/dobrich-nyakolko-naseleni-mesta-ot-oblastta-sa-s-narusheno-vodopodavane-zaradi-avarii.html", "text": "С нарушено водоподаване е районът от ул. „Ангел Стоянов“ до „Агро машина“ в Добрич, предаде кореспондент на  Радио „Фокус” – Варна . Екипи на ВиК - Добрич отстраняват аварии в община Добрич-селска - с. Паскалево, с. Бранище, с. Орлова могила, местност Кобаклъка.  \r\nПоради липса на ел. захранване на Помпена станция - Оброчище от 09.00 до 16.00 часа с нарушено водоподаване са селата с. Ляхово, с. Бобовец, с. Храброво, с. Поп Григорово, с. Безводица, с. Свещарово, с. Котленци, с. Победа, с. Методиево, с. Колево, с. Царевец, с. Стефан Караджа, с. Паскалево, с. Ломница, с. Овчарово, с. Сливенци, с. Добрево и с. Свобода.  \r\nВ община Каварна - ул. „Ангел Захариев“ в града. В община Тервел - с. Орляк, в община Шабла - с. Пролез и в община Крушари - с. Абрит. \r\nЖулиета НИКОЛОВА", "date": "2019.03.26", "title": "Добрич: Няколко населени места от областта са с нарушено водоподаване заради аварии"}
{"url": "http://www.focus-news.net/news/2019/03/26/2639037/sport-konar-makgregar-slaga-kray-na-karierata-si-v-mma.html", "text": "Конър МакГрегър обяви, че слага край на кариерата си в един от своите профили в социалните мрежи. Това обаче не е първият случай, в който 30-годишният състезател обявява, че се оттегля от спорта. През 2016 година той направи същото, но няколко месеца по-късно се би с Нейт Диас. МакГрегър дебютира през 2008 година, като има 21 победи и 4 загуби в кариерата си.", "date": "2019.03.26", "title": "Спорт: Конър МакГрегър слага край на кариерата си в ММА"}
{"url": "http://www.focus-news.net/news/2019/03/26/2639036/blagoevgrad-v-petrich-sa-dogovoreni-po-dobri-usloviya-v-obshtinskiya-kolektiven-trudov-dogovor-v-sferata-na-obrazovanieto.html", "text": "В Петрич са договорени по-добри условия в Общинския колективен трудов договор в сферата на образованието. Това съобщиха от пресцентъра на  Общината . Договореното касае заетите в предучилищното и училищно образование на ниво община. Общинският колективен трудов договор за заетите в предучилищното и училищно образование беше подписан от кмета Димитър Бръчков , началника на РУО – Бл-д Ивайло Златанов и социалните партньори. Според документа, за лекторски часове педагозите ще получават по-високо възнаграждение от договореното на национално ниво. Утвърдени са и по-големи отпуски за членовете на работодателските и синдикални организации, както следва: 31 дни основен годишен отпуск за непедагогическия персонал (при 28 в Националния); 57 дни за педагогическия персонал, включително в яслените групи на ДГ (при 56 в Националния); 37 дни за непедагогическия персонал с намалена трудоспособност 50 и над 50 на сто (при 34 в Националния). Приет в Общинския колективен трудов договор е и допълнителен отпуск за работещите майки в системата на образованието, както и повече дни при встъпване в граждански брак, кръводаряване или смърт на близък роднина. Договорени са и повече часове за синдикална дейност на общинско ниво. От ръководството на Община Петрич обобщиха след подписването на Общинския колективен трудов договор в сферата на образованието, че има установено добро партньорство със социалните партньори в системата -  представителите на Синдикат на българските учители към КНСБ, Синдикат „Образование“ към КТ „Подкрепа“ и Съюз на работодателите в системата на народната просвета.", "date": "2019.03.26", "title": "Благоевград: В Петрич са договорени по-добри условия в Общинския колективен трудов договор в сферата на образованието"}
{"url": "http://www.focus-news.net/news/2019/03/26/2639034/blagoevgrad-40-godishen-mazh-e-zaginal-sled-kato-e-namushkan-s-nozh-pri-semeyniya-skandal-v-tsiganskata-mahala-na-belitsa.html", "text": "40-годишен мъж е загинал след семейния скандал в циганската махала на Белица. Това съобщиха от  ОДМВР – Благоевград . Със заповед за задържане до 24 часа, от полицейски служители на РУ - Разлог, е задържан 63-годишен мъж от град Белица. Сигнал за конфликта е подаден около 20.30 часа на 25 март. Съобщено е за семеен скандал между задържаното лице и 58-годишна жена от град Белица, същият е нанесъл удар с остър предмет в областта на шията на 40-годишен мъж от град Белица, който се намесил с цел потушаване на скандала. В резултат на инцидента 40-годишният мъж е починал. За случая е уведомена ОП - Благоевград. Образувано е досъдебно производство.", "date": "2019.03.26", "title": "Благоевград: 40-годишен мъж е загинал, след като е намушкан с нож при семейния скандал в циганската махала на Белица"}
{"url": "http://www.focus-news.net/news/2019/03/26/2639035/burgas-obshtinskiyat-savet-prie-da-se-namali-naemat-na-premestvaemi-targovski-obekti-okolo-rum-mladost-rum-veleka-rum-rezvaya.html", "text": "Общински съвет прие изменение за определянето и администрирането на местните такси и цени на услуги на територията на община Бургас, предаде репортер на  Радио „Фокус“ – Бургас . В решението влиза по-нисък наем за преместваеми търговски обекти около РУМ „Младост“, РУМ „Велека“, РУМ „Резвая“. До момента изброените райони попадат документално в най-високата I-ва тарифна зона, заедно с пространства, разположени основно в централна градска част. Предложението на кмета Димитър Николов и Община Бургас е наемите в изброените райони да се приравнят с тези на останалата територия в кварталите, където са разположени. Така цените около РУМ „Велека“, например, трябва да станат като в другите зони на к-с „Изгрев“, а не като в центъра. В цифрово изражение това означава намаляване на месечния наем от 16 до 10 лева на квадратен метър. „Общината ще се раздели с 54 000 лева на година. Решението закъсня, а в тази зала се лъже много. Свободните обекти са само 2. Щом 90 лева са много за бургаския бизнес, то тогава нещата са наистина драматични“, посочи общинският съветник Живко Табаков. \r\nМария КУРТЕВА", "date": "2019.03.26", "title": "Бургас: Общинският съвет прие да се намали наемът на преместваеми търговски обекти около РУМ „Младост“, РУМ „Велека“, РУМ „Резвая“"}
{"url": "http://www.focus-news.net/news/2019/03/26/2639033/evgeniy-primakov-moskva-shte-zashtiti-pravata-na-belgrad-v-kosovo.html", "text": "Депутатът от Държавната Дума на Русия, от партията \"Единна Русия и член на комисията по външните работи на доната камара на руския парламент Евгений Примаков заяви пред  белградския ежедневник „Вечерне новости“ , че Москва „ще подкрепи всяко искане на Белград към Русия и ще защитава правата на Сърбия в южната й провинция“. \r\nПо неговите думи, „Русия е гарант, че Сърбия няма да загуби в този процес“. \r\n„Ние ще подкрепим всяко действие на вашето ръководство за Косово, ако то е одобрено с политически консенсус и ако решението няма да предизвика граждански конфликт. За Русия е най-важна собствеността и личната сигурност на сърбите в Косово и Метохия“, увери Примаков. \r\nПревод и редакция:", "date": "2019.03.26", "title": "Евгений Примаков: Москва ще защити правата на Белград в Косово"}
{"url": "http://www.focus-news.net/news/2019/03/26/2639038/predsedatelyat-na-ns-tsveta-karayancheva-gerb-e-edinna-partiya-nyama-razdelenie-mezhdu-nas.html", "text": "ГЕРБ е единна партия, до момента няма разделение между нас. Очакваме да видим какво ще се случи утре на Изпълнителната комисия. Това коментира председателят на Народното събрание Цвета Караянчева във връзка с имотните скандали от последните дни, предаде репортер на  Радио „Фокус” – Варна . „Над 700 млн. лева са заделени за училищна инфраструктура, за детски градини, за училища. Това е резултатът от управлението на правителството и на мнозинството, което помага на правителството в парламента. В крайна сметка, когато се случват такива неща, трябва също да бъдат подобаващо отразявани”, каза Цвета Караянчева, след като посети тази сутрин обновената сграда на най-старата детска градина във Варна „Светулка”. През миналата година детското заведение навърши 90 години. Материалната база беше обновена с европейски средства. \r\nДиана СТОЕВА", "date": "2019.03.26", "title": "Председателят на НС Цвета Караянчева: ГЕРБ е единна партия, няма разделение между нас"}
{"url": "http://www.focus-news.net/news/2019/03/26/2639039/smolyan-oblastniyat-upravitel-nedyalko-slavov-svikva-konsultatsii-za-sastav-na-rayonna-izbiratelna-komisiya-na-28-mart.html", "text": "Областният управител на Смолян Недялко Славов свиква консултации за състав на Районна избирателна комисия – Смолян на 28 март 2019 г. от 10.00 часа в зала № 201 на Областната администрация. Това съобщиха от  Областна администрация - Смолян . \r\nВ консултациите за състав на РИК - Смолян за произвеждане на предстоящите избори за членове на Европейския парламент от Република България на 26 май 2019 г. могат да участват представители на парламентарно представените партии и коалиции в 44-тото Народно събрание, както и партии и коалиции, които имат членове на Европейския парламент, но не са парламентарно представени.", "date": "2019.03.26", "title": "Смолян: Областният управител Недялко Славов свиква консултации за състав на Районна избирателна комисия на 28 март"}
{"url": "http://www.focus-news.net/news/2019/03/26/2639040/blagoevgrad-65-godishen-mazh-e-postradal-pri-katastrofa-mezhdu-avtomobil-i-karutsa-na-izhoda-na-selo-garmen-v-posoka-gotse-delchev.html", "text": "65-годишен мъж е пострадал при катастрофа между автомобил и каруца на изхода на село Гърмен в посока Гоце Делчев. Пострадалият е управлявал каруцата. Това съобщиха от  ОДМВР – Благоевград . Инцидентът е станал около 09.00 часа на 25 март. Неизвестно към момента МПС с неизвестен към момента водач е блъснало движеща се пред него каруца, теглена от кон и направлявана от 65-годишен мъж от село Гърмен. В резултат на инцидента е пострадал 65-годишния мъж, който е получил контузия на главата. По случая е образувано досъдебно производство.", "date": "2019.03.26", "title": "Благоевград: 65-годишен мъж е пострадал при катастрофа между автомобил и каруца на изхода на село Гърмен в посока Гоце Делчев"}
{"url": "http://www.focus-news.net/news/2019/03/26/2639044/stara-zagora-vremenno-e-ogranicheno-dvizhenieto-v-izprevarvashtata-lenta-na-avtomagistrala-trakiya-ot-km-200-do-km-204-v-posoka-sofiya-poradi-remont-na-mantinela.html", "text": "Временно е ограничено движението в изпреварващата лента на автомагистрала „Тракия“ от км 200 до км 204 в посока София поради ремонт на мантинела в средната разделителна ивица. Това съобщиха от пресцентъра на  Агенция „Пътна инфраструктура“ . Трафикът се осъществява в активната лента. Шофьорите да се движат с повишено внимание и съобразена скорост.", "date": "2019.03.26", "title": "Стара Загора: Временно е ограничено движението в изпреварващата лента на автомагистрала „Тракия“ от км 200 до км 204 в посока София поради ремонт на мантинела"}
{"url": "http://www.focus-news.net/news/2019/03/26/2639043/blagoevgrad-v-zala-22-septemvri-shte-badat-vracheni-godishnite-nagradi-na-otlichenite-magistrati-i-politsai-v-konkursa-strahliviyat-umira-vseki-den-smeliyat-samo-vednazh.html", "text": "Церемония за връчване на годишните награди на отличените в конкурса за магистрати и полицаи „Страхливият умира всеки ден, смелият – само веднъж“ ще се състои на от 11.00 часа в зала „22 септември“ на Община Благоевград. Това съобщиха от  Общинският съвет по наркотичните вещества . Конкурсът бе учреден през 2009 г. от Община Благоевград със съдействието на Посолството на Република Италия в България в памет на италианския магистрат Джовани Фалконе и подкрепен от проф. Мария Фалконе и фондация „Джовани и Франческа Фалконе“. С провеждането му ние си поставихме за цел да подпомогнем усилията на магистратите и полицаите, да защитават обществените интереси и авторитета на професията си, да съдействат за ограничаване на корупцията, влиянието на организираната престъпност, престъпленията срещу деца чрез интернет, както и за намаляване на криминалните прояви, каквито наблюдаваме в момента на локално и на национално ниво. „Надяваме се с общи усилия да успеем да наложим съвременни личности от институциите, олицетворяващи държавността, които да бъдат популярни и уважавани в обществото и пример за подражание на подрастващите“, допълват организаторите.", "date": "2019.03.26", "title": "Благоевград: В зала „22 септември“ ще бъдат връчени годишните награди на отличените магистрати и полицаи в конкурса „Страхливият умира всеки ден, смелият – само веднъж“"}
{"url": "http://www.focus-news.net/news/2019/03/26/2639041/dobrich-obshtinskite-savetnitsi-odobriha-byudzhetna-prognoza-za-perioda-2020-2022-g-na-postapleniyata-ot-mestni-prihodi-i-na-razhodite-za-mestni-deynosti.html", "text": "Общинските съветници на своето редовно заседание одобриха бюджетна прогноза за периода 2020-2022 г. на постъпленията от местни приходи и на разходите за местни дейности. Процедурата е според изискванията на нормативната уредба у нас за публичните финанси, предаде кореспондент на  Радио „Фокус” – Варна . Прогнозните очаквания за тази година са в общинската хазна да влязат 1 700 000 лв. от данък върху недвижимите имоти, за следващите три години съответно – по 1 750 000 лв., от данък върху превозните средства – за тази година 3 700 000 лв., като за следващите години се очаква спад – между 3 600 000 и 3 650 000 лв., от туристически данък се очаква плавно увеличение от 45 000 лв. през тази година до 48 000 лв. през 2022 г., от данък при придобиване на имущество по дарения и възмезден начин – от 2 000 000 лв. през тази година и леки понижения в следващите две години до 1 675 000 лв. през 2022 г.  \r\nПри общинските такси прогнозите за битовите отпадъци са за устойчивост – 5 450 000 лв. за целия период от 2019 до 2022 г., при таксите за ползване на детски ясли и други услуги по здравеопазването – 250 000 лв. за 2019 г., 253 000 лв. за следващата година, 255 000 лв. за 2021 г. и 258 000 лв. за 2022 г., за ползване на детски градини – прогнозите са за увеличение съответно от 560 000 лв., през 605 000 лв., 610 000 лв. до 615 000 лв. за дадения период.  \r\nПълна информация за прогнозните очаквания по всички основания е публикувана на интернет страницата на Община град Добрич в рубриката „Общински съвет“, подлинк „Докладни записки – мандат 2015-2019“.  \r\nВ прогнозата местните приходи са разработени на база реална оценка и анализ на събираемостта им за няколко предходни години, в съответствие с промените в нормативната уредба. Обърнато е особено внимание на постъпленията от продажба на нефинансови активи, които имат непостоянен характер, като не е допуснато залагането на структурен дефицит при планирането им, е посочено в докладна записка от кмета Йордан Йорданов. Прогнозите за приходите са съобразени с приетите от Общинския съвет стратегии, прогнози и програми за развитие на Общината. \r\nЖулиета НИКОЛОВА", "date": "2019.03.26", "title": "Добрич: Общинските съветници одобриха бюджетна прогноза за периода 2020-2022 г. на постъпленията от местни приходи и на разходите за местни дейности"}
{"url": "http://www.focus-news.net/news/2019/03/26/2639046/ministar-mladen-marinov-provede-sreshta-s-delegatsiya-ot-natsionalnata-komisiya-po-nadzor-na-kitayskata-narodna-republika.html", "text": "Министърът на вътрешните работи Младен Маринов проведе среща с делегация от Националната комисия по надзор на Китайската народна република, водена от нейния заместник-председател Ли Шулей. Това съобщиха от пресцентъра на  МВР . Министър Маринов изрази задоволство от отличните двустранни отношения, активизирането на сътрудничеството и разширяването на договорноправната база в областта на вътрешните работи. Изказа висока оценка за ползотворния обмен с офиса на аташето по отбрана към посолството, както и за възможността служители на МВР да се обучават в Китай.  \r\nГ-н Ли благодари за гостоприемството и сподели оценката за нивото на двустранните отношения. Подчерта, че страната му винаги ще бъде признателна на България за това, че е втората държава в света, признала КНР, и изтъкна факта, че през 2019 се чества 70-годишнината от установяването на дипломатически отношения.  \r\nВ рамките на срещата вътрешният министър подчерта правителствения приоритет за борба с корупцията и запозна делегацията с конкретните стъпки в тази област, вкл. приемането на Стратегия за борба с корупцията 2015-2020, създаването на КПКОНПИ и на Специализираните съд и прокуратура. Представи резултатната дейност на Дирекция „Вътрешна сигурност“ на МВР, насочена към противодействие на вътрешната корупция и регионалното сътрудничество. Заместник-председателят на китайската комисия по надзор информира, че тя е създадена от една година с цел овладяване на засилването на корупционните практики, отчетени наред с икономическото развитие на страната му. Подчерта, че различните звена за борба с корупцията в Китай са структурирани по начин, който не позволява концентрация на власт и правомощия, а обезпечава разделение на компетенциите и взаимен контрол.  \r\nДвете страни взаимно си благодариха за ползотворната среща, споделиха важността на сътрудничеството в областта на борбата с корупцията и изказаха готовност за продължаване на обмена.", "date": "2019.03.26", "title": "Министър Младен Маринов проведе среща с делегация от Националната комисия по надзор на Китайската народна република"}
{"url": "http://www.focus-news.net/news/2019/03/26/2639045/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.03.26", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/03/26/2639019/ministar-rosen-zhelyazkov-yad-ni-e-nashata-17-chlenna-delegatsiya-mozheshe-da-reshi-paket-mobilnost-za-tseliya-700-chlenen-ep.html", "text": "Нашият яд идва от това, че нашата 17-членна делегация можеше да реши пакет „Мобилност“ за целия 700-членен ЕП. Това каза министърът на транспорта, информационните технологии и съобщенията Росен Желязков в предаването „Здравей, България“ по  Нова телевизия  във връзка с това, че пакетът „Мобилност“ влиза в Европейския парламент на 27 март. Попитан дали ако всички евродепутати са били на време в Европейския парламент, пакетът „Мобилност“ щеше да бъде отложен за следващия ЕП, министър Желязков посочи, че всеки член на ЕП организира така своя дневен ред, че да може да присъства на заседание и никога не е имало очакването или притеснението, че точно този път проблеми в трафика ще доведат до тази ситуация. \r\nЖелязков коментира, че вчера, в 12.00 часа евродепутатът Петър Курумбашев му се е обадил, за да съобщи, че самолетът, в който са били 7 от членовете на ЕП са задържани на летището, поради трафика във Франкфурт. „Съвместно с Ръководство на въздушното движение (РВД) осигурихме бърза писта за самолета, съответно с немското РВД, за да може да кацне на време. Именно за това, този полет беше обезпечен“, заяви министърът. \r\n „Чухте и други аргументи, че не само проблеми, свързани с трафика в Европа са причината да не достигне този глас. Аз съм сигурен, че колегите от европейския парламент, както и ние сме доста, и причината не е поради това, че не са достигнали два гласа“, зави министърът. Той посочи, че от групата на единомислещите са и литовците и румънците, които също не се успели да влязат в залата, като според него е възможно да е и по аналогични проблеми. „Нашият яд идва от това, че нашата 17-членна делегация можеше да реши пакетът за целия 700-членен ЕП. Ние упрекваме себе си, не търсим вината някъде другаде. Лесното щеше да бъде, ако пакетът не беше влязъл в дневен ред. Това автоматично означаваше, че ще остане за следващия мандат на парламента“, отбеляза Желязков.   \r\nПо думите му сега престои по-трудното и за това има организация. „Вече не гледаме към вчерашния ден, а към утрешното гласуване. Нашите действия и на колегите от парламента са свързани с множество поправки, които да дадат, ако не алтернативни решения, които да бъдат обложени на гласуване, то създаване на необходимите предпоставки за затормозяване на работата защото и това е форма на демонстрация. Едната демонстрация е извън залата, другата ще бъде вътре в залата, с всичките варианти и вариации на текстове в отделните законодателни предложения“, коментира още той. Желязков подчерта, че първоначалното предложение на ЕП е едно, а общият подход, който е бил постигнат по време на австрийското председателство е друг. „Сега целта, която се преследва, е текстовете, които искат поддръжниците на пакета „Мобилност 1“ да излязат от парламента и да са максимално близко до тези на австрийското председателство, защото това ще даде аргумент да кажат, че има сближаване на позициите на съвет и на парламент“, каза Росен Желязков.", "date": "2019.03.26", "title": "Министър Росен Желязков: Яд ни е - нашата 17-членна делегация можеше да реши пакет „Мобилност“ за целия 700-членен ЕП"}
{"url": "http://www.focus-news.net/news/2019/03/26/2639047/konstantin-hristov-wwf-dori-simvolichnoto-uchastie-v-chasat-na-zemyata-e-vazhno-negativnite-posleditsi-ot-bezhaberieto-kam-planetata-ni-sa-veche-fakt.html", "text": "Дори символичното участие в „Часът на земята“ е важно, тъй като негативните последици от безхаберното отношение към Земята ни и използването на ресурсите са вече видими. Това каза за сутрешния блок „Добро утро, България“ на  Радио „Фокус“  Константин Христов от Световния фонд за дива природа (WWF). По думите му на 30 март милиони хора от над 188 държави ще се обединят около инициативата и ще насочат общественото внимание към проблемите с климата и загубата на биоразнобразието. „Часът на Земята“ тази година ще се превърне в „Ден на Земята“ под мотото „Свържи се с природата“, добави още той. „Планирани са ежедневни мероприятия. Още от сутринта в градинката пред театър „Иван Вазов“ ще отвори врати фермерски базар  – „От нашата ферма с любов за вас“. Заедно с богатото разнообразие от фермерски занаятчийски храни на млади производители, там ще има и тематични работилници. В тях посетителите ще се научат да изработват декоративни фигурки от восък, да приготвят домашно сладко, сурови крекери и да участват в разпознаване на сирена. Идеята е, че така всеки сам може да се докосне до даровете на природата и да проседи процеса на превръщането им в питателна храна“, допълни той. На 30 март WWF заедно с Българска асоциация за ски свободен и екстремен стил организира и нощно изкачване на Черни връх, като инициативата се провежда за трета поредна година, каза още Константин Христов.  \r\nВиктория МЕСРОБОВИЧ-КУВЕНДЖИЕВА", "date": "2019.03.26", "title": "Константин Христов, WWF: Дори символичното участие в „Часът на земята“ е важно, негативните последици от безхаберието към планетата ни са вече факт"}
{"url": "http://www.focus-news.net/news/2019/03/26/2639042/krasimir-parvanov-podade-ostavka-kato-zamestnik-ministar-na-energetikata.html", "text": "Заместник-министърът на енергетиката Красимир Първанов подаде оставка. Той е депозирал молбата си за напускане на поста тази сутрин в Министерския съвет. Това съобщиха от пресцентъра на  Министерството на енергетиката .  Агенция „Фокус“ припомня:  В понеделник се появи информация, че през есента на 2018 г. Красимир Първанов се е сдобил с апартамент на преференциални цени от фирма „Артекс“. Оставки заради подобни сделки на 23 март подадоха министърът на правосъдието Цецка Цачева и зам.-министърът на младежта и спорта Ваня Колева.  \r\nСагата за апартаментите на управляващи политически фигури започна с информация за имотна сделка между председателя на ПГ на ГЕРБ Цветан Цветанов фирма „Артекс“, осъществена на преференциални цени. КПКОНПИ се самосезира за покупката на имоти от Цветан Цветанов, Цецка Цачева, Вежди Рашидов и Ваня Колева. От Антикорупционния орган съобщиха, че ще се изследват всички данни и обстоятелства, публикувани в медиите, включително пазарните цени на визираните имоти, произхода на средствата за покупката им, както и търговия с влияние и конфликт на интереси при приемането на законодателни промени от страна на Народното събрание. Ще бъде проверена и дейността на фирмата продавач „Артекс инженеринг“ АД, както и нейното евентуално участие в обществени поръчки. Комисията ще проверява сделките на фирмата, ще изиска данни и за получените разрешения за строителство. КПКОНПИ ще провери дали има лица от политически партии, свързани с фирмата, както и дали са правени предизборни дарения. \r\nПърванов е магистър-инженер по специалност „Електрически централи, мрежи и системи“ в Техническия университет в София. Завършва магистратура и по публични финанси в Университета за национално и световно стопанство в София. \r\nОт 1990-та до 2007-ма година Красимир Първанов заема различни длъжности в „Електроразпределение Столично“ АД – началник подстанция, диспечер-управление на електроразпределителната мрежа на град София, директор „Електроразпределение Запад“. В периода 2007-ма – 2010-та година е директор на дирекция „Обновяване, проучване и предоставяне на мрежи\" в „ЧЕЗ Разпределение България“ АД. От 2010-та до 2012-та година е изпълнителен директор на „Националната електрическа компания“ ЕАД. \r\nНа 15 май 2017 г. е назначен за зам.-министър на енергетиката.", "date": "2019.03.26", "title": "Красимир Първанов подаде оставка като заместник-министър на енергетиката"}
{"url": "http://www.focus-news.net/news/2019/03/26/2639048/chez-preporachva-razumno-potreblenie-na-elektroenergiya-prez-proletnite-mesetsi.html", "text": "„ЧЕЗ Електро България“ АД напомня на клиентите да продължават да следят и активно да контролират потреблението на електроенергия в домовете си и през пролетния сезон. Това съобщиха от пресцентъра на  „ЧЕЗ Електро България“ АД . Традиционно през по-топлите пролетни месеци консумацията на електроенергия намалява чувствително в сравнение с потреблението през зимата, когато близо половината от използваната електроенергия е за отопление на дома.  \r\nОколо 6 - 10% от всяка сметка за електроенергия на едно домакинство са за осветление. Годишната консумация на електроенергия за осветление в дома зависи от броя и вида на осветителните точки, както и от начина на живот. Малки промени в ежедневните навици на домакинствата могат да имат реален и измерим ефект върху потреблението и съответно върху сметките за ток. Модерните технологии позволяват да се пести енергия от осветлението в дома без да се нарушава необходимият комфорт за осветеност. \r\nЗамяната на крушките с енергоспестяващи – например компактни луминисцентни или светодиодни (LED), може да осигури до 80% икономия на енергия от осветление. Една 8W LED крушка осветява колкото стандартна 60W крушка с нажежаема жичка – осигурява същата светлина, но с над 80% по-нисък разход на енергия. LED крушките са и най-чистият и най-екологичен начин за осветление. Те не съдържат токсични материали и се рециклират 100%. \r\nМонтирането на таймери, датчици за движение или светлинни сензори помага осветлението да се използва ефективно. Затова е подходящо за сервизни помещения. Употребата на реостатни ключове или ключове с дистанционно управление, използването на локално осветление, както и изключване на осветлението при излизане от съответното помещение, са сред мерките, които допринасят за намаляване на разходите, а не на осветлението. Децата също трябва да се научат да бъдат отговорни към разумното използване на електроенергията за осветление. \r\nВсяка стая има специфично предназначение и осветлението трябва да се съобрази с него. Добре е да се използват няколко осветителни тела в едно помещения, за да се постигне различна функционалност и удобство.  \r\nПри закупуване на осветителни тела е необходимо да се обръща специално внимание на етикета за енергийна ефективност – изборът на възможно по-висок клас осигурява и по-голяма икономичност на консумацията. Спестената енергия и по-дългият живот на осветителното тяло ще изплатят ефективно инвестицията. Животът на една енергийно ефективна крушка клас А е над 10 000 часа – 10 пъти повече от живота на обикновената, което прави нейната енергийна ефективност още по-висока в дългосрочен план.  \r\nВъзползването от дневната светлина, редовното почистване на прозорците, липсата на мебели пред тях, боядисването в по-светли тонове на стените и таваните на помещенията, върху които пада пряка слънчева светлина, поддържането на чистотата на крушките и осветителните тела, са дейности, които не изискват особено усилие, но повишават ефективността и възможностите за разумно потребление на електроенергията.  \r\nИнтересни факти и други практични съвети за пестене на енергия в дома са публикувани на корпоративния уебсайт  , в раздел „За клиента“, секция „Енергийна ефективност“ и във фейсбук-профила на „ЧЕЗ Електро България“ АД на @cezelectrobg.", "date": "2019.03.26", "title": "ЧЕЗ препоръчва разумно потребление на електроенергия през пролетните месеци"}
{"url": "http://www.focus-news.net/news/2019/03/26/2639051/burgas-plamen-korsev-specheli-bronzov-medal-na-svetovnite-letni-igri-speshal-olimpiks.html", "text": "Пламен Корсев бе част от българския национален отбор, взел участие в Световните летни игри „Спешъл Олимпикс“. Това съобщиха от пресцентъра на  Община Бургас . В Абу Даби изпратихме 18 състезатели, които спечелиха 4 златни, 7 сребърни и 8 бронзови медала. Един от бронзовите медали завоюва 17-годишният Пламен в дисциплината дълъг скок. Освен това той се класира осми на 100 м. гладко бягане и пети заедно с българската щафета на 4х100 метра. Негов треньор е Любомира Крумова Сакалиева – учител по ФВС в СУ „Добри Чинтулов“. Община Бургас всяка година подпомага финансово участието на наш представител в Летните олимпийски игри на „Спешъл Олимпикс“. Екипът на администрацията благодари на Пламен за достойното представяне.", "date": "2019.03.26", "title": "Бургас: Пламен Корсев спечели бронзов медал на Световните летни игри „Спешъл Олимпикс“"}
{"url": "http://www.focus-news.net/news/2019/03/26/2639050/kyustendil-izlozhbata-moreto-na-zhivota-na-zheko-dimitrov-zhak-shte-bade-predstavena-v-chitalishte-bratstvo.html", "text": "Изложбата „Морето на живота” на Жеко Димитров – Жак ще бъде представена в читалище „Братство”. Това съобщи за  Радио „Фокус” – Кюстендил  Иван Андонов, председател на читалището. Изложбата ще бъде открита от 17.30 часа в салоните на културния институт. „Освен като художник, Жеко Димитров е известен както като поет, така и с музикалните си дарования. Живее в Димитровград, а за своя професия посочва „свободен артист“, каза Иван Андонов. По думите му самата изложба е посветена на 150-годишнината от създаването на читалище „Братство” в Кюстендил. \r\nВенцеслав ИЛЧЕВ", "date": "2019.03.26", "title": "Кюстендил: Изложбата „Морето на живота” на Жеко Димитров – Жак ще бъде представена в читалище „Братство”"}
{"url": "http://www.focus-news.net/news/2019/03/26/2639027/evrodeputatat-petar-kurumbashev-za-paketa-mobilnost-ne-sme-se-otkazali-da-spechelim-tozi-mach.html", "text": "„Мобилният пакет или ще бъде приет, или няма да бъде приет. Вчера се видя от гласуването, 154 на 156 гласа, че шансът наистина е 50:50. В момента правим анализ държава по държава, човек по човек и водим разговори с всеки един“, каза Петър Курумбашев в сутрешния блок на БНТ, съобщиха от пресофиса на  евродепутата .   \r\nВидяхме вчера, че словашките ни колеги от социалистите излязоха от зала, десните словаци гласуваха с отсрещната страна или “въздържали се”. Аз бях изненадан от румънските социалисти, тъй като поне 10 от тях не бяха в залата, а има трима румънци (един Групата на социалистите и демократите и двама от Европейската народна партия), които са гласували „против“. Не водим ние и тази класация – някой от собствената ти държава да гласува срещу нейния национален интерес”, допълни той. \r\n„За наша приятна изненада испанските социалисти ни подкрепиха, десните се въздържаха, а пък португалците, които бяха твърдо зад нас, гласуваха шарено. Неприятно ме изненадаха ирландците и гърците, които не ни подкрепят към момента. Имаме подкрепата на хърватските евродепутати, но те бяха само двама. Литовците също ни подкрепят, но пък в залата беше само един техен представител. Трябва да поработим с тези колеги за утрешното гласуване и да ги убедим да гласуват заедно с нас. Разчитаме и на британските консерватори. В момента сме се фокусирали как да спечелим гласуването утре, а не, ако загубим, какво трябва да правим след това. В никакъв случай не сме се отказали да спечелим този мач и вчерашното гласуване го показа”, посочи той. \r\nНа въпрос дали румънското председателство може да направи нещо, в случай че пакетът бъде приет, българският евродепутат отговори, че вече са водени разговори с румънските му колеги с изричната молба да не се открива триалогът между институциите. „Дори и най-лошият сценарий да се случи - пакетът да бъде приет - е абсолютна научна фантастика да си мислим, че триалогът ще се състои. Най-леките триалози минават за около 6 месеца, а някои не са минали и за година и половина. Да си мисли някой, че този пакет може да бъде договорен от март до април, е меко казано научна фантастика. Няма как преговорите да минат за един месец, така че да се върне за последно гласуване в ЕП в средата на април. Има  някакви момински блянове на отсрещната страна, че това може да се договори в рамките на един месец, но това е абсолютно невъзможно”, уточни Курумбашев.", "date": "2019.03.26", "title": "Евродепутатът Петър Курумбашев за пакета „Мобилност”: Не сме се отказали да спечелим този мач"}
{"url": "http://www.focus-news.net/news/2019/03/26/2639053/sofiya-3-kg-kokain-sa-otkriti-v-bagazha-na-patnik-na-gkpp-kalotina.html", "text": "3 кг кокаин са открити в багажа на пътник на ГКПП „Калотина“. На 22 март 2019 г. митническите служители от ГД „Митническо разузнаване и разследване“ са извършили проверка на автобус, напускащ страната през ГКПП „Калотина“ и пътуващ по редовна автобусна линия от София за Лисабон. При проверката на багажа на един от пътниците – български гражданин с инициали С.П., те установили, че в подплатата на четири якета, които той носел в куфара си, са подпъхнати общо 148 прозрачни полиетиленови пликчета с бяло кристално вещество. При полеви наркотест веществото реагирало на кокаин. По случая е образувано досъдебно производство по описа на ГПУ Калотина, под надзора на Окръжна прокуратура - София. \r\nНа 25 март 2019 г. Съдът е уважил искането на Окръжна прокуратура – София за налагане на мярка за неотклонение „Задържане под стража“ спрямо С.П., привлечен към наказателна отговорност за трафик на наркотици.", "date": "2019.03.26", "title": "София: 3 кг кокаин са открити в багажа на пътник на ГКПП „Калотина“"}
{"url": "http://www.focus-news.net/news/2019/03/26/2639057/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Проучване на на общественото, проведено по поръчка на  испанското издание El Pais , показва, че Испанската социалистическа партия (PSOE) ще спечели предсрочните парламентарни избори в страната на 28 април, но абсолютното мнозинство в раздробения Конгрес е под въпрос. \r\nСпоред социологическата агенция 40db, партията начело с министър-председателя Педро Санчес ще получи 122 места, което е 27,1% от гласовете, и ще бъде с осем процента пред Народната партия (НП), която ще има 76 депутати в долната камара на парламента. \r\nТова ще бъдат трети избори в Испания за по-малко от три години и половина. \r\nТъй като нито една от основните партии в Испания, както се очаква, няма да получи достатъчно депутати за формиране на правителство, победителят ще се нуждае от подкрепата на по-малки регионални националистически партии, почти всички от които сега са в открита конфронтация с десните. \r\nИзследването ясно потвърждава, че в Испания е дошъл краят на установената двуполюсна политическа система. Тя започна да се срива през 2015 г., с появата на протестните партии „Подемос“ и „Сиудаданос“ (Гражданите). И сега към тях се присъединява още един претендент в лицето на попълярната дясна партия „Вокс“ (Глас), която влезе в регионалния парламент на Андалусия през декември и сега се надява да повтори този успех на 28 април и на 26 май, когато в Испания ще се  проведат местни, регионални и европейски избори. \r\nСпоред това последно проучване, „Вокс“ печели 10,2% от гласовете на парламентарните избори, които му дават 31 места в Конгреса. При такъв развой на изборите, в испанската политика за първи път след завръщането на демокрацията в края на 1970-те години десните ще получат толкова голямо представителство. \r\nПроучването показва, че „Народната партия“, под ръководството на новия си лидер Пабло Касадо, ще има най-лошия си резултат от своето създаване през 1989 година. Анкетата сочи, че консерваторите губят 61 места и 14 процента и в слеващите избори. Фракцията продължава да губи потенциални избиратели , които се прехвърлят към „Вокс“ (18,8%) и „Сиудаданос“  (17,7%). \r\n„Сиудаданос“ ще бъде третата по големина сила в долната камара с 55 депутати и 17,7% от гласовете, което е с четири пункта повече, отколкото през юни 2016 година. Проучването показва, че тази партия губи подобен брой от избирателите, които се насочват към „Вокс“ (10,6%) и Социалистите (10%). \r\nНа въпрос в проучването кое обединение биха искали да видят в Конгреса, и анкетираните предпочитат коалиция съставена от Социалисти, „Сиудаданос“ и местни партии. Следващата предпочитана опция е за сделка между Народната партия, „Сиудаданос“ и „Вокс“. Накрая настроенията са за споразумение между социалисти и „Сиудаданос“. \r\nОчаква се  избирателната активност да бъде по-висока поради мобилизирането на избирателите. Всеки четвърти човек, който се е въздържал от гласуване през 2016 г. сега казва, че не е сигурен за кого да гласуват, а всеки трети казва, че отново ще се въздържи. Количеството на негласувалите през 2016 г. е 30,2%. \r\n***  Министър-председателят на Израел Бенямин Нетаняху се оказа в много сложна ситуация. Резултатът от изборите, които ще се състоят след две седмици, е неясен, а освен това го заплашват обвинения в корупция и мошеничество. Решението на американския президент Доналд Тръмп да признае Голанските възвишения за територия на Израел е подарък, който му дойде много навреме. Но това може да има неочаквани последствия,  пише  шведското издание Svenska Dagbladet  в материал, представен без редакторска намеса. \r\nЗа първи път Доналд Тръмп участва в предизборната кампания на Бенямин Нетаняху през 2013 г. Тогава той участва във филма, като разказва как Нетаняху е идеалният лидер за Израел. Министър-председателят спечели изборите. \r\nТази година Тръмп отново прави всичко, за да помогне на стария си приятел, който в навечерието на изборите на 9 април се озова в по-трудна от всякога ситуация. И Тръмп, като президент, вече разполага с повече ресурси: основният му инструмент е американската външна политика. \r\nПреди месец американският държавен секретар Майк Помпео организира конференция във Варшава, най-вече за да даде възможност на Бенямин Нетаняху да направи шоу и да се покаже заедно с арабските външни министри. \r\nИ сега Тръмп направи още един подарък на Нетаняху - онзи, който израелският премиер дълго време чакаше: той призна Голанските възвишения за територия на Израел. В същото време, Майк Помпео беше на посещение в Израел в разгара на важния еврейски празник на Пурим. \r\nНищо чудно, че Нетаняху блестеше като полирана монета в четвъртък вечер на съвместна пресконференция с Помпео. \r\n„Празнуваме Пурим: преди две хилади и петстон години, персите, водени от Хаман, се опитаха да унищожат еврейския народ. Те се провалиха и две и половина хиляди години по-късно персите, водени от Хаменей, отново се опитаха да унищожат еврейския народ и еврейската държава. И те отново ще се провалят“ - каза премиерът. \r\nИзраел завладява Голанските възвишения от Сирия по време на Шестдневната война през 1967 г., след като сирийските войски обстрелваха израелската територия оттам. Тази област е от голямо стратегическо значение, а Израел я анексира, въпреки че преди това никой не признава това анексиране. \r\nОттогава много израелски премиери, включително Нетаняху, преговарят със Сирия да върнат част от територията й в замяна на мир, но пълното оттегляне на Израел никога не е обсъждано. \r\nПреговорите блокираха, когато избухна гражданска война в Сирия. Оттогава Израел все повече се притеснява, когато се съобщава, че Корпусът на стражите на ислямската революция (КСИР), заедно със своя съюзник Хизбула, се опитва да се установи в сирийските територии в близост до Голанските възвишения. \r\nВ известен смисъл можем да кажем, че признаването на Тръмп само потвърждава факта, че това вече се е случило: през последните 52 години Израел контролира Голанските възвишения и ще продължи да го прави в обозримо бъдеще. \r\nВ същото време е факт, че изявлението на Тръмп противоречи на позицията на ООН и останалия свят. \r\nПреди по-малко от три години, през 2016 г., Съветът за сигурност на ООН отхвърли твърдението на Нетаняху, че Голанските възвишения „винаги“ ще бъдат под контрола на Израел. Председателят на СС заяви, че резолюцията, която той прие единодушно през 1981 г., все още е в сила. Според него твърденията на Израел за Голанските възвишения са \"невалидни и нямат правна сила\". \r\nВъпросът е и какви допълнителни последствия може да има решението Доналд Тръмп. Тук, всъщност, може да се говори за истинска Кутия на Пандора. Боговете направиха такъв дар на Пандора в гръцката митология, но по-късно се оказа, че той носи зло и нещастие. \r\nВ крайна сметка, ако признават правото на Израел да анексира Голанските възвишения, защо да не се признае незаконното анексиране на Крим от Русия? Това също е факт и е малко вероятно нещо да се промени тук в обозримо бъдеще, независимо от санкциите, които светът може да наложи срещу Русия. \r\nТръмп никога не е харесвал санкциите. Може би решението за Голанските възвишения ще бъде последвано от признаването на правата на Русия върху Крим.  \r\nНо ако правителството на САЩ повече не признава принципа за „отказ от придобиването на територия чрез война“, както това е фиксирано в Резолюция 242 на ООН от 1967 година, може би, тогава то ще признае завоевателните войни за създаване на стратегически буферни зони или достъп до нефтени находища, като нахлуването на Ирак в Кувейт през 1990 година? \r\nТръмп вярва повече в правото на силата, отколкото в международните договори и закони. Това е лош знак за бъдещето. \r\n***  Унгарският премиер Виктор Орбан заяви, че Европейската народна партия (ЕНП) „е загубила суверенитета си и левицата диктува политиката й“, а освен това призова всички унгарци, „които обичат страната си и подкрепят интересите й“ да участват на изборите за Европейски парламент на 26 май, пише  електронното издание Hungary Today . \r\n„Трябва да покажем на Брюксел, че това, което се случва в Унгария е това, което иска унгарският народ“, каза министър-председател пред общественото радио. „Това не е в офисите на партиите в Брюксел, където левицата ги разнася наляво-надясно и граждански организации, като тази на Джордж Сорос, решават какво да се случи в Унгария и Европа“. \r\nПремиерът заяви, че когато Брюксел е поискал мерки за строги икономии през 2010 г., унгарското правителство е отхвърлило пакета на МВФ и е съкратило данъците. Когато искаха „банките да могат да събират валутни заеми стократно от хората“, правителството призова банките да се отчитат. И когато Брюксел искаше високи такси за комунални услуги, Унгария вместо това намали таксите за комунални услуги, добави той. \r\n„След това казаха, че трябва да пуснем мигрантите, а ние построихме ограда“, добави Орбан. „И сега казват, че трябва да приемем завръщащите се мигранти, но отказваме да одобрим задължителните квоти“, продължи той. \r\nКоментирайки изявлението на германския канцлер Ангела Меркел, че е неприемливо за някои държави-членки да спират мигрантите, Орбан заяви, че про-миграционните страни и техните лидери не са се отказали от „плана си за промяна на Централна Европа“. „Но централноевропейците имат моралното предимство, защото за разлика от западните, те не налагат идеите си за това как да живеят с другите“, добави той. \r\n„Унгария няма да се откаже от основните си права ... и унгарците ще продължат да вземат решения по важни въпроси, които определят живота на хората тук“, каза той. \r\n„Брюкселският елит живее в балон и е загубил връзка с реалността“, каза унгарският премиер, като добави, че националните интереси трябва да бъдат наложени твърдо и да им бъде даден приоритет. \r\nКоментирайки членството на управляващата партия „Фидес“ в Европейската народна партия, Орбан каза: „спечелихме време“. Като се има предвид, че 13 страни поискаха изключването на „Фидес“ от ЕНП, резултатът беше приемлив, добави той. \r\n„След изборите за Европейски парламент ние във „Фидес“ ще решим какво е най-добро за Унгария; дали да продължим като част от ЕНП или да намерим място в нова партийна група. ”Всичките 13 партии, които искаха да ни изключат са про-миграционни ”, добави той. \r\nТой настоя, че „Фидес“ не може да бъде изключена от ЕНП, нито правата й да бъдат спрени. Унгарската управляваща партия, добави той, управлява четвърти мандат и е най-успешната европейска партия в последните три избори за ЕП. Ако спорът достигне точка, когато помирението вече ще е невъзможно, „Фидес“ ще напусне ЕНП“, каза Орбан. \r\nПремиерът заяви, че про-миграционното крило на ЕНП е отворено за плановете си да направи голяма коалиция след изборите за ЕП, като организира задкулисни действия със ѝелените, либералите и социалистите, каза той. „Те също така знаят, че „Фидес“ никога няма да подкрепи това, както „Фидес“ никога няма да влезе в голяма коалиция у дома с ДК“ – партията на бившия премиер социалист. \r\nТой каза, че ЕНП вече не е силната партия, която е била по времето на бившия германски канцлер Хелмут Кол. „Тя е загубила суверенитета си, диктувана е от ляво и дори иска да работи заедно с него“, каза Орбан. В резултат на това тя си позволи двойни стандарти, особено когато спрямо страните от Централна Европа, добави той. \r\nКогато след европейските избори „Фидес“ решава дали да остане членка на ЕНП, един от решаващите фактори ще бъде дали двойните стандарти все още се прилагат, дали ЕНП става все по про-миграционна и дали е в подкрепа на християнските ценности или продължава да отива наляво, обясни Орбан. \r\n***  Лидерът на Демократичната юнионистка партия (ДЮП) Арлин Фостър отхвърли личната молба на Тереза Мей да подкрепи сделката, съобщава в.  Daily Express . \r\nФостър настоя, че не е променила позицията си и е накарала Мей да отмени предложеното от нея трето гласуване. След това министър-председателят беше подложен на ново унижение, след като процесът на Брекзит беше изтръгнат от нейните лапи от парламента, който гласува за поправката на Летуин. Подкрепата от ДЮП е от решаващо значение за Мей да накара парламента да одобри плана й за Брекзит. \r\nЛидерите на северноирландската партия обаче не бяха впечатлени от начина, по който Тереза Мей и нейният екип преговаряха с ЕС. \r\nТе смятат, че ще трябва да бъдат тясно ангажирани, ако правителството ще напуска със сделка, която държи Северна Ирландия тясно свързана с Великобритания. \r\nФостър каза на министър-председателя, че няма да промени позицията на своята партия, за да гласува против сделката. \r\nПозовавайки се на позицията си по решаващото гласуване, източник на ДЮП заяви: „Позицията остава непроменена“. \r\nСами Уилсън, говорител на ДЮП, обвини Мей, че използва ирландската граница като извинение за провала на Брекзит. \r\nТой каза: „Кога ще спрете да използвате Северна Ирландия като извинение?“ \r\nЛидерът на ДЮП в Уестминстър Найджъл Додс заяви: „Премиерът знае от доста време, както и парламента, че 29 март беше целевата дата, така че защо не са направили подходяща подготовка?“ \r\n„Това е основна липса на подготовка и правителството е изцяло отговорно за това, ако случаят е такъв.“ \r\nХората от ДЮП вече насочват мислите си към следващото споразумение за доверие и подкрепа, което ще бъде повдигнато от партията през следващите два месеца. \r\nПравителството на Тереза Мей силно зависи от 10-те гласа на юнионистката партия.", "date": "2019.03.26", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/03/26/2639058/plovdiv-obshtina-asenovgrad-se-vklyuchva-v-initsiativata-chasat-na-zemyata.html", "text": "За поредна година Община Асеновград става част от световната инициатива на WWF България „Часът на Земята”, която ще се проведе на 30 март от 20.30 до 21.30 часа. Това съобщиха от  Общината . Надсловът на събитието е „Свържи се с природата”, а фокусът е насочен към опазването на биоразнообразието.  \r\nИнициативата приканва да изгасим осветлението за един час. В рамките на 60 минути притъмняват фасадите на знакови сгради и културни паметници. Община Асеновград ще бъде сред участниците. Природозащитната кампания започва през март 2007 г в Австралия. В България се провежда за първи път през 2009 г., като с всяка изминала година нейните привърженици стават все повече. През 2018 г. в инициативата взеха участие над 110 общини, сред които и Асеновград, национални институции, паметници, Народна библиотека „Св. св. Кирил и Методий”, Софийския университет, Президентството, Парламентът, БНБ и др.", "date": "2019.03.26", "title": "Пловдив: Община Асеновград се включва в инициативата „Часът на Земята”"}
{"url": "http://www.focus-news.net/news/2019/03/26/2639054/proveryavame-onlayn-honorarite-si-v-sayta-na-nap.html", "text": "От днес физическите лица могат да проверят в сайта на НАП дали за тях има подадени данни от предприятия и от самоосигуряващи се лица за изплащани доходи, различни от тези по трудов договор, като например хонорари. Така гражданите ще могат да проверят и попълнят коректно годишните си декларации за облагане на доходите. Това съобщиха от пресцентъра на  НАП . \r\nЕ-услугата „Справка за изплатени доходи (различни от трудови) на физически лица“ е публикувана в Портала на НАП за електронни услуги -   и е достъпна с персонален идентификационен код (ПИК) или квалифициран електронен подпис (КЕП) от всички физически лица, имащи разрешен пълен достъп до услугите на НАП и такива с КЕП на упълномощено лице, на които е разрешен пълен достъп до услугите „Предоставяне на данъчна и осигурителна информация и информация от данъчно-осигурителната сметка“. Е-услугата предоставя информация също за вида и размера на изплатения доход, както и за удържания данък. \r\nОт НАП напомнят, че срокът за подаването на декларациите за облагане на доходите от 2018 г. изтича на 30 април 2019 г., като до тогава трябва да се плати и посоченият в тях данък за довнасяне. Най-бързо и лесно декларациите се подават онлайн с ПИК или електронен подпис. \r\nИнформация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор.", "date": "2019.03.26", "title": "Проверяваме онлайн хонорарите си в сайта на НАП"}
{"url": "http://www.focus-news.net/news/2019/03/26/2639056/govoritelyat-na-glavniya-prokuror-rumyana-arnaudova-i-direktorat-na-vatreshna-sigurnost-rumen-ganev-shte-uchastvat-v-brifinga-za-razsledvaneto-sreshtu-sluzhitel-na-odmvr-blagoevgrad.html", "text": "От 14.00 часа в сградата на Окръжна прокуратура – Благоевград говорителят на главния прокурор Румяна Арнаудова, районният прокурор на Благоевград Борислав Ковачки, директорът на Дирекция „Вътрешна сигурност“ в МВР Румен Ганев и директорът на ОДМВР - Благоевград Николай Хаджиев ще дадат брифинг във връзка с разследването срещу служител на ОДМВР - Благоевград. Това съобщиха от пресцентъра на  Прокуратура на Република България .", "date": "2019.03.26", "title": "Говорителят на главния прокурор Румяна Арнаудова и директорът на „Вътрешна сигурност“ Румен Ганев ще участват в брифинга за разследването срещу служител на ОДМВР - Благоевград"}
{"url": "http://www.focus-news.net/news/2019/03/26/2639059/blagoevgrad-shte-bade-predstavena-knigata-i-zemen-i-nebesen-v-pamet-na-nikolay-kimchev.html", "text": "Книга в памет на Николай Кимчев ще бъде представена в града на 27 март, когато се отбелязва  и Международния ден на театъра. Това съобщиха от пресцентъра на  Община Благоевград . Тя е озаглавена „И земен, и небесен“ и разкрива различни моменти от житейския път на големия актьор. За четивото принос имат семейството и многобройните приятели на емблемата на ДТ „Никола Вапцаров“. Книгата съдържа и много откровени интервюта със самия Николай Кимчев. Премиерата ще бъде от 18.00 часа в Камерна зала на благоевградския театър.  \r\nНиколай Янев Кимчев е роден в гр. Симитли, кв. Ораново през 1952 г. След завършване на театралното си образование постъпва на работа в ДТ “Никола Вапцаров” – Благоевград и на негова сцена преминава целият му живот, като актьор, и на два пъти като негов директор. В дългогодишната история на ДТ “Никола Вапцаров” Николай Кимчев се нарежда до неговите най-добри и обичани актьори. . Играе десетки роли от българската, руската, европейската и античната гръцка драматургия. Неговият талант го извежда на много български сцени. Николай Кимчев доказа себе като изключителен актьор във филми и празнични събития от регионален и национален мащаб. На 3 февруари 2018 година Николай Кимчев губи битката за живот. Въпреки това той остава жив в сърцата на многобройните си почитатели.", "date": "2019.03.26", "title": "Благоевград: Ще бъде представена книгата „И земен, и небесен“ в памет на Николай Кимчев"}
{"url": "http://www.focus-news.net/news/2019/03/26/2639060/dobrich-razprostranitel-na-pornofaylove-s-nepalnoletni-poluchi-nakazanie-ot-1-g-probatsiya-100-chasa-bezvazmezden-trud-i-200-leva-globa.html", "text": "Разпространител на порнофайлове с непълнолетни получи наказание от 1 г. пробация, 100 часа безвъзмезден труд и 200 лева глоба. Това съобщиха от пресцентъра на  Апелативна прокуратура - Варна . 25-годишният Пламен Д. прие да търпи наказание 12 месеца задължителна регистрация по настоящ адрес, задължителни периодични срещи и подписване пред пробационен служител. С одобреното от съда споразумение, което подсъдимият сключи с Районната прокуратура в Генерал Тошево за разпространение и държане на порнографски материали с участието на лица, ненавършили 18 години, на младия мъж е била наложена и пробационна мярка 100 часа безвъзмезден труд в полза на обществото и глоба в размер на 200 лева. \r\nПламен Д. успял да разпространи до множество потребители в интернет 97 файла с порнографско съдържание, за създаването на които били използвани лица, ненавършили 18 години. Това станало на 30 декември 2016 г. Освен за разпространение мъжът бил уличен и да държи 665 фото- и видеофайла  със същото съдържание, които били открити на личния му компютър.  \r\nСпоразумението е със сила на присъда и не подлежи на обжалване.", "date": "2019.03.26", "title": "Добрич: Разпространител на порнофайлове с непълнолетни получи наказание от 1 г. пробация, 100 часа безвъзмезден труд и 200 лева глоба"}
{"url": "http://www.focus-news.net/news/2019/03/26/2639062/vitsepremierat-mariyana-nikolova-kam-saveta-na-detsata-badete-neprimirimi-s-agresiyata-vav-vsichkite--formi.html", "text": "„Живеем във време, в което технологиите и дигиталният свят са неизменна част от живота ни. Възползвайте се от тях, но не допускайте те да ви обсебят и да властват в ежедневието ви. Бъдете непримирими към агресията във всичките ѝ форми и сигнализирайте държавните институции при случаи на насилие“. С тези думи заместник министър-председателят по икономическата и демографската политика Марияна Николова се обърна към участниците в първият за тази година Съвет на децата към Държавната агенция за закрила на детето, съобщиха от  Правителствената информационна служба . \r\nВицепремиерът призова участниците с поведението си да дават личен пример. „Покажете на своите връстници толерантност, съпричастност, отзивчивост, отстояване на обществено значими каузи, нулева търпимост към несправедливостта, неграмотността и безделието“, заяви Николова. Тя подчерта, че членовете на Съвета на децата са част от гражданското общество и заедно с представителите на държавните институции могат да направят заобикалящата ги среда по-благоприятна. \r\nВ рамките на форума бяха включени обучения за безопасността в дигитална среда с представители на ГДБОП, работа с мобилно приложение за защита на децата в интернет и програма за младежки лидери.", "date": "2019.03.26", "title": "Вицепремиерът Марияна Николова към Съвета на децата: Бъдете непримирими с агресията във всичките ѝ форми"}
{"url": "http://www.focus-news.net/news/2019/03/26/2639061/burgas-obshtinskiyat-savet-prie-otchet-na-programata-za-podobryavane-kachestvoto-na-atmosferniya-vazduh-v-obshtinata.html", "text": "Общинският съвет прие отчет на програмата за подобряване качеството на атмосферния въздух в община Бургас, предаде репортер на  Радио „Фокус“ – Бургас . Към програмата е изготвен план за действие със списък на мерките, към които е представен размерът на очакваното намаление на емисиите и имисиите по години в резултат от изпълнение на приложената мярка, както и очакваното въздействие върху нивото на концентрациите през програмния период. В отговор на запитване от общински съветници зам.-кметът на Бургас Руска Бояджиева заяви, че не може да се съгласи, че данните са противоречиви, защото взима тези данни от Националната система за мониторинг. „Общинският съвет прие мерки, които включват завишен ресурс на чистотата на уличната мрежа. От около 2 седмици тече кампания за почистване на пътищата в града“, уточни зам.-кметът Руска Бояджиева. \r\nМария КУРТЕВА", "date": "2019.03.26", "title": "Бургас: Общинският съвет прие отчет на програмата за подобряване качеството на атмосферния въздух в общината"}
{"url": "http://www.focus-news.net/news/2019/03/26/2639063/prof-marin-dobrev-izkustvoved-vrashtaneto-na-chudomir-v-kazanlak-nosi-otnoshenieto-kam-choveka-blizo-do-zemyata-kam-onezi-hora-s-koito-toy-tragva-v-svoeto-tvorchestvo.html", "text": "Надявам се в изложбата „Вариациина тема”, в която са показани 74 творби на Чудомир, всеки да открие нещо ново, от това, което мисли, че знае. Това каза за  Радио „Фокус”  изкуствоведът проф. Марин Добрев. Той подчерта, че винаги свързваме Чудомир с усмивките, с вица, с добродушното намигване, но трябва да се замислим и за нещо друго – за дълбокия психологически анализ, който той прави чрез своите герои. „Съзнавайки добре, че всички ние сме част от неговите герои и той самият е вътре в тях. Тази изложба ни дава основание да помислим и за нещо друго – за пътя, който Чудомир изминава до тези работи, които ние мислим, че познаваме добре, наречени от всички „ Нашенци”, посочи той.  \r\nДобрев добави, че не е случаен изборът на заглавие на изложбата „Вариации на тема”, тъй като то е част от речника на Чудомир. Професорът подчерта, че през 1931 година в Париж Чудомир прави една творба, която полага линията на своеобразния присмехулник „Нашенци”, става въпрос за „Веселото семейство”. Рисува го много пъти, дори през 1956 година отново създава негов вариант, който широката публика не познава: „Всяка една от тези рисунки и акварели или тушове и наброски носи в себе си носи мисълта за нещо, което Чудомир смята, че все още не е чел. Например „Копачките” имат около 24 варианта. \r\nМежду 1908 и 1915 година Чудомир реално се издържа от карикатури. Така той не мисли влизайки в Академията, че някой ден ще се занимава с карикатура. „Но има една личност, която оказва огромно влияние върху неговото поколение. Става дума за Александър Божинов, от който тръгва една река от хора, които решават, че онова с насмешката може да бъде по – сериозно от философски анализ”, каза проф. Добрев. Той посочи, че през тези години в „Барабан”, „Жило”, „Остен” Чудомир прави над сто карикатури, които са изцяло на политическа тема или социални и те са валидни и до днес, защото ние не можем да избягаме от себе си. \r\nПроф. Марин Добрев подчерта, че връщането на Чудомир в Казанлък носи отношението към човека близо до земята, към ония хора, с които той тръгва в своето творчество. Дали ще са от Турия или Павел баня, това няма никакво значение. Но това са неговите хора, които той съзнава много добре, че винаги може да прегърне, дори когато са го погледнали намръщено, защото знае, че го обичат, както и той ги обича. Реално първите произведения, които се включват към рубриката „Нашенци” към 1931 година, са когато той се завръща от Париж заедно с Мара Чорбаджийска и започва да изпраща материали до вестник „Зора”. И с рубриката „ Скици от малкия град”, се ражда идеята за онова, което ние сега наричаме „Нашенци”. „Една такава изложба, която ние нарекохме „Вариации на тема”, не може да направи пълен разбор на всичко онова, което искаме като организатори да покажем. Защото една изложба би могла да се направи от една единствена тема с всички вариации, които Чудомир прави през рисунката, през температа и отново към рисунката. Ние бихме могли да наречем тази изложба „Път към творбата”, но щяхме да сбъркаме, защото се оказва, че някои от произведенията, които ние считаме за последни, са по – скоро причината за създаването на други творби по друг начин. Решаваме, че ги знаем, но не е така, защото, защото Чудомир много често се връща към теми, за които мисли, че е затворил страницата”, каза проф. Добрев. \r\nНад 2 400 са рисунките, акварелите и други произведения на Чудомир, които Литературно-художествен музей „Чудомир” съхранява до днес. \r\nСлавяна ГАЙДАРОВА", "date": "2019.03.26", "title": "Проф. Марин Добрев, изкуствовед: Връщането на Чудомир в Казанлък носи отношението към човека близо до земята, към онези хора, с които той тръгва в своето творчество"}
{"url": "http://www.focus-news.net/news/2019/03/26/2639064/vecherne-novosti-sarbiya-es-i-podgoritsa-sa-saglasni-evroto-ostava-valuta-na-cherna-gora.html", "text": "Европейският съюз и Черна гора имат същото желание еврото да остане обща валута. В документите на Европейската комисия, както посочи Милица Килибарда, ръководител на работната група по глава 17, отнасяща се до паричния и икономически съюз, се посочва спецификата на Черна гора по отношение на използването на еврото. Използването на европейската валута е напълно различно от членството в еврозоната, пише  белградският ежедневник „Вечерне новости“ . \r\n„Ще напомня, че комисар Йоханес хан, когато бе открита главата през юни м.г., посочи, че по време на преговорите Съюзът ще определи как да приложи съществуващата рамка за въвеждането на еврото в случая с Черна гора. Също така, след присъединяването си към ЕС Черна гора ще може да продължи да използва еврото, при условие че не застрашава икономическата стабилност и конкурентоспособността. Затова тази позиция е предизвикателство за Съюза, но също така е важно и за нас, и за тях, че еврото остава законното платежно средство в Черна гора“ - каза Килибарда. \r\nМиналия юни Черна гора откри преговорна глава 17 относно паричния и икономическия съюз. Първото задължение бе да се приведе в съответствие с достиженията на правото на ЕС, за да се гарантира независимостта на Централната банка. Освен това е необходимо да се приемат конституционни промени и да се създаде функционираща пазарна икономика. \r\n„Също така Черна гора е съгласна с решението на ЕС за приемането на рамката за приемане на еврото“, каза Калибарда. \r\nТя добави, че независимо от малкото време от откриването на главата, Черна гора вече е предприела първоначални стъпки за изпълнение на задълженията си, а Планът за действие за хармонизиране с достиженията на правото на ЕС в областта на паричната и икономическата политика е бил приет, т.е. капиталови операции с чужди държави и решение за условия за отпускане на кредити на банки в случай на необходимост от ликвидност. Законът за доброволните пенсионни фондове също беше изменен. \r\n„През следващия период ще приемем законодателство за застраховане, защита на депозитите, програми за икономическа реформа. Трябва да работим за укрепване на публичните финанси и управлението на дълга. Бих казала, че това не е пречка, а предизвикателство, как да се запази еврото, да се прилагат статистически стандарти, да се осигури икономическа стабилност, устойчиви публични финанси и конкурентоспособна икономика“ - заключи Милица Килибарда. \r\nПревод и редакция:", "date": "2019.03.26", "title": "„Вечерне новости“ (Сърбия): ЕС и Подгорица са съгласни: Еврото остава валута на Черна гора"}
{"url": "http://www.focus-news.net/news/2019/03/26/2639066/pazardzhik-okrazhniyat-sad-shte-gleda-deloto-sreshtu-mazh-obvinen-za-opit-za-ubiystvo.html", "text": "Окръжният съд в Пазарджик ще гледа дело за опит за убийство. Това съобщи за  Радио „Фокус“ – Пазарджик  Маринела Чавдарова от администрацията на Съда. Делото е образувано по внесен от Окръжна прокуратура – Пазарджик обвинителен акт. Подсъдимият е обвинен за това, че на 30 юни 2017 година в кафе-аперитив в село Главиница е направил опит да умъртви друг мъж, като го е ударил с твърд предмет по главата. Пострадалият се е намирал в безпомощно състояние, тъй като вследствие употребен алкохол е спял на масата. Началото на съдебното заседание е в 13.30 часа, а докладчик по делото е съдия Ивета Парпулова. \r\nВаня НИКОЛОВА", "date": "2019.03.26", "title": "Пазарджик: Окръжният съд ще гледа делото срещу мъж, обвинен за опит за убийство"}
{"url": "http://www.focus-news.net/news/2019/03/26/2639067/burgas-obshtinskata-programa-chetiri-godishni-vremena-za-zdraveto-na-nashite-detsa-se-izpalnyava-v-dg-zvezditsa.html", "text": "Вече две седмици новата програма на Община Бургас „Четири годишни времена за здравето на нашите деца“ се изпълнява с ентусиазъм  в ДГ „Звездица“. Това съобщиха от пресцентъра на  Община Бургас . Разходки, изнесени на открито, регламентирани ситуации по различните образователни направления, утринна гимнастика или приятни игри на открито са част от дейностите, заложени в програмата. Децата от трета и четвърта група организираха своята разходка с благотворителна цел и напълниха с капачки сърцето до книжарница „Хеликон“. Децата от втора група посадиха пролетни цветя в регламентирана ситуация по ОН „Околен свят“и направиха още по-красив двора на градината. А четвърта група ежедневно провежда утринна гимнастика на открито. Децата от първа група прекарват времето си на открито в подвижни игрички.", "date": "2019.03.26", "title": "Бургас: Общинската програма „Четири годишни времена за здравето на нашите деца“ се изпълнява в ДГ „Звездица“"}
{"url": "http://www.focus-news.net/news/2019/03/26/2639065/plovdiv-trenirovachen-test-na-lokalnata-sistema-za-opovestyavane-shte-se-izvarshi-v-asenovgrad-na-1-april.html", "text": "На 01 април 2019 г. от 13.00 часа ще се извърши тренировъчен тест на локалната система за оповестяване в района на завод „Калцит” АД в Асеновград. Това съобщиха от  Общината . В обедния час ще бъде включена сирената, инсталирана на територията на завода в близост до кв. „Запад”. Тренировъчният тест е в изпълнение на Наредбата за условията и реда за функциониране на Националната система за ранно предупреждение и оповестяване на органите на изпълнителната власт и населението при бедствия и оповестяване при въздушна опасност.  \r\nСистемата се тества два пъти годишно в първия работен ден на месец април и на месец октомври от 13.00 часа. Освен в Асеновград, такава пробра на сирените за оповестяване в същия ден и час ще бъде извършена в градовете София, Бургас, Варна, Кърджали, Монтана, Пазарджик, Плевен, Пловдив, Русе, Смолян, Враца и в населените места на 30 км от зоната около АЕЦ „Козлодуй”.", "date": "2019.03.26", "title": "Пловдив: Тренировъчен тест на локалната система за оповестяване ще се извърши в Асеновград на 1 април"}
{"url": "http://www.focus-news.net/news/2019/03/26/2639069/yordanka-sharkova-odmvr-blagoevgrad-mazh-e-zaginal-sled-padane-ot-terasa-v-zhk-zapad.html", "text": "Мъж е загинал след падане от тераса в жк. „Запад“. Това съобщи за  Радио „Фокус“ – Пирин  говорителят на Областна дирекция на МВР – Благоевград Йорданка Шаркова. Тя уточни, че към момента служители на полицията изясняват причините за инцидента. \r\nДенис НИКИФОРОВ", "date": "2019.03.26", "title": "Йорданка Шаркова, ОДМВР – Благоевград: Мъж е загинал след падане от тераса в жк. „Запад“"}
{"url": "http://www.focus-news.net/news/2019/03/26/2639071/burgas-38-rabotodateli-ot-yuzhnoto-chernomorie-uchastvat-v-turisticheskata-borsa-v-grada.html", "text": "38 работодатели от цялото Южно Черноморие участват в днешната туристическа борса. Това каза пред журналисти Живко Янакиев, директор на Бюрото по труда - Бургас, предаде репортер на  Радио „Фокус“ - Бургас . Заявените работните места са над 1300. „Очакваме и на място да бъдат обявени още работни места“, каза още Янакиев. По думите му обявените позиции са основно в сферата на туризма, в пълния спектър на изпълнителските дейности. „На борсата се търси всякакъв вид труд, както висококвалифициран, така и нискоквалифициран. Като започнем от почистване на плаж до рецепционисти, отговорности на търговски зали, в транспорта специално се търсят и диспечери“, заяви Живко Янакиев и добави, че основно работодателите са в сферата на туризма, но и на търговията. „Тази година има и отделен щанд на европейската мрежа за предлагане на работа в страните от Европейския съюз“ каза още директорът на Бюрото по труда  -Бургас. Туристическата борса се провежда за 16 поредна година. Тя бе открита от зам.-кмета по образование на култура на Община Бургас Йорданка Ананиева. \r\nДеница ДИМИТРОВА", "date": "2019.03.26", "title": "Бургас: 38 работодатели от Южното Черноморие участват в туристическата борса в града"}
{"url": "http://www.focus-news.net/news/2019/03/26/2639068/blagoevgrad-obshtnosten-tsentar-ranno-detsko-razvitie-i-dg-2-sv-bogoroditsa-otbelyazaha-mezhdunarodniya-den-na-gorite-i-denya-na-proletta.html", "text": "Общностен център „Ранно детско развитие“ със съдействие на Община Благоевград и „Еко Партнърс България\" АД организира събитие за малки и големи по повод Международния ден на горите и Деня на пролетта. Това съобщиха от пресцентъра на  Община Благоевград . То се проведе  в Общностен център „Ранно детско развитие“ и ДГ № 2 „Света Богородица“, като в него взеха участие деца от 3 до 7 години и техните родители. Денят бе съпроводен с множество образователни игри, свързани с разделно хвърляне на отпадъци и засаждане на цветя и дръвчета. „Еко Партнърс България\" АД дари растения и материали, необходими за събитието. Децата имаха възможността да се забавляват, докато научават нови неща и допринесат за обогатяването и опазването на околната среда.", "date": "2019.03.26", "title": "Благоевград: Общностен център „Ранно детско развитие“ и ДГ №2 „Св. Богородица“ отбелязаха Международния ден на горите и Деня на пролетта"}
{"url": "http://www.focus-news.net/news/2019/03/26/2639072/oblastniyat-koordinator-ot-gerb-montana-dilyan-dimitrov-tryabva-da-sazdadem-po-dobri-usloviya-za-obrazovanie-zashtoto-badeshteto-na-stranata-e-v-detsata-ni.html", "text": "Образованието е в основата на развитието на обществото като цяло. Нашата задача е да дадем по-добри условия за образование на нашите деца, защото те са бъдещето на България. Това каза областният координатор на ГЕРБ - Монтана и народен представител Дилян Димитров по време на граждански диалог на тема образование, който се проведе в Монтана, съобщиха от пресцентъра на  ПП ГЕРБ . Събитието е част от серията граждански диалози под наслов „Европа в нашия дом“. \r\nВ дискусионния форум се включиха още заместник-министърът на образованието и науката Деница Сачева , председателят на Комисията по образованието и науката и народен представител от ГЕРБ Милена Дамянова, депутатът Ирена Димова, областният управител Росен Белчев, началникът на РУО Трайка Трайкова, кметове, председатели на общински съвети от областта, директори на училища и детски градини и учители. \r\nНародният представител от ГЕРБ - Монтана Ирена Димова заяви, че образованието е приоритет както за държавната, така и за местната власт. „И бих акцентирала - качественото образование. Това е общият ни стремеж - българското образование да отговаря на най-високите съвременни изисквания за качество. Можем да постигнем това, когато имаме мотивирани и подготвени учители, когато превърнем учителската професия в една от най-предпочитаните”, посочи Димова. \r\nЗаместник-министърът на образованието и науката Деница Сачева бе категорична, че правителството води последователна политика в областта на образованието. \"Качественото образование и наука са единственият път към икономическото и социално добруване на нацията. Инвестицията в учителите е инвестиция в бъдещето на нашите деца. Нямаме право да губим нито едно дете по пътя на образованието и наше общо задължение е да му дадем знания, инструменти и способности да бъде успешен гражданин на България, Европа и света\", подчерта Сачева.  \r\nПредседателят на Комисията по образованието и науката Милена Дамянова се спря на проектите, които Община Монтана реализира по ОП „Региони в растеж“ за модернизиране на образователната инфраструктура. Дамянова обясни, че гражданските диалози „Европа в нашия дом“ предоставят платформа за дискусия между гражданите и представителите на местната, законодателната и изпълнителната власт с цел получаването на обратна връзка за тяхната работа.", "date": "2019.03.26", "title": "Областният координатор от ГЕРБ - Монтана Дилян Димитров: Трябва да създадем по-добри условия за образование, защото бъдещето на страната е в децата ни"}
{"url": "http://www.focus-news.net/news/2019/03/26/2639075/hashim-tachi-v-intervyu-po-povod-20-ata-godishnina-ot-bombardirovkite-sreshtu-sarbiya-vuchich-zagubi-az-spechelih.html", "text": "Президентът на Косово Хашим Тачи даде интеврвю за германския вестник Suddeutsche Zeitung по повод 20-ата годишнина от бомбардировките на НАТО срещу Сърбия, предава  държавната „Радио и телевизия Косово“ (RTK) . \r\nПо думите на държавния глава, отношенията със сръбски му колега Александър Вучич „са трудни, но ние трябва да имаме открит канал за комуникация“. „Защото именно този диалог предотврати много грозни неща, които можеха да се случат между нашите страни... И двамата знаем от къде идваме, но това не ни пречи да работим за мира“, заяви той. SZ: Спомняте ли си къде бяхте на 24 март 1999 година, когато НАТО започна въздушните нападения срещу Сърбия \r\nХ.Т.: Бях в планините, на границата между Албания и Косово. НАТО ни информира от по-рано, че бомбардировките ще започнат в този ден. Колко благодарни сте на Запада 20 години по-късно? \r\nЩе бъдем вечно благодарни. Без военната намеса албанците в Косово не биха съществували днес, а въздушните нападения спряха етническото прочистване. Няма истински мир дори след 20 години. За да получите място в ООН и възможността да се присъедините към ЕС, трябва да постигнете споразумение, чрез което Сърбия ще признае Косово като независима държава. Може ли това да бъде успешно?  \r\nНяма друга алтернатива. Мирно споразумение между Косово и Сърбия може да бъде също толкова успешно, колкото и споразумението между Германия и Франция. От друга страна, статуквото означава постоянен регрес, тъй като дестабилизира региона. Имате ли достатъчно подкрепа у дома за компромиси със сърбите? \r\nНад 70% от косоварите подкрепят диалога със Сърбия. Може ли промяна на границите да е част от това споразумение? \r\nНие се стремим към всеобхватно споразумение, което най-накрая ще разреши всички открити въпроси между Косово и Сърбия. Но до сега няма нищо на масата, няма карти. Тази тема е преувеличена от медиите. Но медиите не са единствените, които говорят за това. Напоследък има подкрепа дори от Брюксел и Вашингтон… \r\nГоворих директно с президента Тръмп. Посланието му за двете страни е ясно: използвайте инерцията, движете се напред и не позволявайте трагедиите от миналото да се повторят отново. Всичките си надежди ли възлагате на САЩ? \r\nОт миналото знаем, че ЕС никога не е бил в състояние да разреши нещата сам. Това важи ли за настоящето? \r\nАко трябва да съм честен, дори по-малко. Промените на границите на Балканите опасни ли са? \r\nВсички балкански страни имат нерешени гранични въпроси, започвайки от Словения, Хърватия и Северна Македония. Чак миналата година, след три години драма, ние решихме граничен спор с Черна гора. Трябва да бъдем особено внимателни по отношение на тези въпроси. Според вас как може да изглежда корекция на границата между Косово и Сърбия?  \r\nНашата позиция е ясна, Косово със сигурност ще остане мултиетническа страна и няма да има граници по етническите линии. Какви са личните ви отношения със сръбския президент Александър Вучич? Дори по време на войната, преди 20 години, вие двамата сте заемали важни длъжности. Той беше министър на информацията на Слободан Милошевич, а вие бяхте лидер на АОК. Сега се срещате и трябва да преговаряте ...  \r\nТова са трудни отношения, но се нуждаем от отворен канал за комуникация. Именно този диалог попречи много грозни неща да се случат между нашите две страни. Не чувствам удоволствие от това. И двамата знаем откъде идваме. Но това не ни пречи да работим за мир. Говорите ли за това, което се случи преди 20 години? \r\nТой загуби и аз спечелих. Но не искам да се връщам към дискусиите за миналото Има обвинения срещу вас за периода на войната. Доклад на Съвета на Европа ви обвинява, че сте замесен в убийства и трафик на органи. Наскоро в Хага започна работа специален международен съд, който да разследва обвиненията във военни престъпления срещу албанците. Страхувате ли се от този съд?  \r\nТези чудовищни твърдения бяха измислени в Сърбия. Но ако ме призоват, ще отида там. Важно е истината да се разкрие. Колко важно е да се обработва миналото?  \r\nТова е важно, но не можем да останем заложници на нашето минало. Убеден съм, че сега е подходящият момент за мир. Защо сега? \r\nЗа първи път в Сърбия имаме събеседник, който е готов да разговаря с нас и да обсъди всички въпроси, включително и признаването на Косово. И след много години небрежност, сега в ЕС и САЩ към нас се обръща по-голямо внимание. Ако загубим тази инерция, рискуваме да загубим десетилетия. Чува се, че споразумението може да бъде подписано през юни във Вашингтон? \r\nТова са медийни спекулации, няма дори капка истина в това. Но ще направя всичко по силите си, за да се уверя, че подобно споразумение ще бъде благословено от Белия дом. През 2019 г.?  \r\nЗащо не. Как виждате Косово през следващите 20 години?  \r\nКато член на НАТО и Европейския съюз. Целият регион ще живее в съответствие с европейските стандарти и с отворени граници. Въпросите, които обсъждаме сега, ще изглеждат абсурдни тогава. \r\nПревод и редакция:", "date": "2019.03.26", "title": "Хашим Тачи в интервю по повод 20-ата годишнина от бомбардировките срещу Сърбия: Вучич загуби, аз спечелих"}
{"url": "http://www.focus-news.net/news/2019/03/26/2639073/mosv-shte-vrachi-sertifikat-za-obekt-na-svetovnoto-nasledstvo-na-yunesko-na-direktsiyata-na-natsionalen-park-tsentralen-balkan-na-27-mart.html", "text": "На 27 март в МОСВ официално ще бъде връчен сертификатът за обект на световното наследство на ЮНЕСКО на Дирекцията на Национален парк (ДНП) „Централен Балкан“. Това съобщиха от пресцентъра на  Министерството на околната среда и водите . Сертификатът е във връзка с включването на буковите гори в парка като част от сериен европейски обект на световното наследство – „Старите и първични букови гори на Карпатите и други региони в Европа“.  \r\nЗам.-министърът на околната среда и водите Красимир Живков ще връчи официално сертификата на директора на ДНП „Централен Балкан“ Генчо Илиев. Церемонията ще започне в 11.00 часа в сградата на МОСВ на бул. „Мария Луиза“ 22, в зала „Европа“ (сутерен). Поканени са и представители на осемте общини, в чийто обхват попадат буковите гори – обект на Юнеско. След връчването на сертификата е предвиден брифинг. Обектът е разширен с решение на Комитета за световно наследство на ЮНЕСКО през юли 2017 г. и включва 78 компонента. Те са разположени на територията на 12 европейски държави – Австрия, Албания, Белгия, България, Румъния, Словения, Испания, Италия, Хърватска, Германия, Украйна и Словакия. \r\nБългария участва в серийния обект с най-представителните букови гори в деветте резервата на територията на Национален парк „Централен Балкан“ – „Боатин“, „Царичина“, „Козя стена“, „Стенето“, „Соколна“, „Пеещи скали“, „Стара река“, „Джендема“ и „Северен Джендем“ .", "date": "2019.03.26", "title": "МОСВ ще връчи сертификат за обект на световното наследство на ЮНЕСКО на Дирекцията на Национален парк „Централен Балкан“ на 27 март"}
{"url": "http://www.focus-news.net/news/2019/03/26/2639077/sofiya-stotitsi-rodolyubivi-grazhdani-se-sabraha-na-vazpomenatelna-tseremoniya-pred-memoriala-na-odrintsi-po-povod-denya-na-trakiya.html", "text": "Започна възпоменателна церемония пред Мемориала на Одринци по повод Деня на Тракия и 106-ата годишнина от Одринската епопея, предаде репортер на  Агенция „Фокус“ . Преди началото на церемонията бяха поднесени венци пред паметника на Антим I. Стотици граждани с български трибагреници, на които с червени букви е изписано „Тракия“, се събраха пред Мемориала на Одринци. В събитието участват и десетки ученици от столични училища.  \r\nСред официалните лица са заместник-кметът на Столична община Тодор Чобанов, народният представител от ПГ на ГЕРБ Станислав Иванов, заместник-председателите на ПГ на „БСП за България“ Георги Свиленски и Христо Проданов и лидерът на Градския съвет на БСП - София Калоян Паргов, председателят на Съюза на Тракийските дружества Красимир Премянов, заместник-председателят на АБВ Любомира Ганчева и други.  \r\nВ събитието участват гвардейци и представителният гвардейски духов оркестър. В парк „Св. Никола“ звучат патриотични песни и военни маршове, сред които „Шуми Марица“, „Край Босфора шум се вдига“ и „Заветът на дедите“.  \r\nДеница КИТАНОВА", "date": "2019.03.26", "title": "София: Стотици родолюбиви граждани се събраха на възпоменателна церемония пред Мемориала на Одринци по повод Деня на Тракия"}
{"url": "http://www.focus-news.net/news/2019/03/26/2639052/sofiya-s-panihida-v-hram-sv-nikolay-sofiyski-novi-zapochna-tarzhestvenoto-otbelyazvane-na-denya-na-trakiya-v-stolitsata.html", "text": "С панихида в храм „Св. Николай Софийски – Нови“ започна тържественото отбелязване на Деня на Тракия в столицата, предаде репортер на  Агенция „Фокус“ . Панихидата се отслужва в памет на българските войни, паднали край Одрин и из тракийските полета. \r\nНа събитието присъстват заместник-кметът на Столична община Тодор Чобанов и народни представители. Честванията продължават с поднасяне на цветя пред паметника на екзарх Антим I. След това предстои възпоменателна церемония пред мемориала на Одринци. \r\nДеница КИТАНОВА", "date": "2019.03.26", "title": "София: С панихида в храм „Св. Николай Софийски – Нови“ започна тържественото отбелязване на Деня на Тракия в столицата"}
{"url": "http://www.focus-news.net/news/2019/03/26/2639049/kathimerini-gartsiya-hulusi-akar-uvelichi-zaloga-obyavi-che-turtsiya-kontrolira-egeysko-i-cherno-more-i-iztochnoto-sredizemnomorie.html", "text": "Думите на министъра на отбраната на Турция Хулуси Акар от петък, че моретата, които обграждат страната, включително Егейско море, лежат в териториалните води на Турция бяха интерпретирани от Атина като пореден опит на Анкара да преобърне статуквото в региона, пише  електронното издание на вестник Kathimerini . \r\n„Контролираме моретата и морското дъно... Черно море, Егейско и Източното Средиземноморие, което включва също Кипър“, заяви Акар, като добави, че „тези райони са в нашата сфера на интереси... ние сме отговорни за обезпечаването на мира и спокойствието там“, бяха думите му, изказани във военен обект в Турция. \r\nНаблюдателите в Гърция отбелязаха, че моментът, в който идва това изказване не е случаен и е направен само два дни преди тристранната среща в Ерусалим между Гърция, Кипър и Израел с участието на държавния секретар на САЩ Майк Помпео. \r\nЗа Анкара срещата е част от това, което тя смята за съгласувано усилие за обкръжаване на Турция, която сега изглежда се стреми да утвърди своите претенции в региона, пише вестникът. \r\nПример за това е снимката на първата страница на вестник \"Йени Сафак\", публикувана в петък, на която са изобразени двама турски тюлени, които държат знаме на Турция край северното крайбрежие на Крит по време на ученията на НАТО Ариадна-19 под заглавието „Средиземноморието е наше”. \r\nСнимката първо се появи на „Туитър“ акаунта на Съюзното морско командване на НАТО (MARCOM) в сряда, но бе свалена след протест на гръцкия военноморски флот, внесен от министъра на отбраната на Гърция Евангелос Апостолакис. \r\nНещо повече, турската активност в Егейско море и Източното Средиземноморие в четвъртък съвпадна със срещата на външните министри на Гърция и Турция и това бе разбрано в Атина като послание от Анкара, подчертаващо цялостните й намерения в региона. \r\nЧасове след изказванията на Акар в петък гръцкият му колега Апостолакис призова турските власти да се въздържат от неразумни изявления, които подхранват двустранното напрежение. „Не мисля, че изявленията на [Акар] могат да бъдат взети на сериозно. [Турските официални лица] трябва да се държат сериозно и да внимават какво говорят. Не бива да стрелят с фойерверки само за да направят впечатление“ - каза Апостолакис. \r\n„Въпреки че сме във фаза, в която се мъчим да намерим начин да разсеем напрежението... Акар ни изненада с нещо ново, с неща, които не се основават на здравия разум“, добави бившият началник на гръцките въоръжени сили. \r\n„Принципите на Гърция са да уважава международното право и договорите. Когато тези принципи са поставени под въпрос, ние имаме правото да се притесняваме“, заяви Апостолакис \r\nПревод и редакция:", "date": "2019.03.26", "title": "Kathimerini (Гърция): Хулуси Акар увеличи залога, обяви, че Турция контролира Егейско и Черно море и Източното Средиземноморие"}
{"url": "http://www.focus-news.net/news/2019/03/26/2639076/glavniyat-prokuror-sotir-tsatsarov-se-sreshtna-s-delegatsiya-ot-natsionalnata-komisiya-za-nadzor-na-kitayskata-narodna-republika.html", "text": "Главният прокурор на Република България Сотир Цацаров прие делегация от Националната комисия за надзор на Китайската народна република (КНР), ръководена от зам.-директора ѝ  Ли Шулей. Това съобщиха от пресцентъра на  Прокуратура на Република България . \r\nНационалната комисия за надзор в Китай се занимава с разследване на корупция, включително, свързана с висши държавни служители.  \r\nНа срещата с главния прокурор Сотир Цацаров и прокурори от ВКП бяха обсъдени международното сътрудничество по наказателни дела, както и корупционните престъпления и конфискацията на имущество, придобито по престъпен начин. \r\nДо момента са проведени разговори с вицепрезидента Илияна Йотова, с министъра на вътрешните работи Младен Маринов, със зам.-министър на правосъдието и с председателя на КПКОНПИ Пламен Георгиев. Националната комисия за надзор на КНР е създадена през март 2018 г. с последни изменения в конституцията и на практика е най-големият и влиятелен държавен антикорупционен орган. Тя извършва самостоятелни разследвания, след което предава делата за разглеждане в прокуратурата .", "date": "2019.03.26", "title": "Главният прокурор Сотир Цацаров се срещна с делегация от Националната комисия за надзор на Китайската народна република"}
{"url": "http://www.focus-news.net/news/2019/03/26/2639079/plovdiv-grazhdanski-dialog-na-tema-regionalnoto-razvitie-shte-se-provede-v-grada-na-27-mart.html", "text": "Дискусия на тема „Регионално развитие“ с участието на заместник-министъра на регионалното развитие и благоустройството Николай Нанков ще се проведе на 27 март 2019 г. в Пловдив. Това съобщиха от пресцентъра на  ПП ГЕРБ . Събитието започва в 16.00 часа в зала „Пловдив“ в Гранд хотел „Пловдив“ на ул. „Златю Бояджиев“ 2.  \r\nФорумът е част от платформата за граждански диалози „Европа в нашия дом“. Участие в него ще вземат още кметът на Пловдив и областен координатор на ГЕРБ инж. Иван Тотев, кметове, общински съветници. \r\nСъбитието е отворено за участие на граждани, представители на институции и организации.", "date": "2019.03.26", "title": "Пловдив: Граждански диалог на тема регионалното развитие ще се проведе в града на 27 март"}
{"url": "http://www.focus-news.net/news/2019/03/26/2639080/bsp-shte-dade-preskonferentsiya-v-tsentralata-na-partiyata.html", "text": "БСП ще даде пресконференция в централата на партията. Това съобщиха от пресцентъра на  НС на БСП . Тя ще се проведе от 14.30 часа в централата на БСП на ул. \"Позитано\" 20.", "date": "2019.03.26", "title": "БСП ще даде пресконференция в централата на партията"}
{"url": "http://www.focus-news.net/news/2019/03/26/2639081/sport-maradona-naredi-hristo-stoichkov-sled-nay-golemite-si-sapernitsi-na-futbolniya-teren.html", "text": "Легендата на световния футбол Диего Армандо Марадона включи Христо Стоичков сред най-големите футболисти, с които е имал съперничество на терена. Той направи това в отговор на изказване на друга аржентинска легенда – Марио Кемпес, който обяви, че Марадона и Меси не могат да се сравняват, защото настоящата звезда на Аржентина трябва да доказва,че  по-добър от Кристиано Роналдо, а Марадона не е имал такава конкуренция. Затова Марадона публикува снимка в Инстаграм, на която бяха Стоичков, Баджо, Гулит, Румениге, Платини, Зико, Кийгън, самият Кемпес и други.", "date": "2019.03.26", "title": "Спорт: Марадона нареди Христо Стоичков след най-големите си съперници на футболния терен"}
{"url": "http://www.focus-news.net/news/2019/03/26/2639078/s-reditsa-sabitiya-v-kazanlak-shte-bade-otbelyazan-denyat-na-trakiya.html", "text": "С редица събития ще бъде отбелязан 26 март – Ден на Тракия. Това каза за  Радио „Фокус”  София Парнарова, председател на Тракийско дружество „Капитан Петко войвода”. Тя посочи, че в 15.30 часа представители на организацията ще подарят на Музея на бойната слава в поделението на 61-ва Стрямска механизирана бригада в Казанлък пръст, донесена от Одрин, където загиват стотици войници от 23-ти Пехотен Шипченски полк. По-късно ще бъдат поднесени цветя и венци пред Паметника на загиналите за свободата на България в парк „Розариум”. В 17.00 часа в библиотека „Искра” ще бъде открита изложба, в която са показани книжни издания, притежание на нейните фондове, в които е съхранена историята на 23-ти Пехотен шипченски полк. \r\nСлавяна ГАЙДАРОВА", "date": "2019.03.26", "title": "С редица събития в Казанлък ще бъде отбелязан Денят на Тракия"}
{"url": "http://www.focus-news.net/news/2019/03/26/2639082/yordanka-sharkova-odmvr-blagoevgrad-nyama-danni-za-nasilie-pri-46-godishniya-mazh-koyto-e-padnal-ot-terasa-v-zhk-zapad.html", "text": "Няма данни за насилие при 46-годишния мъж, който е загинал след падане от тераса в жк. „Запад“. Това съобщи за  Радио „Фокус“ – Пирин  говорителят на Областна дирекция на МВР – Благоевград Йорданка Шаркова. Тя допълни, че мъжът е от Благоевград и към момента служители на полицията продължават да изясняват причините за инцидента. \r\nДенис НИКИФОРОВ", "date": "2019.03.26", "title": "Йорданка Шаркова, ОДМВР – Благоевград: Няма данни за насилие при 46-годишния мъж, който е паднал от тераса в жк. „Запад“"}
{"url": "http://www.focus-news.net/news/2019/03/26/2639085/evrodeputatat-emil-radev-nuzhna-e-kultura-na-obmen-na-informatsiya-v-es-za-borba-sreshtu-danachnite-izmami-i-praneto-na-pari.html", "text": "Имайки предвид трансграничния характер на укриването на данъци и на изпирането на пари, недопустимо е държавите членки да отказват да споделят информация. Културата на потайнственост следва да бъде заменена с култура на обмен на данни и информация. Това заяви българският евродепутат от ЕНП-ГЕРБ Емил Радев в рамките на дебат за доклада на Специалната комисия по финансови престъпления, данъчни измами и избягване на данъци, който се проведе в понеделник вечерта по време на пленарното заседание на Европейския парламент в Страсбург, съобщиха от пресцентъра на  ПП ГЕРБ .  \r\nСпоред Емил Радев скандалите в последните години като Панамските досиета, Досиетата от Люксембург, случаите на милиарди евро изпрани пари през редица европейски банки са доказали необходимостта да се направи още, за да стане борбата срещу укриването и избягването на данъци и срещу изпирането на пари по-ефективна. Той приветства факта, че докладът на Специалната комисия съдържа редица предложения, като например създаването на европейска финансова полиция. В същото време евродепутатът отбеляза, че държавите-членки нямат на този етап желание за такива европейски структури. Въпреки това българският представител настоя компетентните органи, които се занимават с превенцията и разследването на данъчни измами, укриване на данъци и пране на пари, да осъзнаят нуждата от засилено сътрудничество в рамките на ЕС. \r\nЕмил Радев даде пример с директива за обмен на финансова информация, на която бе докладчик от страна на Европейския парламент и която той договори с румънското председателство. Според него директивата полага основните на едно по-силно сътрудничество в рамките на Европейския съюз между звената за финансово разузнаване, които имат основна роля в превенцията и разследването на пране на пари. Той изрази надежда, че при следващите промени в директивата обменът на информация ще се превърне в задължителен и в конкретно определени срокове.  \r\nВ заключение Емил Радев заяви, че всички тези промени са нужни не само в името на европейската сигурност, но и с оглед проследяването потока на мръсни пари, тяхното спиране и евентуално изземване в полза на държавата и съответно на данъкоплатците.", "date": "2019.03.26", "title": "Евродепутатът Емил Радев: Нужна е култура на обмен на информация в ЕС за борба срещу данъчните измами и прането на пари"}
{"url": "http://www.focus-news.net/news/2019/03/26/2639083/zhivko-tabakov-obshtinski-savet-burgas-prizovavam-da-se-obarne-vnimanie-na-horata-v-rayona-na-ul-ferdinandova-zashtoto-zelenata-plosht-tryabva-da-ostane.html", "text": "Призовавам да се обърне внимание на хората в района на ул. „Фердинандова“, защото зелената площ трябва да остане. Това каза по време на днешното заседание на Общински съвет – Бургас общинският съветник Живко Табаков, предаде репортер на  Радио „Фокус“ – Бургас . Изказването му е относно докладна записка за Разрешение за изменение на ПУП-ПРЗ за УПИ VI, кв. 38 по плана на жк. „Възраждане“ и частично изменение на уличната регулация на ул. „Фердинандова“, в обхват на кв. 38 по плана на жк. „Възраждане“.  \r\nТабаков заяви, че ако тази докладна бъде приета ще я нарича „Фердинандова гейт“ и ако внесеното предложение за възлагане на ПУП бъде прието, ще осакати улица „Фердинандова“ и излаза ѝ към бул. „Мария Луиза“. „Става въпрос за долната част на „Фердинандова“, която винаги е била затворена, през 2000 година е изграден план, който разширява градинката. Смятам че Общината се е забавила да обезвъзмезди собствениците, но ние трябва да гледаме за в бъдеще, това е главна улица и тя няма как да не става пренатоварена с времето. Нека да не забравяме проблема във жк „Възраждане“, където няма паркоместа\", посочи Табаков. Той добави, че вчера е имало внесена жалба от живущи. Табаков заяви, че е хубаво да остане зелена площ, защото оазисът там е единственият за деца и стимулът е много голям. Докладната записка не беше приета с 9 гласа „за“, 9 „против“ и 24 „въздаржали се“. \r\nМария КУРТЕВА", "date": "2019.03.26", "title": "Живко Табаков, Общински съвет - Бургас: Призовавам да се обърне внимание на хората в района на ул. „Фердинандова“, защото зелената площ трябва да остане"}
{"url": "http://www.focus-news.net/news/2019/03/26/2639084/dobrich-obshtinskiyat-savet-prie-otchet-za-izpalnenieto-na-programata-za-finansirane-na-grazhdanski-initsiativi-v-polza-na-mestnata-obshtnost-ot-byudzheta-na-obshtinata.html", "text": "Общинският съвет прие отчет за изпълнението на Програмата за финансиране на граждански инициативи в полза на местната общност от бюджета на Общината, предаде кореспондент на  Радио „Фокус” – Варна . През миналата година са подадени общо 8 проектни предложения в Центъра за услуги и информация на Общината – от Сдружение „Детско Сърце“ проекта „Да помогнем на сърдечно болните деца от град Добрич -2018“, Сдружение „Училищно настоятелство при СУ П.Р.Славейков“ с проект „Заедно против агресията чрез спорт и знания“ , Сдружение „Черноморски център за развитие“ с проект „Ябълката_Фест“, Народно читалище „Мевляна -2012“ с проект „Тайнствената красота на музикалните инструменти – културно наследство от нашите предци“, Сдружение „Фолклорен танцов клуб Хорце” - „Честит празник, Добрич !”, Сдружение „Дружество на добричките художници – Добрич” с проекта „Сол за живите”, Сдружение „Клуб Приятели – ДМ” - проект „Довиждане лято, здравей училище” и Народно читалище „Добрич – 2017”с проекта „Пеещо езеро”. Комисията е разгледала подробно постъпилите проектни предложения, при което е установено, че всички отговарят на изискванията за Реда и условията за финансиране на граждански инициативи в полза на местната общност. Поради значимостта и ефективността на всеки от тях комисията единодушно е решила да даде възможност на всички да реализират проектните си предложения с известно редуциране на бюджетите им. Предложено е и през 2019 година с резервиран финансов ресурс от бюджета на Община град Добрич в размер на 10 000 лв. да бъде организирана и проведена процедура за финансиране на проектни предложения на неправителствени организации и граждански сдружения. \r\nЖулиета НИКОЛОВА", "date": "2019.03.26", "title": "Добрич: Общинският съвет прие отчет за изпълнението на Програмата за финансиране на граждански инициативи в полза на местната общност от бюджета на Общината"}
{"url": "http://www.focus-news.net/news/2019/03/26/2639087/galya-firova-sdruzhenie-saglasie-babata-na-aleko-konstantinov-postavya-nachaloto-na-organiziranata-zhenska-blagotvoritelnost-v-svishtov.html", "text": "Бабата на Алеко Константинов поставя началото на организираната женска благотворителност в Свищов. Това каза в предаването „Добре дошли в Свищов“ на  Радио „Фокус“ – Велико Търново  Галя Фирова, член на женско благотворително сдружение „Съгласие“, което е приемник на основаното едноименно дружество от Елена Хаджииванова Шишманова – баба на Щастливеца. Тя припомни, че на Благовещение организацията е отбелязала 150-годишния си юбилей. Неин патрон от създаването ѝ е Елена Хаджииванова. „Тя е сестра на изтъкнатите търговци, общественици и родолюбци братята Александър и Димитър Шишманови и е баба по майчина линия на Алеко. Тя има седем деца. Освен, че е създател и инициатор на благотворителното движение в Свищов, тя е работила много и за приобщаване на жените и на младите момичета от Свищов към целите на благотворителното сдружение“, обясни още Галя Фирова. Елена Шишманова е инициатори и за построяването на девическо училище в Свищов, през 1874 година. Тя е била видна защитничка на женските права за просвещение и култура, за равно участие на жената във всички сфери на обществения живот. \r\nЛуиза ТРАНЧЕВА", "date": "2019.03.26", "title": "Галя Фирова, сдружение „Съгласие“: Бабата на Алеко Константинов поставя началото на организираната женска благотворителност в Свищов"}
{"url": "http://www.focus-news.net/news/2019/03/26/2639088/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Говорителят на Европейската служба за външна дейност (ЕСВД) Мая Кочиянчич заяви, че заради политическите събития в Сърбия и изборите за Европейски парламент, насрочени за май, въпросът за 100-процентовите мита върху сръбските стоки, пише  електронното издание на прищинския ежедневник Gazeta Express . \r\nПосланиците на САЩ и Великобритания в Косово миналата седмица призоваха властите в Прищина да се борят с корупцията и непотизма, но не споменаха за отмяна на митата върху сръбските стоки, припомня изданието. \r\nВъпреки намаляването на международния натиск за отмяна на търговксата блокада, Мая Кочиянчич отново заяви, че според нея и ЕС митата трябва да бъдат отменени. \"Както винаги сме заявявали, ЕС, САЩ и други страни призовават правителството на Косово веднага да спре митническото облагане, за да се възобнови диалога. Статуквото не е алтернатива и няма друга алтернатива за подновяване на диалога между двете страни. Тарифите не само пречат на диалога, но и пречат на европейския път на Косово\". \r\n*** Европейският съюз и Черна гора имат същото желание еврото да остане обща валута. В документите на Европейската комисия, както посочи Милица Килибарда, ръководител на работната група по глава 17, отнасяща се до паричния и икономически съюз, се посочва спецификата на Черна гора по отношение на използването на еврото. Използването на европейската валута е напълно различно от членството в еврозоната, пише  белградският ежедневник „Вечерне новости“ . \r\n„Ще напомня, че комисар Йоханес хан, когато бе открита главата през юни м.г., посочи, че по време на преговорите Съюзът ще определи как да приложи съществуващата рамка за въвеждането на еврото в случая с Черна гора. Също така, след присъединяването си към ЕС Черна гора ще може да продължи да използва еврото, при условие че не застрашава икономическата стабилност и конкурентоспособността. Затова тази позиция е предизвикателство за Съюза, но също така е важно и за нас, и за тях, че еврото остава законното платежно средство в Черна гора“ - каза Килибарда. \r\nМиналия юни Черна гора откри преговорна глава 17 относно паричния и икономическия съюз. Първото задължение бе да се приведе в съответствие с достиженията на правото на ЕС, за да се гарантира независимостта на Централната банка. Освен това е необходимо да се приемат конституционни промени и да се създаде функционираща пазарна икономика. \r\n„Също така Черна гора е съгласна с решението на ЕС за приемането на рамката за приемане на еврото“, каза Калибарда. \r\nТя добави, че независимо от малкото време от откриването на главата, Черна гора вече е предприела първоначални стъпки за изпълнение на задълженията си, а Планът за действие за хармонизиране с достиженията на правото на ЕС в областта на паричната и икономическата политика е бил приет, т.е. капиталови операции с чужди държави и решение за условия за отпускане на кредити на банки в случай на необходимост от ликвидност. Законът за доброволните пенсионни фондове също беше изменен. \r\n„През следващия период ще приемем законодателство за застраховане, защита на депозитите, програми за икономическа реформа. Трябва да работим за укрепване на публичните финанси и управлението на дълга. Бих казала, че това не е пречка, а предизвикателство, как да се запази еврото, да се прилагат статистически стандарти, да се осигури икономическа стабилност, устойчиви публични финанси и конкурентоспособна икономика“ - заключи Милица Килибарда. \r\n***  Думите на министъра на отбраната на Турция Хулуси Акар от петък, че моретата, които обграждат страната, включително Егейско море, лежат в териториалните води на Турция бяха интерпретирани от Атина като пореден опит на Анкара да преобърне статуквото в региона, пише  електронното издание на вестник Kathimerini . \r\n„Контролираме моретата и морското дъно... Черно море, Егейско и Източното Средиземноморие, което включва също Кипър“, заяви Акар, като добави, че „тези райони са в нашата сфера на интереси... ние сме отговорни за обезпечаването на мира и спокойствието там“, бяха думите му, изказани във военен обект в Турция. \r\nНаблюдателите в Гърция отбелязаха, че моментът, в който идва това изказване не е случаен и е направен само два дни преди тристранната среща в Ерусалим между Гърция, Кипър и Израел с участието на държавния секретар на САЩ Майк Помпео. \r\nЗа Анкара срещата е част от това, което тя смята за съгласувано усилие за обкръжаване на Турция, която сега изглежда се стреми да утвърди своите претенции в региона, пише вестникът. \r\nПример за това е снимката на първата страница на вестник \"Йени Сафак\", публикувана в петък, на която са изобразени двама турски тюлени, които държат знаме на Турция край северното крайбрежие на Крит по време на ученията на НАТО Ариадна-19 под заглавието „Средиземноморието е наше”. \r\nСнимката първо се появи на „Туитър“ акаунта на Съюзното морско командване на НАТО (MARCOM) в сряда, но бе свалена след протест на гръцкия военноморски флот, внесен от министъра на отбраната на Гърция Евангелос Апостолакис. \r\nНещо повече, турската активност в Егейско море и Източното Средиземноморие в четвъртък съвпадна със срещата на външните министри на Гърция и Турция и това бе разбрано в Атина като послание от Анкара, подчертаващо цялостните й намерения в региона. \r\nЧасове след изказванията на Акар в петък гръцкият му колега Апостолакис призова турските власти да се въздържат от неразумни изявления, които подхранват двустранното напрежение. „Не мисля, че изявленията на [Акар] могат да бъдат взети на сериозно. [Турските официални лица] трябва да се държат сериозно и да внимават какво говорят. Не бива да стрелят с фойерверки само за да направят впечатление“ - каза Апостолакис. \r\n„Въпреки че сме във фаза, в която се мъчим да намерим начин да разсеем напрежението... Акар ни изненада с нещо ново, с неща, които не се основават на здравия разум“, добави бившият началник на гръцките въоръжени сили. \r\n„Принципите на Гърция са да уважава международното право и договорите. Когато тези принципи са поставени под въпрос, ние имаме правото да се притесняваме“, заяви Апостолакис \r\n***  Според анализа на геополитическия експерт Ядранка Полович за Геополитика.нюз и смелите изводи, които произтичат от него, в региона на Западните Балкани вече е установено състояние на „контролиран хаос“, в който врят потиснати (винаги конфликтни) интереси на народите, страните и техните граждани. В този контекст на преден план излизат конфликтните интереси на САЩ, НАТО и ЕС (особено на силните членки) на Балканите. Анализът констатира, че горепосочените фактори са ключови за международната общност, която „държи на власт марионетни, противонародни режими, потънали в корупция и престъпност“, пише  електронното издание на вестник „Нова Македония“  в материал, представен без редакторска намеса. Междусъседските договори генерират „контролиран хаос“ \r\nВ привидно отделените \"двустранни\" регионални кризи в отношенията между съседите (Хърватия и БиХ, Сърбия и Косово, или \"преодоляване на проблемите на Македония\" с Гърция и България), гражданските демонстрации, които измъчват Черна гора, Албания и Сърбия, Европейският съюз е изправен пред ново предизвикателство - възможна Балканска пролет, което подчертава настоящата структурна криза на интеграцията. След като Преспанският договор между Гърция и Македония бе подписан и вече се прилага, отново най-чувствителният въпрос в региона в момента е финализацията на споразумението между Сърбия и Косово. Заради това президентите на двете страни Александър Вучич и Хашим Тачи още през есента на 2018 година започнаха да налагат идеята за размяна на територии, или „корекция на границите“. \r\nВ така наречените \"стратегически поставени\" кризи в региона наскоро бе предоставен на широката общественост проект на окончателно, подробно или \"всеобхватно\" споразумение между Сърбия и Косово, публикувано в социалните мрежи в Косово. Според IBNA (Независима балканска информационна агенция) споразумението ще бъде приведено в съответствие с изискванията на САЩ, въпреки че те многократно повтаряха, че не искат да \"предписват формата на окончателно решение\", което от своя страна трябва да се прилага както в Сърбия, така и в Косово, както и да допринесе за дългосрочната стабилност на региона. Според германския всекидневник Frankfurter Rundschau, планът за разделянето на Косово вече съществува. Той включва определянето на нова граница между албанци и сърби в северната част на Косово и присъединяването към Косово на няколко села в Сърбия, предимно населени с албанци. Община Прешево, разположена в Южна Сърбия, трябва изцяло да принадлежи на Косово, докато Буяновац ще получи статут на специален район (безмитна зона), разделен между Сърбия и Косово с администрацията на Европейския съюз. Печката патриаршия и сръбските църкви в Косово ще получат екстериториален статут. Кой ще получи ресурсите и „тежките“ милиарди евро \r\nПланът съдържа седемнадесет точки, които се занимават с териториално очертаване, но също така и експлоатацията и управлението на косовските мини и огромния хидропотенциал. Според Косовската енергийна стратегия за 2013 г., публикувана от Министерството на икономическото развитие на Косово, страната има големи запаси от лигнитни въглища (басейни Дукагини и Дреница с около 12 милиарда тона), но също и олово, цинк, сребро, никел, манган, молибден и бор, така че Косово се бори за съдбата на руда в размер на 1000 милиарда долара. \r\nСпоред проектоспоразумението, най-големият минен комплекс на бивша Югославия, „Трепча“ (смята се, че има природен ресурс за около 500 милиарда евро) също получава специален статут. „Трепча“ трябва да бъде поета от съвместен американско-френско-китайски консорциум, който получава концесия и правото да го експлоатира за 99 години. Енергийният сектор ще бъде управляван от САЩ, Австрия и Германия. А именно, в битката за експлоатацията на ресурсите на Косово се включи отдавна най-голямата световна корпорация \"Envyty Energy Inc.\", председателствана от бившия командващ на НАТО генерал Уесли Кларк, а филантропът Джордж Сорос работи с албанския милиардер Сахит Мухо в експлоатацията на лигнитни въглища. Американската глобална корпорация за проучване за полезни изкопаеми \"Avrupa Minerals\" е ангажирана на няколко места (Каменица, Косовска Митровица, Режан), а корпорация \"Lydian International\", която изследва  златната мина в Ораховац. Някой трябва да управлява „контролирания хаос“ \r\nанализа на геополитическия експерт Ядранка Полович, според споменатото споразумение, военната база JUG в Цепотин (сръбската Bondsteel) трябва да стане американска база с около 1700 войници. Откриването на \"сръбската Бондстил\" през 2009 г. в южната част на Сърбия, в регион с албанско мнозинство, предизвика серия от противоречия и спорове. С течение на времето военната база JUG получи статут на най-модерната база в региона поради идеалната си позиция и гледна точка, която има  \"на длан\" Косово и Македония. Предвижда се тази база да бъде под контрола на НАТО. Военните експерти твърдят, че в същия контекст се предвижда и македонската военна база в Криволак. \r\nВ този контекст анализът идентифицира, че една от точките на плана е честотният европейски коридор 10 (Залцбург - Любляна - Загреб - Белград - Ниш - Скопие - Велес - Солун), който също ще бъде защитен от НАТО в период от 15 години, така че всички (противоборстващи) страни да могат да се движат свободно по него. \r\nОчаква се това споразумение да бъде гарантирано от Съвета за сигурност на ООН, ЕС и НАТО. Споразумението трябва да бъде подписано до 13 юни 2019 г. и парламентите на двете страни трябва да го ратифицират до октомври 2019 г. Пълното прилагане на този договор ще започне на 1 ноември 2019 г. \r\n„Така че планът е готов, но остава въпросът дали той предлага устойчиво решение на дългогодишната криза в региона, като се имат предвид, например, несъгласието на Германия, Русия и Китай. Или дори и сега да става въпрос за още едно в поредицата от дипломатически споразумения или магически решения на дипломатическите магьосници (както вече видяхме - Дейтън, Охридското споразумение ...), които включват „детонатори”, чрез които се запазва постоянното състояние на контролиран хаос в региона“, пита д-р Ядранка Полович след обстойния анализ на региона.", "date": "2019.03.26", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/03/26/2639090/predsedatelyat-na-ns-tsveta-karayancheva-nagradi-otbora-na-matematicheska-gimnaziya-d-r-petar-beron-vav-varna-s-plaket-na-narodnoto-sabranie.html", "text": "Председателят на Народното събрание Цвета Караянчева награди отбора на Математическа гимназия „Д-р Петър Берон“ във Варна с плакет на Народното събрание. Това съобщиха от пресцентъра на  Народното събрание . Български ученици спечелиха първи места в най-престижния конкурс на НАСА и Националното космическо общество на САЩ за проектиране на космически колонии. В международния конкурс тази година участваха 2691 екипа и 12 899 ученици от над 30 страни.  \r\nЕкип от 9 ученици от 11 клас на Математическата гимназия във Варна бяха класирани на първо място с проекта „Градът на космическия колайдер” в категорията „Голяма група”.  \r\nЗа нас е важно да има такива победители, да има млади хора, които да откриват, да се съревновават и, разбира се, да побеждават и да носят славата на България по цял свят, заяви председателят на парламента. Цвета Караянчева изрази надежда те да се реализират в България и им пожела да се учат, да търсят новото, интересното, но да се връщат.  \r\n\"Образованието е най-важният стълб за една държава, затова то е изведено като приоритет\", подчерта председателят на Народното събрание. Цвета Караянчева отбеляза, че с отношението си към образованието правителството показва, че обучението на младите е правилна стъпка и ключов момент, защото само със знаещи, можещи, образовани и амбициозни млади хора може да се реализира сериозен икономически ръст. \"Правят се стъпки за подобряване на отношението към преподавателите и гарантирането на достойно заплащане за техния ценен принос към бъдещето България\", добави председателят на парламента.  \r\nПредседателят на Народното събрание благодари на преподавателите за тяхната всеотдайност и за това, че са направили всичко възможно, за да постигнат тези резултати.  \r\nКметът на града Иван Портних отбеляза, че това е поредното отличие от конкурса на този екип, което е повод за заслужена гордост. Той подари на учениците по един екземпляр от книгата „Голямата битка за Космоса“ и им пожела да бъдат дръзки, смели и да продължават да радват всички със своите успехи.  \r\nКатерина Саматовна от 11 клас на Математическата гимназия във Варна бе класирана на първо място с проекта „GENESIS-369” в категория „Индивидуален участник“, възрастова група 11 клас.  \r\nКапитан на екипа на Математическата гимназия във Варна е Кристиян Горанов, а членове са Стефан Ангелов, Мартин Тодоров, Калина Георгиева, Ирина Антонова, Стефан Дачев, Тодор Славов, Драгомир Николов и Константин Попов.", "date": "2019.03.26", "title": "Председателят на НС Цвета Караянчева награди отбора на Математическа гимназия „Д-р Петър Берон“ във Варна с плакет на Народното събрание"}
{"url": "http://www.focus-news.net/news/2019/03/26/2639091/plovdiv-narodniyat-predstavitel-ot-gerb-d-r-hristo-grudev-provede-priemna-v-asenovgrad.html", "text": "Народният представител от ГЕРБ – Пловдив област д-р Христо Грудев проведе открита приемна в Асеновград. Това съобщиха от пресцентъра на  ПП ГЕРБ . По време на нея д-р  Грудев се срещна с  недоволни асеновградчани, оплакващи се от неудобствата, причинени от работата по Водния цикъл. Хората изказаха своето притеснение относно честото спиране на водата и недовършените ремонтни дейности. Имаше и изразено недоволство от сериозните финансови корекции, наложени на Общината, заради неправилно проведени обществени поръчки.  \r\nСанкциите на Управителния орган са потвърдени от ВАС и това води до сериозна финансова тежест, както за общината, така и за нейните жители, споделиха присъстващите на приемната. Д-р Грудев се съгласи с твърдението на присъстващите на приемната, че  затова трябва да се търси отговорност от онези, които са допуснали да се стигне до тук. \r\nНа приемната дойдоха и възмутени пенсионери, които се оплакаха от председателката на пенсионерски клуб в града, която дели хората по партийна принадлежност и всява излишно напрежение сред възрастните хора.  \r\nИмаше и граждани, недоволни от сметосъбирането в града. По думите им има квартали, в които контейнерите са пълни дни наред и хората са притеснени, че със затопляне на времето ще плъзнат зарази. \r\nПо време на приемната  директорът на СОУ “Княз Борис“ помоли за съдействие относно изграждането на поливна система, която е пропусната в проекта за обновяване на образователната структура по ОП “Региони в растеж“ на общинската администрация. Въпреки този пропуск, д-р Грудев увери, че общинските съветници от ГЕРБ – Асеновград ще подкрепят искането за изграждане на поливната система, но ще следят стриктно за изпълнението.", "date": "2019.03.26", "title": "Пловдив: Народният представител от ГЕРБ д-р Христо Грудев проведе приемна в Асеновград"}
{"url": "http://www.focus-news.net/news/2019/03/26/2639093/gd-pozharna-bezopasnost-i-zashtita-na-naselenieto-shte-dade-brifing-vav-vrazka-s-godishniya-otchet-na-direktsiyata.html", "text": "ГД „Пожарна безопасност и защита на населението” ще даде брифинг във връзка с годишния отчет на Дирекцията. Това съобщиха от пресцентъра на  МВР . Брифингът ще се състои от 14.45 часа на 27 март в сградата на ул. „Никола Габровски” 30. На него ще бъдат представени постигнатите резултати през изминалата година.", "date": "2019.03.26", "title": "ГД „Пожарна безопасност и защита на населението” ще даде брифинг във връзка с годишния отчет на Дирекцията"}
{"url": "http://www.focus-news.net/news/2019/03/26/2639086/gazeta-expres-maya-kochiyanchich-s-rutinen-priziv-za-otmyana-na-mitata-varhu-srabskite-stoki.html", "text": "Говорителят на Европейската служба за външна дейност (ЕСВД) Мая Кочиянчич заяви, че заради политическите събития в Сърбия и изборите за Европейски парламент, насрочени за май, въпросът за 100-процентовите мита върху сръбските стоки, пише  електронното издание на прищинския ежедневник Gazeta Express . \r\nПосланиците на САЩ и Великобритания в Косово миналата седмица призоваха властите в Прищина да се борят с корупцията и непотизма, но не споменаха за отмяна на митата върху сръбските стоки, припомня изданието. \r\nВъпреки намаляването на международния натиск за отмяна на търговксата блокада, Мая Кочиянчич отново заяви, че според нея и ЕС митата трябва да бъдат отменени. \"Както винаги сме заявявали, ЕС, САЩ и други страни призовават правителството на Косово веднага да спре митническото облагане, за да се възобнови диалога. Статуквото не е алтернатива и няма друга алтернатива за подновяване на диалога между двете страни. Тарифите не само пречат на диалога, но и пречат на европейския път на Косово\".", "date": "2019.03.26", "title": "Gazeta Expres: Мая Кочиянчич с рутинен призив за отмяна на митата върху сръбските стоки"}
{"url": "http://www.focus-news.net/news/2019/03/26/2639092/dobrich-postapilite-sumi-v-byudzheta-na-obshtinata-za-2018-g-ot-turisticheski-danak-sa-47-000-lv.html", "text": "Постъпилите суми в бюджета на Общината за 2018 г. от туристически данък  са 47 000 лв. Това е посочено в отчета на Програмата за развитие на туризма на територията на Община град Добрич. Тази програма е част от Общинския план за развитие на Общината. На своето редовно заседание общинските съветници приеха отчета и гласуваха Програмата за развитие на туризма за тази година, предаде кореспондентът на  Радио „Фокус” – Варна . За изпълнение на поставените цели в Програмата за миналата година Общината е заделила финансов ресурс в размер на 42 950 лева. Съгласно Закона за туризма средствата за изпълнение на Програмата за развитие на туризма се набират от туристически данък, средства, предоставени  за изпълнение на целеви програми и проекти, дарения и помощи, средства от международни програми и споразумения и др. През миналата година Общината е организирала Европейския младежки поп – рок конкурс „Сарандев”, който има забележимо присъствие в културния живот на града заради възможността да се изявяват млади таланти не само от нашата страна, но и от чужбина. Летните концерти в Градски парк „Свети Георги“, както и Рок концертът “September Sun Rock Fest“ са подкрепяни и насърчавани от Общината, давайки възможност за изява на таланти в различни жанрове и събирайки почитатели на разнороден тип музика и култура. По отношение на рекламата на туристическия продукт на Общината значими събития от миналата година са организираният конкурс за туристическо лого на град Добрич и проведеният от Община град Добрич и CastFolio, българска онлайн платформа за развлекателната индустрия, 48-часов филмов маратон на тема „Красив Добрич“. В дните около празника на града от явилите се 45 кандидати са били сформирани 5 екипа, които да създадат, филмират, обработят и представят 10-минутни късометражни филми по предварително зададена тема. Идеята е била първите три спечелили конкурса да бъдат  прожектирани на редица фестивали в страната, а през тази година и на международния филмов фестивал „Берлинаре“. С първа награда е отличен филмът „Пътят към страстта“, разказващ историята на младеж в търсене значението на снимка, която намира в местната библиотека заедно с писмо – обръщение. Представянето на петте късометражни филма е преминало при голям интерес от страна на градската общественост. Общо по Програмата за миналата година са усвоени 41 064 лв. В Програмата за тази година са добавени две културни събития – историческа възстановка, посветена на Априлското въстание, и Септемврийски рок фестивал. За тях ще се ползва допълнителен финансов ресурс от резерва на Общината.  \r\nЖулиета НИКОЛОВА", "date": "2019.03.26", "title": "Добрич: Постъпилите суми в бюджета на Общината за 2018 г. от туристически данък са  47 000 лв."}
{"url": "http://www.focus-news.net/news/2019/03/26/2639094/veliko-tarnovo-15-oto-izdanie-na-konkursa-zvezditsi-za-lora-shte-se-provede-v-svishtov.html", "text": "15-ото издание на конкурса „Звездици за Лора“ ще се проведе в Свищов. Музикалното състезание се организира в памет на децата, загинали трагично при инцидент в река Лим, отивайки на екскурзия през 2004 година. Това каза в предаването „Добре дошли в Свищов“ на  Радио „Фокус“ – Велико Търново  Илиян Николов, един от инициаторите и баща на Лора. Той уточни, че през настоящата година събитието ще е на 5, 6 и 7 април. Приемът за заявките приключи на 20 март, но подаването им продължава и до днес. Организаторите обещават „да не върнат никого“. До момента желаещите да участват са над 100. „Конкурсът е разделен в пет възрастови групи и е за участници до 19 години. Той е национален. Председател на журито е Маргарита Хранова. Членовете са Етиен Леви, Мими Иванова, Мая Райкова, а Траян Костов е ново име тази година. Това е певец, който е минал през конкурса и е носител на Гран При. Кристина Иванова също е в журито, тя също е носител на Гран При“, обясни още Илиян Николов. Той уточни, че всички изпълнители, които са били част от състезанието, отново ще получат диплом и медал за участие. Награди ще има в отделните групи – за 1, 2 и 3 място. Големият приз остава статуетката „Звездици за Лора“, чиито автор е скулптора Чавдар Велчев, но в последните две години тя се изработва от Адриан Новаков от Габрово. „Това, което ни кара да организираме конкурса е идеята да помним, защото болката никога няма да отшуми. Този конкурс и дните, които се провеждат в памет на децата, има и други съпътстващи мероприятия, са едно напомняне да заострим вниманието на големите към това да опазим децата“, допълни Николов. Това е и мотото на фондацията в памет на децата – „Ангели от Лим“ – да опазим децата на България. \r\nНа 4 април в гробищния парк на Свищов ще бъде отслужена и панихида в параклиса, изграден за Ангелите от Лим. \r\nЛуиза ТРАНЧЕВА", "date": "2019.03.26", "title": "Велико Търново: 15-ото издание на конкурса „Звездици за Лора“ ще се проведе в Свищов"}
{"url": "http://www.focus-news.net/news/2019/03/26/2639055/el-pais-sotsialistite-v-ispaniya-shte-spechelyat-predsrochnite-izbori-no-nyama-da-imat-mnozinstvo-pokazva-anketa.html", "text": "Проучване на на общественото, проведено по поръчка на  испанското издание El Pais , показва, че Испанската социалистическа партия (PSOE) ще спечели предсрочните парламентарни избори в страната на 28 април, но абсолютното мнозинство в раздробения Конгрес е под въпрос. \r\nСпоред социологическата агенция 40db, партията начело с министър-председателя Педро Санчес ще получи 122 места, което е 27,1% от гласовете, и ще бъде с осем процента пред Народната партия (НП), която ще има 76 депутати в долната камара на парламента. \r\nТова ще бъдат трети избори в Испания за по-малко от три години и половина. \r\nТъй като нито една от основните партии в Испания, както се очаква, няма да получи достатъчно депутати за формиране на правителство, победителят ще се нуждае от подкрепата на по-малки регионални националистически партии, почти всички от които сега са в открита конфронтация с десните. \r\nИзследването ясно потвърждава, че в Испания е дошъл краят на установената двуполюсна политическа система. Тя започна да се срива през 2015 г., с появата на протестните партии „Подемос“ и „Сиудаданос“ (Гражданите). И сега към тях се присъединява още един претендент в лицето на попълярната дясна партия „Вокс“ (Глас), която влезе в регионалния парламент на Андалусия през декември и сега се надява да повтори този успех на 28 април и на 26 май, когато в Испания ще се  проведат местни, регионални и европейски избори. \r\nСпоред това последно проучване, „Вокс“ печели 10,2% от гласовете на парламентарните избори, които му дават 31 места в Конгреса. При такъв развой на изборите, в испанската политика за първи път след завръщането на демокрацията в края на 1970-те години десните ще получат толкова голямо представителство. \r\nПроучването показва, че „Народната партия“, под ръководството на новия си лидер Пабло Касадо, ще има най-лошия си резултат от своето създаване през 1989 година. Анкетата сочи, че консерваторите губят 61 места и 14 процента и в слеващите избори. Фракцията продължава да губи потенциални избиратели , които се прехвърлят към „Вокс“ (18,8%) и „Сиудаданос“  (17,7%). \r\n„Сиудаданос“ ще бъде третата по големина сила в долната камара с 55 депутати и 17,7% от гласовете, което е с четири пункта повече, отколкото през юни 2016 година. Проучването показва, че тази партия губи подобен брой от избирателите, които се насочват към „Вокс“ (10,6%) и Социалистите (10%). \r\nНа въпрос в проучването кое обединение биха искали да видят в Конгреса, и анкетираните предпочитат коалиция съставена от Социалисти, „Сиудаданос“ и местни партии. Следващата предпочитана опция е за сделка между Народната партия, „Сиудаданос“ и „Вокс“. Накрая настроенията са за споразумение между социалисти и „Сиудаданос“. \r\nОчаква се  избирателната активност да бъде по-висока поради мобилизирането на избирателите. Всеки четвърти човек, който се е въздържал от гласуване през 2016 г. сега казва, че не е сигурен за кого да гласуват, а всеки трети казва, че отново ще се въздържи. Количеството на негласувалите през 2016 г. е 30,2%.", "date": "2019.03.26", "title": "El Pais: Социалистите в Испания ще спечелят предсрочните избори, но няма да имат мнозинство, показва анкета"}
{"url": "http://www.focus-news.net/news/2019/03/26/2639096/veliko-tarnovo-v-svishtov-shte-se-provede-initsiativata-pohod-sreshtu-diabeta.html", "text": "В Свищов ще се проведе инициативата „Поход срещу диабета“ на Лайънс клуб – Видин и се подкрепя активно от Община Свищов. Тя е част от Националната дарителска кампания, която набира средства за купуване и предоставянето на сензори и трансмитери на всички нуждаещи се деца от България с диабет от тип 1. Това съобщиха за  Радио „Фокус“ – Велико Търново  от Община Свищов. Идеята на организаторите е с разнообразни спортни и развлекателни събития да насочат вниманието на максимален брой българи към превенция на болестта и грижа за собственото здраве като предоставят информация и възможност за безплатни тестове за нивата на кръвната захар на всеки желаещ. \r\nПрограмата в Свищов включва именно такива изследвания, както и още интересни прояви. Те ще се случат на 1 април, когато от 16.00 до 19.00 часа на пл. „Алеко“ ще се проведат безплатни тестове за диабет и ще се радват образователно-информационни материали. От 17.00 до 19.00 часа в Свищов ще бъде издигнат топловъздушен балон, който ще качва безплатно дарители на кампанията и деца. В центъра на града ще има и благотворителна мобилна кухня, която ще предлага топла скара и напитки. В този времеви диапазон се очаква и да бъдат посрещнати велосипедистите, участващи в похода по суша, който включва 20 общини, сред които и Свищов. От 19.00 до 21.00 часа ще има концерт на местни състави и изпълнители. Кампанията е на „Лайънс“ движението в България е насочена и към превенция и информираност. В тази връзка има и отворена  дарителска линия DMS DIABET 17 777. Цената на 1 SMS е 1 лв. за всички мобилни оператори. \r\nГрадовете, в които гостува кампанията, са Видин, Козлодуй, Свищов, Русе, Гюргево, Турну Магуреле, Бекет. \r\nЛуиза ТРАНЧЕВА", "date": "2019.03.26", "title": "Велико Търново: В Свищов ще се проведе инициативата „Поход срещу диабета“"}
{"url": "http://www.focus-news.net/news/2019/03/26/2639095/smolyan-obshtinskiyat-savet-shte-obsadi-godishniya-otchet-za-2018-g-po-izpalnenie-na-programata-za-upravlenie-na-otpadatsite-na-28-mart.html", "text": "Заседание на Общински съвет – Смолян ще се проведе на 28 март от 13.00 часа в Сесийна зала на Общината. Това съобщиха от  Община Смолян . В първоначалния дневен ред са включени 35 докладни записки. Сред тях са Проект на Наредба за изменение и допълнение на Наредба за обектите и елементите на градското обзавеждане по чл. 56 от ЗУТ, за рекламните, информационните и монументално-декоративни елементи и за рекламната дейност на територията на Община Смолян, Упълномощаване на кмета на Община Смолян за издаване на запис на заповед в полза на администрация на Министерския съвет, в чиято структура е Дирекция „Добро управление“, Управляващ орган на Оперативна програма „Добро управление“ 2014-2020, обезпечаващ авансово плащане за проект „Осигуряване функционирането на ОИЦ – Смолян за периода  2019 - 2021 г.“, изпълняван от Община Смолян. \r\nНа вниманието на общинските съветници ще бъдат представени Приемане за сведение на годишния отчет за 2018 г. по изпълнение на Програмата за управление на отпадъците 2016 – 2020 г., Приемане на Годишния отчет за 2018г. по изпълнение на: Програмата за намаляване на замърсяването с фини прахови частици (ФПЧ10) и Плана за действие към нея за периода 2015-2020 г. \r\nНа заседанието на Общински съвет – Смолян ще се гласуват Награждаване на общински образователни институции по повод кръгли годишнини и Награждаване на читалища по повод кръгли годишнини. Ще се обсъди Годишна програма за развитие на читалищната дейност в община Смолян през 2019 година. \r\nОбщинските съветници ще определят състав на Обществен съвет по социално подпомагане в Община Смолян, ще се обсъди и Междинна оценка на Общински план за развитие на Община Смолян 2014-2020 г. На заседанието ще се разгледат Промяна на общинската транспортна схема за обслужване на населението – кв.Устово – Катраница, както и за селата Момчиловци и Смилян. \r\nЩе се обсъди и участието на Община Смолян като партньор в проектно предложение “Адаптация към климатичните промени на градове, желаещи сигурно бъдеще“ (Adaptation To Climate Change For Future Proofing Towns) с акроним AdapTOwn, по програма УРБАКТ III.  с водещ партньор Община Чита Ди Кастело, Италия.", "date": "2019.03.26", "title": "Смолян: Общинският съвет ще обсъди годишния отчет за 2018 г. по изпълнение на Програмата за управление на отпадъците на 28 март"}
{"url": "http://www.focus-news.net/news/2019/03/26/2639100/tass-pentagonat-se-otchete-s-parviya-uspeshen-zalpov-pusk-na-raketi-prihvashtachi.html", "text": "Агенцията по противоракетна (ПРО) обрана на САЩ, която влиза в състава на Министерството на отбраната, обяви, че е провела успешни изпитания на система за ПРО, в хода на които за първи път е бил осъществен залпов пуск на противоракети, предназначени за прихващане на междуконтинентални балистически ракети (МБР). Съответстващото заявление е разпространено от пресслужбата на ведомството, предава  ТАСС . \r\n„Агенцията за ПРО на САЩ", "date": "2019.03.26", "title": "ТАСС: Пентагонът се отчете с първия успешен залпов пуск на ракети-прихващачи"}
{"url": "http://www.focus-news.net/news/2019/03/26/2639101/burgas-10-godishno-dete-e-postradalo-pri-katastrofa-mezhdu-tri-avtomobila-po-patya-pomorie-burgas.html", "text": "10-годишно дете е пострадало при катастрофа между три автомобила по пътя Поморие - Бургас. Това каза за  Радио „Фокус“ - Бургас  Цветелина Рандева, говорител на ОДМВР - Бургас. В 11.18 часа по пътя Поморие - Бургас в района на гробищния парк, по неустановени до момента причини, възниква пътнотранспортно произшествие между три автомобила. При катастрофата е пострадало 10-годишно дете. Същото е откарано към бургаска шокова зала, но към момента няма данни за състоянието му. Пътната лента не е затворена, движението се осъществява с намалена скорост.  \r\nДеница ДИМИТРОВА", "date": "2019.03.26", "title": "Бургас: 10-годишно дете е пострадало при катастрофа между три автомобила по пътя Поморие - Бургас"}
{"url": "http://www.focus-news.net/news/2019/03/26/2639074/krasimir-lalov-prevozvach-utreshniyat-protest-v-sofiya-shte-bade-natsionalen-shte-uchastvat-i-taksimetrovite-shofyori-i-vnositelite-na-tezhkotovarni-avtomobili.html", "text": "Протестът в София ще бъде национален, а не на превозвачите, въпреки че е под наша егида. Това каза в интервю за  Агенция „Фокус“  зам.-председателят на Националното сдружение на българските превозвачи Красимир Лалов по повод утрешните протести в София и в Страсбург срещу пакета „Мобилност“. „В София се очаква освен превозвачи да протестират и колегите ни таксиметрови шофьори в столицата. На протеста ще има представители и на вносителите на тежкотоварни автомобили. Ще бъдат и картодържачите за зареждане с гориво“, обяви той. „Оказва се, че не само превозвачите ще загубят. Много съпътстващи дейности, които подпомагат превозвачите в бизнеса им, също ще загубят“, коментира Лалов. „Няма да има камиони, няма да се пречи на гражданите на столицата и да се предизвикват задръствания“, посочи той. „Смятам, че протестът в София ще бъде много масов. За да може българският народ да се убеди, че не протестират някакви мастити олигарси, както каза един български евродепутат“, заяви Красимир Лалов. „Сборният пункт на протеста е в 12.00 часа пред катедралния храм „Св. Александър Невски“. Към 12.30 часа ще тръгнем по ул. „Раковска“ до сградата на ЕК, малко след ул. „Граф Игнатиев“. Ориентировъчно към 12.50 часа, когато ще се гласува пакетът в Страсбург, да сме пред сградата на ЕК“, каза още превозвачът. \r\nБиляна ИВАНОВА", "date": "2019.03.26", "title": "Красимир Лалов, превозвач: Утрешният протест в София ще бъде национален, ще участват и таксиметровите шофьори и вносителите на тежкотоварни автомобили"}
{"url": "http://www.focus-news.net/news/2019/03/26/2639098/momchil-nikolov-obshtina-smolyan-za-4-godini-fondat-invitro-e-podpomognal-19-semeystva.html", "text": "Общинският фонд „Инвитро“ функционира в община Смолян от 2015 г, като за тези четири години до 2018 г., включително сме подпомогнали финансово 19 семейства. Това каза за  Радио „Фокус“ – Смолян  Момчил Николов – секретар на община Смолян и председател на Постоянната комисия по инвитро. По думите му в началото е имало по-голям интерес от страна на семейства и двойки, нуждаещи се от тези процедури. „През 2015 г. са подпомогнати седем двойки, през 2016 г. те са пет, 2017 г. са три, а 2018 г. са четири. Досега няма бебе в резултат на тези процедури. Максималната сума, която предоставяме е 2000 или 2500 лв., в зависимост от това дали това, което ще се извърши е със собствена или донорска яйцеклетка. Тези хора получават подпомагане за съпътстващите процедури. За да се стигне до инвитро, всяка двойка преминава през един куп изследвания и всичко това струва на двойката немалък финансов ресурс. Идеята е общинският фонд да ги подпомогне в тази им стъпка“, поясни Николов. Той отбеляза, че за тази година няма подадени заявления, като има само устни запитвания за подпомагане. \r\nТази вечер в Родопският драматичен театър „Николай Хайтов“ в Смолян за поредна година ще се проведе благотворителен концерт „От деца за деца“, с цел набиране на средства за семейства, имащи нужда от инвитро процедури. Николов посочи, че концертът, който е под патронажа на областния управител Недялко Славов и кмета на Смолян Николай Мелемов, се е превърнал в традиция и на него се набира допълнително финансов ресурс, защото общинския фонд разполага със средствата, които Общинския съвет е гласувал по бюджет. При недостиг или при нужда винаги може да се вкара докладна в Общински съвет, за да бъде допълнен ако желаещите са повече от финансовия ресурс, подчерта Николов. \r\nТой коментира, че хората в региона на Смолян нямат инвитро културата. „Все още на тези хора се гледа като прокажени, те се крият, а възрастта им напредва. Идват на години, в които вероятността и възможността това да се случи намалява рязко. Надявам се лека полека това да бъде преодоляно и когато младо семейство установи, че има проблем да потърси решение, защото колкото по-бързо се случи това, по-лесно става“, добави Николов. Хората се уморяват от тези процедури, съдбата е много тежка като се стигне дотам, а когато двама души живеят заедно няма нищо по-нормално от това да искат да имат наследник, допълни секретарят на община Смолян.  Той каза още, че въпреки това има и още една вратичка – осиновяване, защото няма нищо по-благородно от това да отгледаш изоставено дете. \r\nНели ГЕРГЬОВСКА", "date": "2019.03.26", "title": "Момчил Николов, Община Смолян: За 4 години фондът „Инвитро“ е подпомогнал 19 семейства"}
{"url": "http://www.focus-news.net/news/2019/03/26/2639089/api-dvizhenieto-se-osashtestvyava-v-edna-lenta-po-pat-i-9-pomorie-burgas-pri-km-226-v-platnoto-v-posoka-burgas-poradi-patnotransportno-proizshestvie.html", "text": "Движението се осъществява в една лента по път I-9 Поморие - Бургас при км 226 в платното в посока Бургас поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от Пътна полиция. Шофьорите да се движат с повишено внимание и съобразена скорост.", "date": "2019.03.26", "title": "АПИ: Движението се осъществява в една лента по път I-9 Поморие - Бургас при км 226 в платното в посока Бургас поради пътнотранспортно произшествие"}
{"url": "http://www.focus-news.net/news/2019/03/26/2639102/sliven-v-grada-shte-se-provede-kampaniyata-10-prichini-da-ostana-v-moya-sliven.html", "text": "Общината е съорганизатор на кампания „10 причини да остана в моя Сливен“. Това съобщиха от пресцентъра на  Община Сливен . На 2 април от 13.00 часа пред сградата на Общината ще се състои събитие, което е част от Националната кампания, насочена към младите хора „10 причини да остана в моя Сливен“.  \r\nПрограмата включва изложба от пана, които илюстрират големите промени в града не само като инфраструктура, но и различните събития, които са неизменна част от културния календар на Сливен. \r\nСъбитието ще бъде допълнено с изпълнения на Ансамбъл за народни песни и танци „Сливен“, Иван Едрев и Балет „Барби“ при военен клуб „Сливен“, с ръководител Силвия Терзиева. \r\nЧаст от Националната кампания е отличаването в определени категории на млади хора, избрали да се развиват в родния си град: култура, образование, технологии, спорт, икономика, сигурност.", "date": "2019.03.26", "title": "Сливен: В града ще се проведе кампанията „10 причини да остана в моя Сливен“"}
{"url": "http://www.focus-news.net/news/2019/03/26/2639097/vitseprezidentat-iliyana-yotova-za-imotniya-skandal-borisov-e-na-hod.html", "text": "Вицепрезидентът Илияна Йотова заяви днес по повод разрастващия се скандал с апартаментите, че на ход е премиерът Бойко Борисов, предаде  БНР . \r\n„Сега е на ход Бойко Борисов и като председател на политическа партия ГЕРБ, и като премиер-министър. Нека да изчакаме тяхното решение. Тогава ще бъдат и по-меродавни нашите коментари“, каза Йотова. \r\n„Елементи на политически кризи има в моменти, в който БСП напусна пленарната зала и както виждате всеки път е на ръба съставянето на кворума. Това не е нормална атмосфера и не е нормална работа на един български парламент. Аз не зная и законите, които се приемат с каква доза категоричност са те, първо, и второ - доколко те наистина заслужават да бъдат в юридическия мир на страната, при положение, че не се приемат с достатъчно дискусия“, добави вицепрезидентът.", "date": "2019.03.26", "title": "Вицепрезидентът Илияна Йотова за имотния скандал: Борисов е на ход"}
{"url": "http://www.focus-news.net/news/2019/03/26/2639105/plovdiv-10-000-leva-sa-otkradnati-ot-firmena-baza-v-severnata-industrialna-zona.html", "text": "10 000 лева са откраднати от фирмена база в северната индустриална зона на Пловдив. Това съобщиха от  ОДМВР - Пловдив . Според подадения сигнал в Трето РУ за времето от събота до понеделник крадци влезли с взлом в сградата на търговско дружество, отключили две каси и отнели общо около 10 000 лева. Местопроизшествието е запазено и посетено от екип от криминалисти. Направен е оглед, образувано е досъдебно производство. Работата по разследването продължава под наблюдение на прокуратурата.", "date": "2019.03.26", "title": "Пловдив: 10 000 лева са откраднати от фирмена база в северната индустриална зона"}
{"url": "http://www.focus-news.net/news/2019/03/26/2639103/api-vremenno-se-ogranichava-dvizhenieto-v-aktivnata-lenta-pri-km-216-na-am-trakiya-v-posoka-burgas-poradi-remont-na-dilatatsionna-fuga.html", "text": "Временно се ограничава движението в активната лента при км 216 на АМ „Тракия“ в посока Бургас поради ремонт на дилатационна фуга. Това съобщиха от пресцентъра на  Агенция „Пътна инфраструктура“ . Трафикът се осъществява в изпреварващата лента. Необходимо е шофьорите да се движат с повишено внимание и съобразена скорост. \r\nДвижението при км 216 в посока София е възстановено.", "date": "2019.03.26", "title": "АПИ: Временно се ограничава движението в активната лента при км 216 на АМ „Тракия“ в посока Бургас поради ремонт на дилатационна фуга"}
{"url": "http://www.focus-news.net/news/2019/03/26/2639070/krasimir-lalov-prevozvach-minimum-1000-prevozvachi-shte-protestirat-v-strasburg-utre-shte-ni-podkrepyat-ot-rumaniya-polsha-i-litva.html", "text": "На площада пред Европейския парламент в Страсбург ще има минимум 1000 протестиращи. Няма да се допуснат камиони. Това каза в интервю за  Агенция „Фокус“  зам.-председателят на Националното сдружение на българските превозвачи Красимир Лалов по повод утрешните протести в София и в Страсбург срещу пакета „Мобилност“. „Поради липсата на възможност за други самолети, за Страсбург заминава само един самолет с превозвачи. Те летят от България в 8.00 часа. Очаква се да кацнат в 9.00 часа местно време“, обясни той. „Към 9.30 часа на площада пред Европейския парламент в Страсбург ще има около 120 български превозвачи. Доколкото сме информирани от Румъния има два чартърни полета с превозвачи“, посочи Красимир Лалов и допълни, че ще протестират и превозвачи от Полша и Литва. По повод обсъжданата възможност превозвачи да влязат в пленарна зала в Страсбург, превозвачът коментира: „Не виждам как ще стане, а и кому е нужно. Въпросът е хората, неубедени в правотата ни, да бъдат убедени. Надали това ще стане с по-силови действия, като влизане в парламента“. \r\nБиляна ИВАНОВА", "date": "2019.03.26", "title": "Красимир Лалов, превозвач: Минимум 1000 превозвачи ще протестират в Страсбург утре, ще ни подкрепят от Румъния, Полша и Литва"}
{"url": "http://www.focus-news.net/news/2019/03/26/2639108/direktorat-na-bchk-blagoevgrad-e-zhena-na-godinata-za-2019-g.html", "text": "Йорданка Стойчева, директор на Областния съвет на БЧК – Благоевград, е новата носителка на титлата „Жена на годината на Благоевград” за 2019 година. Името ѝ бе обявено на специална церемония в концертната зала на Радио Благоевград. Това съобщиха от пресцентъра на БЧК.  \r\n„Не сме изненадани, че точно Йорданка Стойчева спечели това престижно и оспорвано състезание с още 10 номинирани, защото всеки ден от живота й преминава в грижа за уязвими хора в благоевградския регион и в подкрепа на нуждаещите се. Оценката на жителите на областта съвпада и с високата оценка на ръководството на БЧК за работата на директора на секретариата на БЧК Благоевград.  Приемаме престижното отличие и като признание на обществото към хуманното дело на Българския Червен кръст от неговото създаване преди 140 години до сега.“ – каза акад. Христо Григоров, председател на БЧК, по време на церемонията. \r\nТой поднесе на победителката 150 годишен гоблен „Благовещение“, а заместник-министърът на здравеопазването и председател на Женското благотворително дружество „Македония“ Светлана Йорданова ѝ връчи статуетка и почетна грамота. \r\nИдеята на конкурса за „Жена на годината на Благоевград” е да бъдат посочени като пример за подражание и наградени жени от Благоевград, надарени с великото качество да творят добро, жени, които ежедневно отдават време, професионални и личностни умения и нерядко и средства, за да помагат на обществото ни да върви напред и да се усъвършенства в името на общото благо.", "date": "2019.03.26", "title": "Директорът на БЧК-Благоевград е „Жена на годината“ за 2019 г."}
{"url": "http://www.focus-news.net/news/2019/03/26/2639107/targovishte-zadarzhan-e-50-godishen-mazh-uchastval-v-realiziraneto-na-chetiri-telefonni-izmami-v-targovishte-i-popovo.html", "text": "Задържан е 50-годишен мъж, участвал в реализирането на четири телефонни измами в Търговище и Попово. Това съобщиха от  ОДМВР - Търговище . Вчера след проведени оперативно-издирвателни и процесуално-следствени действия на служители от районните управления в Попово и Търговище е задържан 50-годишен мъж от с. Конево, област Разград, за когото е установено, че е участвал като куриер в схема за осъществяване на три телефонни измами на жени в град Търговище, и една – на жена в гр. Попово. Те са били въведени в заблуждение чрез обаждания на стационарните им телефони, като е използван популярния предлог за необходимост да окажат съдействие на полицейски служители, които провеждали операция по задържане на извършители на телефонни измами. Така на 20 февруари 75-годишна жена от същия град е предоставила сумата от 1800 лв., на 7 март 55-годишна жена от гр. Търговище се е разделила с 300 лв., 100 евро и 60 паунда, а на 15 март нейна 66-годишна съгражданка е предоставила „в помощ на полицията“ 700 лв.  Следващата извършена измама с негово участие е в гр. Попово, където на 18 март  след проведен разговор на стационарен телефон 73-годишна жена от града е  била въведена в заблуждение под гореспоменатия предлог, и от владението ѝ е била отнета сумата от 7 000 лв. По случаите са образувани досъдебни производства по описите на РУ - Търговище и РУ - Попово.  \r\nВ хода на разследването са извършени следствени експерименти. Установено е, че преди да се включи в  осъществяване на измамите 50-годишният мъж е бил безработен и е бил нает след публикувана от него в Интернет обява, че си търси работа. Обадил му се мъж, представящ се за собственик на фирма за производство на дограма, и му е заявил, че го наема да взема размери на пространствата за поставяне на дограма, както и капаро от клиентите. Същият прибрал горепосочените парични суми, и по указания на „работодателя“ си ги оставил близост до водопроводна шахта в село в община Разград.  \r\n50-годишният мъж е привлечен в качеството му на обвиняем за извършване на престъпления по чл. 209, ал. 1 от Наказателния кодекс. Същият е известен на полицията, осъждан. Работи се и за изясняване на съпричастността му към извършване на други измами по съшия сценарий на територията на Североизточна България.", "date": "2019.03.26", "title": "Търговище: Задържан е 50-годишен мъж, участвал в реализирането на четири телефонни измами в Търговище и Попово"}
{"url": "http://www.focus-news.net/news/2019/03/26/2639109/silistra-nyakolko-zhivotni-sa-zaginali-pri-pozhar-v-svinekompleks-v-selo-popina.html", "text": "Пожар в свинекомплекс в село Попина е възникнал тази нощ около 03.20 часа. Това съобщиха от  ОДМВР - Силистра . Огънят обхванал и унищожил около 40 кв. м котелно помещение и около 150 кв. м покрив. Умъртвени са и животни, чийто брой тепърва ще се уточнява. Пожарът е загасен от екип на РСПБЗН - Силистра, спасени са две сгради. Причините за произшествието се изясняват.", "date": "2019.03.26", "title": "Силистра: Няколко животни са загинали при пожар в свинекомплекс в село Попина"}
{"url": "http://www.focus-news.net/news/2019/03/26/2639110/cnbc-ruskite-atomni-podvodni-dronove-poseydon-vlizat-na-vaorazhenie-sled-8-godini.html", "text": "Руските подводни дронове, въоръжени с ядрена глава, трябва да влязат на въоръжение в руския арсенал не по-рано от 2027 година, заявиха пред  американския телевизионен канал CNBC  запознати с въпроса неназовани източници от разузнаването на САЩ. \r\nПрез ноември, както пише медията, Кремъл проведе 11-ите и засега последни известни изпитания на подводния ядрен безпилотник, известен като „Посейдон“, който може да плава автономно и да пътува продължително, след като бъде изстрелян от подводница. \r\n„Като цяло, става въпрос за ядрена подводница, която е трудна за засичане и която изстрелва дрон с ядрена глава, който е трудно да бъде спрян“, заяви неназованият събеседник на телевизионният канал. „Руснаците имат амбиции да използват автономно подводно средство с атомно задвижване и ядрено оръжие като средство за отговор на удар, който по време на война би ги лишил от възможността да използват ядрено оръжие от времената на СССР“. \r\nДокато стратегическото ядрено оръжие се очаква да се присъедини към арсенала на Кремъл още осем години след това, руснаците все още не са успели да тестват сърцето на ядрената система, което гарантира вечната сила на устройството, отбелязва CNBC. \r\nПо-рано руските държавни медии обявиха, че руският флот ще достави най-малко 30 безпилотни подводници „Посейдон“ на армията. ВМС на САЩ няма подобно оръжие, признава американската медия. \r\nРИА Новости обаче пише, че генералният директор на завода, който произвежда „Посейдон“ е казал, че носителят на безпилотната система ще бъде пуснат на вода през пролетта на тази година. \r\nПревод и редакция:", "date": "2019.03.26", "title": "CNBC: Руските атомни подводни дронове „Посейдон“ влизат на въоръжение след 8 години"}
{"url": "http://www.focus-news.net/news/2019/03/26/2639111/pernik-obshtinata-zapochva-nov-priem-na-zayavleniya-za-sanirane-na-mnogofamilni-zhilishtni-sgradi-v-grada.html", "text": "Общината започва нов прием на заявления за интерес и финансова помощ за изпълнение на мерки за енергийна ефективност на многофамилни жилищни сгради в град Перник по Инвестиционен приоритет \"Енергийна ефективност в административни и жилищни сгради\" на Оперативна програма \"Региони в растеж\" 2014 - 2020 г.“. Това каза кметът Вяра Церовска на днешната информационна среща за предоставянето на новите възможности за кандидатстване, съобщиха от пресцентъра на  Общината .  \r\nЗа включване в настоящото проектно предложение могат да кандидатстват сдружения на собственици на многофамилни жилищни сгради до 35 апартамента, които са извън обхвата на Националната програма за енергийна ефективност на многофамилни жилищни сгради. Другият критерии е жилищните сгради да са масивни и проектирани преди 26 април 1999 г.,  \r\n„Сдружения на собствениците, кандидатствали и неодобрени по първата покана по ОПРР 2014-2020, е необходимо да проведат ново събрание и да подадат нова заявление, в съответствие с образците и указанията по Оперативна програма „Региони в растеж\", посочи зам.-кметът Владислав Караилиев. \r\nТой уточни, че заявления за интерес и финансова помощ могат да се подават в Деловодството на Община Перник всеки делничен ден до 18.00 часа до 25 април 2019 г. \r\nПриложени са всички необходими образци на документи, указания за изпълнение на проектите за енергийна ефективност на многофамилни жилищни сгради по ОПРР 2014-2020, както и указанията за държавните помощи. Въпроси могат да бъдат задавани и по електронен път и на e-mail: obshtina@pernik.bg Отговорите ще се публикуват на интернет-страницата на Община Перник. Повече информация за програмата и процедурата за безвъзмездна финансова помощ може да бъде намерена на сайта на ОПРР -  .  \r\nДокументите за информация и кандидатстване са публикувани на интернет страницата на Община Перник, секция „Енергийно обновяване на многофамилни жилищни сгради по ОП „Региони в растеж“ 2014-2020 г.“ -    \r\nНа 2 април от 11.00 часа в заседателната зала на Община Перник отново ще се проведе информационна среща за представяне на новите възможности за кандидатстване и подаване на заявления за интерес и финансова помощ за изпълнение на мерки за енергийна ефективност на многофамилни жилищни сгради в град Перник по Инвестиционен приоритет \"Енергийна ефективност в административни и жилищни сгради\" на Оперативна програма Региони в растеж\" 2014 - 2020.", "date": "2019.03.26", "title": "Перник: Общината започва нов прием на заявления за саниране на многофамилни жилищни сгради в града"}
{"url": "http://www.focus-news.net/news/2019/03/26/2639112/sport-rodzhar-federer-pobedi-s-20-seta-filip-kraynovich-v-mayami.html", "text": "Роджър Федерер победи с 2:0 сета Филип Крайнович и се класира за четвъртия кръг на турнира от сериите „Мастърс“ в Маями. Негов съперник там ще е поставеният под номер 13 в схемата Данийл Медведев, победил с 2:1 сета Рейли Опелка в мач с три тайбрека и нито един пробив.", "date": "2019.03.26", "title": "Спорт: Роджър Федерер победи с 2:0 сета Филип Крайнович в Маями"}
{"url": "http://www.focus-news.net/news/2019/03/26/2639116/shumen-varhovniyat-kasatsionen-sad-potvardi-opravdatelna-prisada-na-politseyski-sluzhitel-obvinen-za-razglasyavane-na-darzhavna-tayna.html", "text": "Върховният касационен съд потвърди оправдателна присъда на полицейски служител, обвинен за разгласяване на държавна тайна. Това съобщиха от пресцентъра на  Окръжен съд – Шумен . Приключи наказателното производство по НОХД № 581/2016г. на Окръжен съд – Шумен. С решение от 19 март 2019 г. състав на Върховния касационен съд на Република България, второ наказателно отделение, остави в сила решение на Апелативен съд – Варна, с което се потвърждава постановената  по делото оправдателна присъда на Окръжен съд - Шумен. \r\nС присъдата си от 29 март 2018 г. тричленен състав на Окръжен съд – Шумен, председателстван от съдия Светлин Стефанов  оправда бившия служител на МВР – сектор „БОП“ – Шумен С.П.Н. и го призна за невинен в извършването на престъпление по чл.357, ал.1 във вр. с чл.26, ал.1 от НК.  \r\nДелото бе образувано в ШОС в края на 2016 г. по внесен обвинителен акт, според който С.П.Н., в качеството си на служител на МВР, в сектор „БОП“ в Шумен през декември 2010 г. - март 2011 г., при условията на продължавано престъпление разгласил информация, представляваща държавна тайна. \r\nДелото се гледаше при закрити врати, заради грифа за секретност и продължи на първа инстанция една година и три месеца, в което време бяха проведени дванадесет съдебни заседания. \r\nПрисъдата  бе протестирана от прокуратурата пред Апелативен съд – Варна, който с решение от месец август 2018 г. потвърди, като правилен и законосъобразен съдебният акт на Шуменския окръжен съд. \r\nТака делото стигна и до магистратите от Върховния касационен съд, които в рамките на касационната проверка не намериха нарушения на процесуалните правила при разглеждането на делото, при анализа на доказателствата и направените от предходните инстанции правни изводи. \r\nРешението на ВКС е окончателно и не подлежи на обжалване. \r\nАктът на върховните съдии е един своеобразен атестат за качеството и стабилитета на съдебните актове, постановявани от шуменските магистрати, оценка, която получиха и от Председателя на Апелативен съд – Варна, във вчерашното годишно отчетно събрание за дейността на Окръжен съд – Шумен за 2018г.", "date": "2019.03.26", "title": "Шумен: Върховният касационен съд потвърди оправдателна присъда на полицейски служител, обвинен за разгласяване на държавна тайна"}
{"url": "http://www.focus-news.net/news/2019/03/26/2639117/varna-apelativniyat-sad-potvardi-aresta-na-zhena-izdirvana-ot-vlastite-v-italiya-za-instalirane-na-skimirashti-ustroystva-v-bankomati.html", "text": "Апелативният съд във Варна потвърди първоначалния арест на Станка С., задържана преди 10 дни с определение на Варненския окръжен съд на основание Европейска заповед за арест (ЕЗА), издадена от съда в Месина, Италия. Това съобщиха от пресцентъра на  Съда . Компетентните италиански власти са посочили, че на 8 септември 2017 година Станка, в съучастие с други две лица инсталирали скимиращи устройства в банкомати в Таормина, на о-в Сицилия, като по този начин източили информация от чужди банкови карти. \r\nВъззивната апелативна инстанция остави днес без уважение жалбата на варненката и сподели основанията за задържането ѝ под стража. Властите в Италия са поискали ареста и предаването на Станка, за да бъде наказателно преследвана за поставянето на скимиращите устройства. ЕЗА съдържа атрибутите, посочени в ЗЕЕЗА, а Варненският окръжен съд е насрочил заседанието за екстрадицията на Станка за 27 март 2019 г. \r\nВъпреки аргументите на защитата, че българката не е знаела за воденото наказателно преследване в Италия спрямо нея, а и се грижила за семейството и за пълнолетните си деца, то и този съд намира, че първоначалният арест има за цел да осигури присъствието на издирваното лице на делото по същество, което е утре. \r\nОпределението на Варненския апелативен съд, с което се потвърждава първоначалния арест на Станка С., издирвана от властите в Италия, за да бъде наказателно преследвана затова, че в съучастие с други лица инсталирали скимиращи устройства в банкомати в Таормина, на о-в Сицилия не подлежи на обжалване.", "date": "2019.03.26", "title": "Варна: Апелативният съд потвърди ареста на жена, издирвана от властите в Италия за инсталиране на скимиращи устройства в банкомати"}
{"url": "http://www.focus-news.net/news/2019/03/26/2639115/doncho-barbalov-zam-kmet-na-sofiya-ot-dnes-se-premahvat-zagrazhdeniyata-na-ploshtad-garibaldi-no-obektat-vse-oshte-ne-e-priet.html", "text": "От днес се премахват загражденията на площад „Гарибалди“, но обектът все още не е приет. Това каза пред журналисти заместник-кметът на София Дончо Барбалов по време на проверка на строително-монтажните работи по обновяването на площад „Гарибалди“, предаде репортер на  Агенция „Фокус“ . „Работата на площад „Гарибалди“ е доста напреднала“, заяви зам.-кметът на София. „В момента гледахме някои детайли от гледна точка на фуги и други сравнително по-дребни забележки, които има. С цел да облекчим гражданите, които живеят и минават в района, от днес строителят ще премахне загражденията, за да може всички да видят пространството и новата градска мебел. Имаме ново осветление, нови мебели, пейки, водна стена, така че площадът до голяма степен е приключил, но обектът още не е приет защото, както знаете по зоната се работи доста активно“, посочи Барбалов.  \r\nПо думите му все още има работа по цялото протежение на ул. „Граф Игнатиев“, а на улиците, които я пресичат, в момента се правят връзките, отстраняват се също недостатъци и забележки в градинката около храм „Св. Седмочисленици”. „Работи се все още върви върху почти цялата зона, която е с площ около 36 хил. кв.м.“, коментира още той. \r\nИрина ИВАНОВА", "date": "2019.03.26", "title": "Дончо Барбалов, зам.-кмет на София: От днес се премахват загражденията на площад „Гарибалди“, но обектът все още не е приет"}
{"url": "http://www.focus-news.net/news/2019/03/26/2639099/kaloyan-pargov-bsp-sofiya-pozor-e-otsastvieto-na-trimata-balgarski-evrodeputati-ot-glasuvaneto-na-paket-mobilnost.html", "text": "Позор е единственото определение за отсъствието на тримата български евродепутати от гласуването на пакета „Мобилност“ вчера в Европейския парламент. Това заяви лидерът на БСП - София Калоян Паргов, съобщиха от пресцентъра на  БСП - София . Той направи коментара, след като стана ясно, че трима от българските евродепутати - Светослав Малинов, Неджми Али и Николай Бареков - са пропуснали вота, което определи пакетът „Мобилност“ да попадне в дневния ред на последното заседание на Европейския парламент само с два гласа повече - 156:154. \r\n„Български представители от ЕНП, АЛДЕ и европейските консерватори и реформисти вчера пропуснаха да подкрепят българските превозвачи. Три гласа, които се оказаха решаващи. Случайно или нарочно?! И в двата случая е позор\", заяви Калоян Паргов. „Единствено българските социалисти бяха на мястото, за което са избрани – да защитават националните интереси“, посочи той. \r\nЛидерът на БСП - София добави, че Планът „Макрон“ цели да унищожи българския транспортен бранш. „А гласуването в Европейския парламент може да легитимира тази присъда. Години ще са необходими, за да преодолеем подобна несправедливост\", коментира още той. „Ето защо е толкова важно кого ще изпратим в следващия Европейски парламент. Дали ще изберем хора без чувство за дълг и отговорност или ще изпратим там истински бойци. Много е важно всички да гласуваме на евроизборите“, заяви Паргов.", "date": "2019.03.26", "title": "Калоян Паргов, БСП - София: Позор е отсъствието на тримата български евродепутати от гласуването на пакет „Мобилност“"}
{"url": "http://www.focus-news.net/news/2019/03/26/2639104/predsedatelyat-na-ns-tsveta-karayancheva-vav-varna-nevednazh-trakiyskata-obshtnost-v-balgariya-e-davala-nagledni-primeri-za-patriotizam-v-segashno-vreme.html", "text": "Неведнъж тракийската общност в България е давала нагледни примери за патриотизъм в сегашно време, доказвайки, че нейният дух, неукротима воля за живот и преданост към каузата на национално обединение, са непобедими. Сега, когато светът е разтърсван от конфликти, а физическите граници по-преодолими от всякога, а мирът е все по-трудно постижими, орисията на тракийци е пример за стоицизъм и беззаветна любов към майка България. Това каза председателят на Народното събрание Цвета Караянчева, която участва в отбелязването на 106-ата годишнина от превземането на Одринската крепост и Деня на Тракия, предаде репортер на  Радио „Фокус” - Варна . „Днес е паметен ден, ден, в който свеждаме глави в знак на почит и признателност към храбростта и саможертвата на българския войник, овладял с щурм непревземаемата Одринска крепост. Ден, в който българската армия удиви света и се окичи с непомръкваща бойна слава в името на националния идеал за освобождение и обединение на разпокъсаното ни Отечество. 106 години по-късно в паметта на потомците още отеква грохотът на оръдията и звучи победоносното „Ура”, каза в своето слово председателят на Народното събрание. „Днес сме се събрали не само да честваме триумфа на бранното поле при Одрин, а и да си спомним за суровата гибелна съдба на тракийските бежанци. Прокудени от родните си места, разорени и подложени на физическо изтребление през кървавата 1913 година. Днес тяхната страдалческа орис ни изпълва с безмълвно почитание. Тя е писана с огън и меч и боли като незараснала рана. Но скръбта не си лекува с мъст, а с опрощение. И това е урокът, който ни завещаха чедата на Тракия „Не забравяй, но не отмъщавай!”, каза още тя. „Заклеха ни да пазим националното достойнство като бащин завет, да се вглеждаме в себе си и съвестта си, в корените си, в историческата правда и да съхраним една модерна, просперираща европейска България. Стъпка по стъпка, с разум и вяра, единни като юмрук. Винаги, когато сме на кръстопът търсим отговори в миналото и се уповавам на него. И то ни дава опора. Съдбата на тракийците ни шепне: „Помнете, няма битка, която да си струва цената на кръвта. Пазете мира, защото войната е смърт, а мирът изцеление!”. Докато се събираме и сближаваме, докато грешим и си прощаваме, ще пребъде народът български и неговата национална памет, дето ни огън я гори, ни ятаган я сече. Вечна слава на героите на Одринската епопея. Поклон пред паметта на мъчениците тракийци”, каза още Цвета Караянчева.  \r\nДиана СТОЕВА", "date": "2019.03.26", "title": "Председателят на НС Цвета Караянчева във Варна: Неведнъж тракийската общност в България е давала нагледни примери за патриотизъм в сегашно време"}
{"url": "http://www.focus-news.net/news/2019/03/26/2639106/krasimir-premyanov-sayuz-na-trakiyskite-druzhestva-balgarite-ot-trakiya-i-makedoniya-sa-se-borili-za-svobodata-si-s-geroizam-i-samozhertva-i-s-edno-edinstveno-zname-na-koeto-e-napisano-balgariya.html", "text": "Тракийските българи и тези от Македония са се борили за свободата си без ничия помощ, с героизъм и саможертва и с едно единствено знаме - България. Това каза председателят на Съюза на Тракийските дружества в България Красимир Премянов по време на възпоменателната церемония пред Мемориала на Одринци в столицата по повод Деня на Тракия, предаде репортер на  Агенция „Фокус“ . „Скъпи братя и сестри, уважаеми представители на младото поколение, ученици - бъдещата смяна от България, този ден е на триумф и трагедия. Триумф, защото България със своите славни синове, доказа, че не е получила даром своята свобода“, каза още Премянов. По  думите му, ако е истина, че свободата на България е дошла с руските братя освободители, също така е истина, че когато се е налагало българите, тракийските българи и българите от Македония да се борят за тази свобода, за независимостта, за целокупността, са го правили без ничия помощ. „С героизъм, със саможертва, с едно единствено знаме, на което е написано България. Те не са се делили на политически партии, не са се делили на идеологии, те са имали една единствена идеология – България. Тези достойни синове на България показаха чудеса от храброст, показа, че могат да опровергаят всякакви научни военни-стратегически прогнози – превзеха непревземаемата Одринска крепост с не много оръжие, а с помощта на таланта на своите военачалници“, каза още Премянов. По думите му с това те са поставили началото на освобождението на Тракия. Според него като съвременно поколение сме длъжни да оказваме натиск върху Турция да се извини пред България и българските тракийци за изселването от 1913 г. \r\nДеница КИТАНОВА", "date": "2019.03.26", "title": "Красимир Премянов, Съюз на Тракийските дружества: Българите от Тракия и Македония са се борили за свободата си с героизъм и саможертва и с едно единствено знаме, на което е написано България"}
{"url": "http://www.focus-news.net/news/2019/03/26/2639113/d-r-todor-chobanov-zam-kmet-na-sofiya-odrin-padna-zashtoto-balgarite-voyuvahme-za-spravedliva-kauza-nash-sveshten-dalg-e-da-pomnim-istoriyata-geroite-i-machenitsite.html", "text": "Одрин падна, защото българите воювахме за справедлива кауза - наш свещен дълг е да помним историята, героите и мъчениците. Това каза заместник-кметът на Столична община д-р Тодор Чобанов по време на възпоменателната церемония пред Мемориала на Одринци в столицата по повод Деня на Тракия, предаде репортер на  Агенция „Фокус“ . „Преди повече от век на този ден непревземаемата крепост Одрин падна. По стъпките на Крум Срашни, на Симеон Велики, на Калоян и Иван Асен героичната българска армия извърши военно чудо, превзе крепост, старателно подготвена от светли умове на военното дело да бъде защитена и да не бъде превзета. Това, което стратезите и тактиците на нашите противници не взеха под внимание, беше безкрайният героизъм на българския войник, таланта на неговите командири, справедливата кауза, за която воюваше България в онези години. Кауза, наречена свобода, защото след Берлинския договор мнозина наши сънародници, хиляди по цялото българско землище, останаха извън пределите на Свободна и независима България“, каза Чобанов. „Одрин падна, защото българите воювахме за една справедлива кауза“, каза заместник-кметът на София. Според него българите в тази част на българското землище са съхранили векове наред своята идентичност, запазили са своя език, традиции, своята свещена вяра. Той отбеляза, че след този героичен миг в нашата история е последвал и един от най-страшните – трагедията на разорението. „Това е една дума, която най-точно описва чувството на гибел на хиляди невинни жертви, млади и стари, деца и старци. Хора, които загинаха край родните си огнища, които не продължиха своя път, както беше предначертал Господа Бога. Хилядите други бяха принудени да напуснат родните места, загубиха всичко и дойдоха да живеят във всички други краища на България“, посочи още Чобанов и попита колко от нас днес помнят тракийските българи. „Да, ние техните потомци знаем и помним, да, историците знаят и помнят. Ако всеки българи е чувал за превземането на Одрин, колцина знаят за трагедията, която го последва. Ето защо наш свещен дълг е да градим новия живот в 21 век“, заяви още Чобанов и призова да помним героите и мъчениците. \r\nДеница КИТАНОВА", "date": "2019.03.26", "title": "Д-р Тодор Чобанов, зам.-кмет на София: Одрин падна, защото българите воювахме за справедлива кауза - наш свещен дълг е да помним историята, героите и мъчениците"}
{"url": "http://www.focus-news.net/news/2019/03/26/2639120/doncho-barbalov-zam-kmet-na-sofiya-rabotata-na-ploshtad-garibaldi-do-golyama-stepen-e-priklyuchila-no-ima-oshte-nyakoi-zabelezhki.html", "text": "На площад „Гарибалди“ работата до голяма степен е приключила, но има още някои забележки. Това каза пред журналисти заместник-кметът на София Дончо Барбалов по време на проверка на строително-монтажните работи по обновяването на площад „Гарибалди“, предаде репортер на  Агенция „Фокус“ . „Вчера, когато посетихме мястото, все още не беше добре почистено, сега се вижда, че има някои фуги, които трябва да се оправят. Може би, някои плочки също трябва да се по-добре поставени, но като цяло, тук работата е доста напреднала“, заяви Дончо Барбалов. Той посочи, че има още много да се върши по останалата част на тази зона.  \r\n„Предстои надзорът да извърши своята експертна оценка, защото може да имат някои професионални забележки, които също трябва да бъдат коригирани“, каза още той. \r\nИрина ИВАНОВА", "date": "2019.03.26", "title": "Дончо Барбалов, зам.-кмет на София: Работата на площад „Гарибалди“ до голяма степен е приключила, но има още някои забележки"}
{"url": "http://www.focus-news.net/news/2019/03/26/2639114/burgas-desetki-grazhdani-i-obshtestvenitsi-se-vklyuchiha-v-chestvaniyata-po-povod-denya-na-trakiya.html", "text": "Десетки граждани и общественици се включиха в честванията по повод Деня на Тракия, предаде репортер на  Радио „Фокус“ – Бургас . С поднасяне на венци и цветя пред Паметника на 24-ти Черноморски пехотен полк до Военния клуб в града беше почетена паметта на хилядите българи – тракийски бежанци, намерили подслон в пределите на България и запазили родовата си памет, допринесли за съхранението на българската култура и духовност.  \r\nНа днешния ден преди 106 години през 1913 година Втора българска армия успешно превзема смятаната за непревземаема Одринската крепост. В официалния ритуал се включиха зам.-кметът по образование Йорданка Ананиева, заместник областният управител Севдалина Турманова, председателят на тракийско дружество „Екзарх Антим I“ Тодор Ангелов и други общественици.  \r\n„В Бургас тракийците са общност, която винаги се подкрепя, като по този начин запазва паметта, която трябва да предадем на следващите поколения. Днешният ден наистина е важен, тъй като трябва да отдадем почитта си към всички, участвали в Балканската война и към онези, участвали в превземането на Одринската крепост“, заяви Йорданка Ананиева. Програмата по отбелязване Деня на Тракия ще продължи и в утрешния ден от 18.00 часа в залата на Тракийско дружество „Екзарх Антим I“ с патриотичен рецитал, посветен на Деня на Тракия, и награждаване на участниците в конкурса „Георги Кондолов – живот, отдаден на свободата“. \r\nМария ПОПЧЕВА", "date": "2019.03.26", "title": "Бургас: Десетки граждани и общественици се включиха в честванията по повод Деня на Тракия"}
{"url": "http://www.focus-news.net/news/2019/03/26/2639124/shumen-42-godishen-mazh-e-osuetil-opit-da-bade-vavlechen-v-shema-za-izmami.html", "text": "Шумен: 42-годишен мъж е осуетил опит да бъде въвлечен в схема за измами. Това съобщиха от  ОДМВР - Шумен . Вчера около 17.00 часа в РУ - Шумен се е явил 42-годишен мъж от града, който е обяснил, че най-вероятно е въвлечен в схема за измами. Пред полицейските служители заявил, че публикувал обява за работа. Бил потърсен по телефона от непознат, който му предложил да работи, като вчера трябвало да отиде в град Нови пазар и да чака обаждане. В следобедните часове на деня му се обадил и му казал, че трябва да вземе документи, които ще му бъдат донесени  в централната част на град Нови пазар. При него дошла възрастна жена, която носела черна найлонова торба. 42-годишният мъж взел пратката и с таксиметров автомобил се отправил към град Шумен. По пътя получил ново обаждане, като му било обяснено, че в пакета има пари трябва да го отвори и вземе парична сума за възнаграждение, да заплати на водача на автомобила и да отнесе останалата част в посока Русе. След като разбрал, че пренася пари мъжът отишъл в РУ - Шумен и доброволно предал сумата от 1672 лева. Около 20:00 часа вчера  в РУ - Нови пазар е заявено от 78-годишна жена от града, че след 15:00 часа е въведена в заблуждение от непознат, който по телефона се представил за полицай и поискал съдействие за задържане на телефонни измамници. Малко по-късно жената предала сумата от 1672 лева опаковани в черна торба. Започнато е досъдебно производство по описа на РУ - Нови пазар. Предстои паричните средства да бъдат върнати на възрастната жена. Работата по случая продължава.", "date": "2019.03.26", "title": "Шумен: 42-годишен мъж е осуетил опит да бъде въвлечен в схема за измами"}
{"url": "http://www.focus-news.net/news/2019/03/26/2639119/inzh-kostadin-varev-kmet-na-belovo-zapochna-proletnoto-pochistvane-i-ozelenyavane-v-obshtinata.html", "text": "Започна пролетното почистване и озеленяване в община Белово. Това каза за  Радио „Фокус“ – Пазарджик  кметът на Общината инж. Костадин Варев. Той обясни, че през всяка година се освежават градинки и междублокови пространства, а също се почистват улици, зелени площи и се подновява зеленината в центъра на град Белово. „Най-мащабната и обемна работа през тази година е почистването на алеята между главен път Е-79 и жп линията Белово - София. Получихме съгласие от НКЖИ и всеки ден осигуряват „два прозореца“, в които изключват високото напрежение. Тогава премахваме цялата растителност в този район – не само храстите, но и дърветата. Става дума за около 7 - 8 км разстояние на изхода на Белово в посока София. Това е продължението на нашата зелена алея от туи, успоредно на жп линията“, обясни Варев. Той допълни, че продължава и почистването на населените места, а озеленяването на центъра на град Белово вече е приключило. \r\nВаня НИКОЛОВА", "date": "2019.03.26", "title": "Инж. Костадин Варев, кмет на Белово: Започна пролетното почистване и озеленяване в общината"}
{"url": "http://www.focus-news.net/news/2019/03/26/2639123/targovishte-s-24-sa-se-uvelichili-izmamite-prez-2018-g-na-teritoriyata-na-okrazhnata-prokuratura.html", "text": "С 24% са се увеличили измамите през 2018 г. на територията на Окръжна прокуратура - Търговище. Това съобщиха от  Апелативна прокуратура - Варна . Ако през 2017 г. техният брой е бил 54, регистрираните измами през миналата година са 67. От тях 26 са телефонните, като при 12 от случаите са били установени куриерите на измамниците, на които са били повдигнати обвинения. Най-честият сценарий на телефонните измамници е съдействие на МВР за залавяне на престъпници. Анализът на пострадалите от този вид престъпление показва, че жертвите най-често са възрастни жени над 65 г. Така чрез телефонни измами през 2018 г. на територията на съдебния район на Окръжната прокуратура в Търговище са били отнети от жертвите на този вид престъпление над 221 000 лева и близо 300 грама златни накити. В отчетния доклад за работата на прокурорите от Окръжната прокуратура и районните прокуратури в Попово, Омуртаг и Търговище административният ръководител Драгомир Сяров открои и ръстът с над 4 процента на регистрираните кражби. В абсолютни стойности през 2018 г. са били регистрирани 405 кражби срещу 388 през 2017 г. Значително е увеличението на кражбите от домовете, чийто брой е 118 срещу 89 за 2017 г., което прави над 30 на сто, на кражбите от магазини, на селскостопанска продукция, както и на вещи и части от МПС. Като положителна тенденция за миналата година може да се отбележи спадът на грабежите. Общо водените преписки с данни за извършени корупционни престъпления през 2018 г. са  41, от които 9 са за присвоявания, 20 за документни престъпления, 9 за престъпления по служба и 3 за безстопанственост. На събранието, на което бе отчетена работата на прокурорите за миналата година в съдебния район на Окръжната прокуратура в Търговище, присъства заместник-директорът на Националната следствена служба Магдален Маринов и заместник-апелативният прокурор Иван Тодоров.", "date": "2019.03.26", "title": "Търговище: С 24% са се увеличили измамите през 2018 г. на територията на Окръжната прокуратура"}
{"url": "http://www.focus-news.net/news/2019/03/26/2639122/burgas-obshtinskiyat-savet-prie-predlozhenieto-za-izgrazhdaneto-na-gnezdovi-platformi-za-beli-shtarkeli.html", "text": "Общинският съвет прие предложението за изграждането на гнездови платформи за бели щъркели, предаде репортер на  Радио „Фокус“ – Бургас . Община Бургас ще изработи 10 броя метални конструкции (гнездови платформи), като материалите необходими за изграждането ще бъдат предоставени от дарители безвъзмездно на Община Бургас. Изграждането и монтажът ще бъдат извършени от местната администрация. Точките на гнездовите платформи ще бъдат посочени от представители на Регионалния исторически музей, Българско дружество за защита на птиците и Регионална Инспекция по околната среда и водите. Срокът на изпълнение е до 08 април 2019 година.  \r\nМария КУРТЕВА", "date": "2019.03.26", "title": "Бургас: Общинският съвет прие предложението за изграждането на гнездови платформи за бели щъркели"}
{"url": "http://www.focus-news.net/news/2019/03/26/2639125/kathimerini-predlozhenieto-na-erdogan-da-napravi-sveta-sofiya-dzhamiya-pritesnyava-gartsiya.html", "text": "Гръцкото правителство излезе с остро изявление срещу предложението на президента на Турция Реджеп Тайип Ердоган относно Света София – катедралата от византийската епоха в Истанбул, която сега е музей да бъде превърната в джамия, пише  електронното издание на вестник Кathimerini . \r\n\"Това е не само велик храм на християнския свят — най-големият в продължение на много векове - той принадлежи на човечеството. Той е признат от ЮНЕСКО като част от световното ни културно наследство\", заяви министърът на външните работи на Гърция Йоргос Катругалос. \r\n\"Затова всеки въпрос по статута й е не просто оскърбление на чувствата на християните, а и е обида за международната общност и на международното право.\" \r\n\"Надяваме се, че правилните изявления на турското ръководство от 16 март ще бъдат валидни и няма да има промяна на този статут\", добави той. \r\nВ телевизионно интервю преди местните избори в Турция на 31 март Ердоган посочи, че е възможно да се промени името от музей в джамия Света София. \r\nИма все повече призиви правителството да превърне символичната сграда отново в джамия, особено след известията, че стрелецът, убил мюсюлмански поклонници в Нова Зеландия, е оставил манифест, в който се казва, че Света София трябва да бъде „свободна от минарета“. \r\nПредложението на Ердоган предизвика гняв в Гърция, тъй като катедралата, построена през VI век, е била главното седалище на византийската православна църква. Тя е останала такава, докато не е била превърната в джамия след османското завладяване на града, известен тогава като Константинопол, през 1453 г. Светският основател на Турция - Мустафа Кемал Ататюрк превръща сградата в музей през 1935 г., който привлича милиони туристи всяка година. \r\nСамият Ердоган рецитира молитви в „Света София“ миналата година.", "date": "2019.03.26", "title": "Кathimerini: Предложението на Ердоган да направи Света София джамия притеснява Гърция"}
{"url": "http://www.focus-news.net/news/2019/03/26/2639126/targovishte-14-dka-shipkov-masiv-e-izgoryal-pri-pozhar-v-mestnostta-baytana-kray-selo-prolaz.html", "text": "14 дка шипков масив е изгорял при пожар в местността Байтана край село Пролаз. Това съобщиха от  ОДМВР - Търговище . Служители от дежурния екип на РСПБЗН - Търговище са реагирали на получен вчера в 15.47 часа сигнал за пожар в храсти от шипки в местността. Инцидентът е възникнал вследствие на небрежност при боравене с открит огън. В резултат е унищожен 14 декара шипков масив. Намесата на служителите на ПБЗН е предотвратила разрастване на огъня в посока намиращи се в близост 50 декара иглолистни гори.", "date": "2019.03.26", "title": "Търговище: 14 дка шипков масив е изгорял при пожар в местността Байтана край село Пролаз"}
{"url": "http://www.focus-news.net/news/2019/03/26/2639118/prezidentat-rumen-radev-denyat-na-trakiya-e-sakroven-izraz-na-pochit-i-pamet-predtsite-ni-izbiraha-patya-na-voynata-ne-ot-verska-nenavist-a-v-imeto-na-spravedlivostta.html", "text": "Денят на Тракия е съкровен израз на почит и памет – предците ни избираха пътя на войната не от верска ненавист, а в името на справедливостта. Това се посочва в поздравителен адрес от името на държавния глава Румен Радев, изчетен по време на възпоменателната церемония пред Мемориала на Одринци в столицата по повод Деня на Тракия, предаде репортер на  Агенция „Фокус“.   \r\n„За всеки българин Денят на Тракия е съкровен израз на почит и памет. Почит към храбрите наши войни, оставили костите си по тракийските поля през Балканската война. Памет за хилядите невинни жертви, за изкорененото българско население от Одринска и Беломорска Тракия и голготата на бежанците. Именно днес трябва да се чуе ясно, че победите на българското оръжие не бяха кръстоносен поход. Нашите предци избираха тежкия път на войната не от верска или народностна ненавист, а в името на справедливостта, от дълг към свободата на своите братя“, заяви още Радев. Той посочи, че не приема славата на българското оръжие да се използва за подхранване на фанатизъм и оправдаване на актове на насилие и омраза. „Гордеем се със светлия пример на тракийските дружества, които в търсене на справедливост не поискаха мъст за претърпените злини. Все повече се уповаваме в девиза: „Не забравяй, но не отмъщавай“. За съжаление и през тази година ще констатираме, че остава открит въпросът за дължимите обезщетения за имотите на тракийските бежанци, че очакваме ясен ангажимент към справедливите искания на тракийци. От своя страна поставих това искане на турския президент при срещата ни в Брюксел през миналата година. Нека отново, събрани край паметника на Одринската епопея да си припомним мъдрите думи, положени в неговите основи: „Щастлив и блажен е този гражданин, който с дела помага за преуспяването на Отечеството. Най-сладката смърт е онази, дадена за благото на Родината“. Поклон пред героите отдали себе си на тракийската кауза. Да живее България“, се посочва още в поздравителния адрес.  \r\nДеница КИТАНОВА", "date": "2019.03.26", "title": "Президентът Румен Радев: Денят на Тракия е съкровен израз на почит и памет – предците ни избираха пътя на  войната не от верска ненавист, а в името на справедливостта"}
{"url": "http://www.focus-news.net/news/2019/03/26/2639127/kardzhali-mikrobus-e-izgoryal-pri-razprostranil-se-pozhar-v-plastmasovi-konteyneri-za-smet.html", "text": "Пожар, възникнал в контейнер в Черноочене, е подпалил паркиран до него микробус. Това съобщиха от  Регионална дирекция по ПБЗН - Кърджали . На 25 март 2019 г. в 13.02 часа е получено съобщение за пожар в пластмасови контейнери за смет и микробус Мерцедес в с. Черноочене,  ул. “12“ №23. Причината за пожара е небрежност при боравене с открит огън. Унищожени са МПС и 3 пластмасови контейнера за смет. На място е изпратен екип на РСПБЗН - Кърджали с 1 ПА и 4-ма служители. Вследствие на възникналия пожар в пластмасовите контейнери, огънят се е прехвърлил в паркирания в близост микробус.", "date": "2019.03.26", "title": "Кърджали: Микробус е изгорял при разпространил се пожар в пластмасови контейнери за смет"}
{"url": "http://www.focus-news.net/news/2019/03/26/2639129/zhivko-tabakov-obshtinski-savet-burgas-obshtinskiyat-savet-se-zanimava-s-malovazhni-temi-izgrazhdaneto-na-metalni-konstruktsii-za-shtarkeli-ne-tryabva-da-se-obsazhda-ot-saveta.html", "text": "Смятам, че Общинският съвет се занимава с маловажни теми. Това каза по време на днешното заседание на Общински съвет – Бургас общинският съветник Живко Табаков, предаде репортер на  Радио „Фокус“ – Бургас . Според Табаков докладната записка относно изграждането на метални конструкции (гнездови платформи) за бели щъркели не ѝ е мястото да се обсъжда на Общински съвет. Той добави, че такъв вид казус би трябвало да се разреши от съответните подходящи за това институции. „В знак на протест вече напуснах позицията си като председател на Комисията по туризъм, като смятах, че тогавашното ми действие ще предизвика реакция сред мнозинството съветници“, посочи Табаков. \r\nМария КУРТЕВА", "date": "2019.03.26", "title": "Живко Табаков, Общински съвет - Бургас: Общинският съвет се занимава с маловажни теми, изграждането на метални конструкции за щъркели не трябва да се обсъжда от Съвета"}
{"url": "http://www.focus-news.net/news/2019/03/26/2639132/yordanka-ananieva-zam-kmet-na-burgas-radvam-che-ima-turisticheska-trudova-borsa-zashtoto-prekiyat-kontakt-na-horata-s-tehnite-rabotodateli-e-mnogo-vazhen.html", "text": "Аз лично се радвам, че има Туристическа трудова борса, защото прекият контакт на хората, които търсят работа, с техните работодатели е много важен. Това каза за  Радио „Фокус“ - Бургас  зам.-кметът по образование и култура на Община Бургас Йорданка Ананиева по време на Туристическата трудова борса, която се провежда в града. „Хората, които са безработни, за да отидат до Несебър, Слънчев бряг или Китен ще им коства доста средства, а когато работодателите са тук, на едно място, те могат да се срещнат с тях директно, а и не само с един“, каза още Ананиева. Според нея това спестява освен финансов ресурс за хората, но и време. Зам.-кметът по образование и култура на Община Бургас обясни, че борсата им дава повече възможност да намерят себе си в различните фирми, без да се налага да ги обикалят една по една. „Всяка година ние подкрепяме борсата с предоставяне на помещения и с логистиката“, добави Ананиева. \r\nДеница ДИМИТРОВА", "date": "2019.03.26", "title": "Йорданка Ананиева, зам.-кмет на Бургас: Радвам, че има Туристическа трудова борса, защото прекият контакт на хората с техните работодатели е много важен"}
{"url": "http://www.focus-news.net/news/2019/03/26/2639134/republika-makedoniya-silyanovska-davkova-s-6-prednina-pred-pendarovski.html", "text": "Ако изборите в Македония бяха днес, 32,3% от избирателите биха гласували за кандидата на ВМРО-ДПМНЕ Гордана Силяновска-Давкова, 26,1% за претендента от Социалдемократическия съюз на Македония (СДСМ) и неговата коалиция (ДСИ,ДПА, „Алтернатива“) Стево Пендаровски и 10,9% за кандидатът на албанската опозиция  Блерим Река („Алианса на албанците“ и БЕСА), показва анкета на М-Проспект за телевизия „Телма“, предава  опозиционното скопско електронно издание „Република“ . \r\nОт агенцията уточняват, че резултатите от допитването са предмет на статистическа грешка от 3,1%. Експертите казват, че когато разликата между кандидатите е в рамките на статистическата грешка, това не е разлика и е по-вероятно те да са с изравнени сили. \r\nСпоред тази анкета консенсусният кандидат на СДСМ и ДСИ би получил 15,2% от гласовете на етническите албанци в Македония. \r\nПревод и редакция:", "date": "2019.03.26", "title": "„Република“ (Македония): Силяновска-Давкова с 6% преднина пред Пендаровски"}
{"url": "http://www.focus-news.net/news/2019/03/26/2639121/zam-glavniyat-prokuror-ivan-geshev-90-ot-istinata-za-ktb-mozhe-da-bade-razbrana-ot-svidetelya-biser-lazov-dyasnata-raka-na-tsvetan-vasilev.html", "text": "90% от истината кой открадна тези 7 млрд. лева от българските граждани, които бяха вложители в КТБ, къде отидоха парите, защо се случи всичко това, кои са отговорните лица, може да бъде разбрана от показанията на свидетеля. Това каза на брифинг зам. главният прокурор Иван Гешев за разпита на основния свидетел Бисер Лазов по делото „КТБ“, предаде репортер на  Агенция „Фокус“ . „Изразявам се образно- той е бил \"дясната ръка\" на подсъдимия Цветан Василев“, заяви той. Попитан как му звучи казаното от основния свидетел и дали се говори за изграждане на схема преди фалита на банката, Гешев коментира: „Звучи ми категорично, че това е така. Присъствал съм на голяма част от разпитите. Това, което този свидетел казва, не се различава от казаното в хода на досъдебното производство“. „Мога да кажа, че това е само началото. Предстоят много интересни неща, ако той разкаже това, което е разказал пред разследващите органи“, обясни зам. главният прокурор. „Целта на прокуратурата е българските граждани да разберат истината. Според мен могат да я разберат само от това дело“, обърна внимание той. „Искате да преразкажа разпита на свидетеля, но той дали ще потвърди разпита си в съдебна зала- предстои да видим“, изтъкна Иван Гешев. „За да се поиска изчитане на показанията му има два варианта- ако той каже, че не си спомня или ако между заявеното в момента и казаното в досъдебното производство има разлика, противоречие“, уточни той и допълни, че обемът на разпита е над няколко стотин страници. „Подозирам, че разпитът ще продължи доста съдебни заседания“, прогнозира Гешев и обяви, че делото наближава  \r\nдо структурирането на организираната престъпна група. „Слушайте, предстоят много интересни неща за българската действителност, за българската политика. Чухте за първите политически трепети на подсъдимия Василев свързани с един бивш министър-председател. Мисля, че беше Иван Костов и семейството му“, посочи зам. главният прокурор. „Нека изводите си направят българските граждани, а не да им ги даваме наготово“, призова той. Според него стратегията на защитата по делото ще бъде като се опитат да компрометират свидетеля Лазов. „Основното обвинение по това дело са за длъжностно присвояване. Лазов, освен в кратък период преди инкриминирания, не е бил част от банката. Няма как той да си е отпуснал кредит при положение, че не е бил част от банката“, каза още Иван Гешев.", "date": "2019.03.26", "title": "Зам. главният прокурор Иван Гешев: 90% от истината за КТБ може да бъде разбрана от свидетеля Бисер Лазов - „дясната ръка“ на Цветан Василев"}
{"url": "http://www.focus-news.net/news/2019/03/26/2639133/plamen-georgiev-kpkonpi-v-balgariya-veche-ima-edin-antikoruptsionen-organ-koyto-raboti-i-postiga-svoite-rezultati.html", "text": "В тежкия труд, с който сме се наели, трябва да има и хубави моменти като конкурсът „Страхливият умира всеки ден, смелият – само веднъж“ в памет на италианския магистрат Джовани Фалконе. Това каза в Благоевград председателят на Комисия за противодействие на корупцията и за отнемане на незаконно придобитото имущество (КПКОНПИ) Пламен Георгиев, предаде репортер на  Радио „Фокус“ – Пирин . „Тази награда я приемам наистина като награда за работата на всички колеги, които положиха много усилия, за да може днес наистина да кажем, че в България има един антикорупционен орган, който вече работи и постига своите резултати“, каза още Георгиев. Според него хората, работещи в комисията, са повярвали, че борбата с корупцията може да бъде доведена до успешен край. „Всички ние вярваме, че с нашата работа и всичко, което вършим ще живеем в една държава, в която наистина корупцията ще бъде сведена до едни нива, които ще помогнат за развитието на държавата напред“, добави Георгиев. \r\nЛивия НИНОВА", "date": "2019.03.26", "title": "Пламен Георгиев, КПКОНПИ: В България вече има един антикорупционен орган, който работи и постига своите резултати"}
{"url": "http://www.focus-news.net/news/2019/03/26/2639135/dots-d-r-nikolay-tsonkov-nad-30-e-nekomplektat-ot-lichniya-sastav-na-voennosluzheshtite-balgariya-trudno-garantira-teritorialnata-si-tsyalost-i-natsionalen-suverenitet.html", "text": "Над 30% е некомплектът от личния състав на военнослужещите, България трудно гарантира териториалната си цялост и национален суверенитет. Това каза в ефира на  Радио „Фокус“  народният представител от ПГ на \"БСП за България\" и заместник-председател на парламентарната комисия по отбрана доц. д-р Николай Цонков. По думите му това е свързано с условията, в които се намира българската армия към момента. „На първо място беше променен механизмът за изчисляване на възнагражденията на военнослужещите. От 2004 година, когато влязохме в НАТО, възнагражденията се изчисляват на базата на званията на военните. С промяната от тази година възнаграждението вече се изчислява на база както на военното звание, така и на длъжността, която се заема от съответния военнослужещ“, обясни той, като уточни, че тази промяна не води до нищо добро в сектора на отбраната. „Тя доведе дори до намаляване на заплатите на военнослужещите. Знаете, че беше обявено 10-процентно увеличаване на заплатите в държавния сектор, включително и на военнослужещите. Това също не се случи поради различни причини и на практика заплатите бяха увеличени с между 4 и 7%. 7% получиха висшите офицерски звания, а 4 % - редовите военнослужещи и военнослужещите от ниските нива“, припомни доц. д-р Николай Цонков. Той изтъкна, че отсъства както социалната политика на Министерството на отбраната, така и мотивацията на военнослужещите поради липса на перспектива. „Преди системата беше организирана по следния начин: имаше пет кариерни полета, които бяха обвързани с квалификацията на военнослужещите и те учейки, образовайки се, повишавайки квалификацията си, вървяха напред в йерархията на Министерство на отбраната. Сега имаме едно кариерно поле и назначаването на всеки военнослужещ става не на принципа на компетенции, а командирът решава кой да бъде избран и да бъде повишен в звание“, уточни доц. Цонков, като определи тези действия като неправилни политики, водещи до отлив на военнослужещи. Той каза още, че за поддържане интереса на младите към военната професия е необходима ефективна система за привличане, подбор, набиране и назначаване, и кариерно развитие на военнослужещите. „Трябва да се предвидят мерки за изравняване на условията на Министерството на отбраната и на пазара на труда и да се осъществява проактивна информационна и рекламна политика на министерството за популяризиране на Българската армия и повишаване на авторитета на българския военен и на ведомството”, добави Николай Цонков.", "date": "2019.03.26", "title": "Доц. д-р Николай Цонков: Над 30% е некомплектът от личния състав на военнослужещите, България трудно гарантира териториалната си цялост и национален суверенитет"}
{"url": "http://www.focus-news.net/news/2019/03/26/2639137/pregled-na-mezhdunarodnite-novini-do-13-chasa-agentsiya-fokus.html", "text": "Ако изборите в Македония бяха днес, 32,3% от избирателите биха гласували за кандидата на ВМРО-ДПМНЕ Гордана Силяновска-Давкова, 26,1% за претендента от Социалдемократическия съюз на Македония (СДСМ) и неговата коалиция (ДСИ,ДПА, „Алтернатива“) Стево Пендаровски и 10,9% за кандидатът на албанската опозиция  Блерим Река („Алианса на албанците“ и БЕСА), показва анкета на М-Проспект за телевизия „Телма“, предава  опозиционното скопско електронно издание „Република“ . \r\nОт агенцията уточняват, че резултатите от допитването са предмет на статистическа грешка от 3,1%. Експертите казват, че когато разликата между кандидатите е в рамките на статистическата грешка, това не е разлика и е по-вероятно те да са с изравнени сили. \r\nСпоред тази анкета консенсусният кандидат на СДСМ и ДСИ би получил 15,2% от гласовете на етническите албанци в Македония. \r\n***  Гръцкото правителство излезе с остро изявление срещу предложението на президента на Турция Реджеп Тайип Ердоган относно Света София – катедралата от византийската епоха в Истанбул, която сега е музей да бъде превърната в джамия, пише  електронното издание на вестник Кathimerini . \r\n\"Това е не само велик храм на християнския свят — най-големият в продължение на много векове - той принадлежи на човечеството. Той е признат от ЮНЕСКО като част от световното ни културно наследство\", заяви министърът на външните работи на Гърция Йоргос Катругалос. \r\n\"Затова всеки въпрос по статута й е не просто оскърбление на чувствата на християните, а и е обида за международната общност и на международното право.\" \r\n\"Надяваме се, че правилните изявления на турското ръководство от 16 март ще бъдат валидни и няма да има промяна на този статут\", добави той. \r\nВ телевизионно интервю преди местните избори в Турция на 31 март Ердоган посочи, че е възможно да се промени името от музей в джамия Света София. \r\nИма все повече призиви правителството да превърне символичната сграда отново в джамия, особено след известията, че стрелецът, убил мюсюлмански поклонници в Нова Зеландия, е оставил манифест, в който се казва, че Света София трябва да бъде „свободна от минарета“. \r\nПредложението на Ердоган предизвика гняв в Гърция, тъй като катедралата, построена през VI век, е била главното седалище на византийската православна църква. Тя е останала такава, докато не е била превърната в джамия след османското завладяване на града, известен тогава като Константинопол, през 1453 г. Светският основател на Турция - Мустафа Кемал Ататюрк превръща сградата в музей през 1935 г., който привлича милиони туристи всяка година. \r\nСамият Ердоган рецитира молитви в „Света София“ миналата година. \r\n***  Руските подводни дронове, въоръжени с ядрена глава, трябва да влязат на въоръжение в руския арсенал не по-рано от 2027 година, заявиха пред  американския телевизионен канал CNBC  запознати с въпроса неназовани източници от разузнаването на САЩ. \r\nПрез ноември, както пише медията, Кремъл проведе 11-ите и засега последни известни изпитания на подводния ядрен безпилотник, известен като „Посейдон“, който може да плава автономно и да пътува продължително, след като бъде изстрелян от подводница. \r\n„Като цяло, става въпрос за ядрена подводница, която е трудна за засичане и която изстрелва дрон с ядрена глава, който е трудно да бъде спрян“, заяви неназованият събеседник на телевизионният канал. „Руснаците имат амбиции да използват автономно подводно средство с атомно задвижване и ядрено оръжие като средство за отговор на удар, който по време на война би ги лишил от възможността да използват ядрено оръжие от времената на СССР“. \r\nДокато стратегическото ядрено оръжие се очаква да се присъедини към арсенала на Кремъл още осем години след това, руснаците все още не са успели да тестват сърцето на ядрената система, което гарантира вечната сила на устройството, отбелязва CNBC. \r\nПо-рано руските държавни медии обявиха, че руският флот ще достави най-малко 30 безпилотни подводници „Посейдон“ на армията. ВМС на САЩ няма подобно оръжие, признава американската медия. \r\nРИА Новости обаче пише, че генералният директор на завода, който произвежда „Посейдон“ е казал, че носителят на безпилотната система ще бъде пуснат на вода през пролетта на тази година. \r\n*** Говорителят на Европейската служба за външна дейност (ЕСВД) Мая Кочиянчич заяви, че заради политическите събития в Сърбия и изборите за Европейски парламент, насрочени за май, въпросът за 100-процентовите мита върху сръбските стоки, пише  електронното издание на прищинския ежедневник Gazeta Express . \r\nПосланиците на САЩ и Великобритания в Косово миналата седмица призоваха властите в Прищина да се борят с корупцията и непотизма, но не споменаха за отмяна на митата върху сръбските стоки, припомня изданието. \r\nВъпреки намаляването на международния натиск за отмяна на търговксата блокада, Мая Кочиянчич отново заяви, че според нея и ЕС митата трябва да бъдат отменени. \"Както винаги сме заявявали, ЕС, САЩ и други страни призовават правителството на Косово веднага да спре митническото облагане, за да се възобнови диалога. Статуквото не е алтернатива и няма друга алтернатива за подновяване на диалога между двете страни. Тарифите не само пречат на диалога, но и пречат на европейския път на Косово\". \r\n*** Европейският съюз и Черна гора имат същото желание еврото да остане обща валута. В документите на Европейската комисия, както посочи Милица Килибарда, ръководител на работната група по глава 17, отнасяща се до паричния и икономически съюз, се посочва спецификата на Черна гора по отношение на използването на еврото. Използването на европейската валута е напълно различно от членството в еврозоната, пише  белградският ежедневник „Вечерне новости“ . \r\n„Ще напомня, че комисар Йоханес хан, когато бе открита главата през юни м.г., посочи, че по време на преговорите Съюзът ще определи как да приложи съществуващата рамка за въвеждането на еврото в случая с Черна гора. Също така, след присъединяването си към ЕС Черна гора ще може да продължи да използва еврото, при условие че не застрашава икономическата стабилност и конкурентоспособността. Затова тази позиция е предизвикателство за Съюза, но също така е важно и за нас, и за тях, че еврото остава законното платежно средство в Черна гора“ - каза Килибарда. \r\nМиналия юни Черна гора откри преговорна глава 17 относно паричния и икономическия съюз. Първото задължение бе да се приведе в съответствие с достиженията на правото на ЕС, за да се гарантира независимостта на Централната банка. Освен това е необходимо да се приемат конституционни промени и да се създаде функционираща пазарна икономика. \r\n„Също така Черна гора е съгласна с решението на ЕС за приемането на рамката за приемане на еврото“, каза Калибарда. \r\nТя добави, че независимо от малкото време от откриването на главата, Черна гора вече е предприела първоначални стъпки за изпълнение на задълженията си, а Планът за действие за хармонизиране с достиженията на правото на ЕС в областта на паричната и икономическата политика е бил приет, т.е. капиталови операции с чужди държави и решение за условия за отпускане на кредити на банки в случай на необходимост от ликвидност. Законът за доброволните пенсионни фондове също беше изменен. \r\n„През следващия период ще приемем законодателство за застраховане, защита на депозитите, програми за икономическа реформа. Трябва да работим за укрепване на публичните финанси и управлението на дълга. Бих казала, че това не е пречка, а предизвикателство, как да се запази еврото, да се прилагат статистически стандарти, да се осигури икономическа стабилност, устойчиви публични финанси и конкурентоспособна икономика“ - заключи Милица Килибарда. \r\n***  Проучване на на общественото, проведено по поръчка на  испанското издание El Pais , показва, че Испанската социалистическа партия (PSOE) ще спечели предсрочните парламентарни избори в страната на 28 април, но абсолютното мнозинство в раздробения Конгрес е под въпрос. \r\nСпоред социологическата агенция 40db, партията начело с министър-председателя Педро Санчес ще получи 122 места, което е 27,1% от гласовете, и ще бъде с осем процента пред Народната партия (НП), която ще има 76 депутати в долната камара на парламента. \r\nТова ще бъдат трети избори в Испания за по-малко от три години и половина. \r\nТъй като нито една от основните партии в Испания, както се очаква, няма да получи достатъчно депутати за формиране на правителство, победителят ще се нуждае от подкрепата на по-малки регионални националистически партии, почти всички от които сега са в открита конфронтация с десните. \r\nИзследването ясно потвърждава, че в Испания е дошъл краят на установената двуполюсна политическа система. Тя започна да се срива през 2015 г., с появата на протестните партии „Подемос“ и „Сиудаданос“ (Гражданите). И сега към тях се присъединява още един претендент в лицето на попълярната дясна партия „Вокс“ (Глас), която влезе в регионалния парламент на Андалусия през декември и сега се надява да повтори този успех на 28 април и на 26 май, когато в Испания ще се  проведат местни, регионални и европейски избори. \r\nСпоред това последно проучване, „Вокс“ печели 10,2% от гласовете на парламентарните избори, които му дават 31 места в Конгреса. При такъв развой на изборите, в испанската политика за първи път след завръщането на демокрацията в края на 1970-те години десните ще получат толкова голямо представителство. \r\nПроучването показва, че „Народната партия“, под ръководството на новия си лидер Пабло Касадо, ще има най-лошия си резултат от своето създаване през 1989 година. Анкетата сочи, че консерваторите губят 61 места и 14 процента и в слеващите избори. Фракцията продължава да губи потенциални избиратели , които се прехвърлят към „Вокс“ (18,8%) и „Сиудаданос“  (17,7%). \r\n„Сиудаданос“ ще бъде третата по големина сила в долната камара с 55 депутати и 17,7% от гласовете, което е с четири пункта повече, отколкото през юни 2016 година. Проучването показва, че тази партия губи подобен брой от избирателите, които се насочват към „Вокс“ (10,6%) и Социалистите (10%). \r\nНа въпрос в проучването кое обединение биха искали да видят в Конгреса, и анкетираните предпочитат коалиция съставена от Социалисти, „Сиудаданос“ и местни партии. Следващата предпочитана опция е за сделка между Народната партия, „Сиудаданос“ и „Вокс“. Накрая настроенията са за споразумение между социалисти и „Сиудаданос“. \r\nОчаква се  избирателната активност да бъде по-висока поради мобилизирането на избирателите. Всеки четвърти човек, който се е въздържал от гласуване през 2016 г. сега казва, че не е сигурен за кого да гласуват, а всеки трети казва, че отново ще се въздържи. Количеството на негласувалите през 2016 г. е 30,2%. \r\n***  Думите на министъра на отбраната на Турция Хулуси Акар от петък, че моретата, които обграждат страната, включително Егейско море, лежат в териториалните води на Турция бяха интерпретирани от Атина като пореден опит на Анкара да преобърне статуквото в региона, пише  електронното издание на вестник Kathimerini . \r\n„Контролираме моретата и морското дъно... Черно море, Егейско и Източното Средиземноморие, което включва също Кипър“, заяви Акар, като добави, че „тези райони са в нашата сфера на интереси... ние сме отговорни за обезпечаването на мира и спокойствието там“, бяха думите му, изказани във военен обект в Турция. \r\nНаблюдателите в Гърция отбелязаха, че моментът, в който идва това изказване не е случаен и е направен само два дни преди тристранната среща в Ерусалим между Гърция, Кипър и Израел с участието на държавния секретар на САЩ Майк Помпео. \r\nЗа Анкара срещата е част от това, което тя смята за съгласувано усилие за обкръжаване на Турция, която сега изглежда се стреми да утвърди своите претенции в региона, пише вестникът. \r\nПример за това е снимката на първата страница на вестник \"Йени Сафак\", публикувана в петък, на която са изобразени двама турски тюлени, които държат знаме на Турция край северното крайбрежие на Крит по време на ученията на НАТО Ариадна-19 под заглавието „Средиземноморието е наше”. \r\nСнимката първо се появи на „Туитър“ акаунта на Съюзното морско командване на НАТО (MARCOM) в сряда, но бе свалена след протест на гръцкия военноморски флот, внесен от министъра на отбраната на Гърция Евангелос Апостолакис. \r\nНещо повече, турската активност в Егейско море и Източното Средиземноморие в четвъртък съвпадна със срещата на външните министри на Гърция и Турция и това бе разбрано в Атина като послание от Анкара, подчертаващо цялостните й намерения в региона. \r\nЧасове след изказванията на Акар в петък гръцкият му колега Апостолакис призова турските власти да се въздържат от неразумни изявления, които подхранват двустранното напрежение. „Не мисля, че изявленията на [Акар] могат да бъдат взети на сериозно. [Турските официални лица] трябва да се държат сериозно и да внимават какво говорят. Не бива да стрелят с фойерверки само за да направят впечатление“ - каза Апостолакис. \r\n„Въпреки че сме във фаза, в която се мъчим да намерим начин да разсеем напрежението... Акар ни изненада с нещо ново, с неща, които не се основават на здравия разум“, добави бившият началник на гръцките въоръжени сили. \r\n„Принципите на Гърция са да уважава международното право и договорите. Когато тези принципи са поставени под въпрос, ние имаме правото да се притесняваме“, заяви Апостолакис \r\n***  Бившият началник на руското външно разузнаване и бивш външен министър на Русия, освен другите позиции, които е заемал, Евгений Примаков заяви пред  белградския ежедневник „Вечерне новости“ , че Москва „ще подкрепи всяко искане на Белград към Русия и ще защитава правата на Сърбия в южната й провинция“. \r\nПо неговите думи, „Русия е гарант, че Сърбия няма да загуби в този процес“. \r\n„Ние ще подкрепим всяко действие на вашето ръководство за Косово, ако то е одобрено с политически консенсус и ако решението няма да предизвика граждански конфликт. За Русия е най-важна собствеността и личната сигурност на сърбите в Косово и Метохия“, увери Примаков. \r\n*** Палатата на представителите на Конгреса на САЩ гласува в подкрепа на законопроекта за помощ в диверсификацията на източниците на енергоресурси на страните от Централна и Източна Европа и борба с влиянието на Русия, предава  ТАСС . \r\n„За“ законопроекта гласуваха 391 конгресмени, а 24 бяха „против“. Ако инициативата бъде одобрена от Сената, тя трябва да бъде подписана от президента на САЩ. \r\nКакто твърдят авторите на документа, САЩ трябва „да помогнат на страните от Централна и Източна Европа да понижат своята зависимост от енергийни ресурси от страни, които използват зависимостта в сферата на енергетиката, за да разпространяват политическото си влияние, като Руската Федерация, която използва природния газ, за да принуждава, сплашва и оказва влияние на други страни“. Във връзка с това, съгласно текста на законопроекта, Държавният департамент и свързаните с него ведомства трябва „да подкрепят усилията на Европейската комисия и правителствата на страните от Централна и Източна Европа, целящи укрепването на тяхната енергийна сигурност“. Това трябва да бъде, от една страна, „дипломатическа и политическа поддръжка“, а от друга – финансова поддръжка на конкретни проекти в сферата на енергетиката. За тази цел се предлага да се „отдели финансиране в размер на не повече от 1 млрд. долара за подкрепата на частни инвестиции в проекти, способстващи диверсификацията на източниците на енергия, както и системите за пренос на енергоресурси в страните от Централна и Източна Европа“. \r\nЗаконопроектът предполага също да се отделят 5 млн. долара на Агенцията за търговия и развитие на САЩ, която да окаже съдействие на европейските страни да наемат допълнителни служители, които да се занимават с тези въпроси. \r\nПо-рано на конференцията CERAWeek в Хюстън американският държавен секретар Майкъл Помпео заяви, че Вашингтон не иска американските съюзници в Европа да зависят от доставките на природен газ от Русия в резултат на изграждането на газопровода „Северен поток 2“. Той отбеляза, че Съединените щати възнамеряват да „помогнат на приятелите си да осигурят диверсификация“ на енергийните доставки. \r\nВ тази връзка държавният секретар отбеляза ролята на частните компании за увеличаване на износа на втечнен природен газ в Полша. \r\nПроектът \"Северен поток - 2\" включва изграждането на два газопровода с общ капацитет от 55 милиарда кубически метра годишно газ от бреговете на Русия през Балтийско море до Германия. Разходите за строителство се оценяват на 9,5 милиарда евро, пускането на тръбопровода се очаква до края на 2019 година. \r\n***  Лидерите на Китай, Франция, Германия и ЕС трябва да се срещнат в Париж във вторник за \"безпрецедентни\" преговори за подобряване на връзките, въпреки нарастващите тревоги за огромните инвестиции на Пекин в Европа, отбелязва  AFP . \r\nТова се случва преди срещата на върха ЕС-Китай следващия месец в Брюксел и един ден, след като китайският президент Си Дзинпин подписа редица сделки с Франция, включително голям договор за самолети. \r\nНа лъскава държавна вечеря в понеделник вечерта френският президент Емануел Макрон каза, че се надява да изгради \"ново глобално управление\" с Китай и ще обсъди това на \"безпрецедентната среща с германския канцлер и председателя на Европейската комисия\". \r\n„Това, което правим сега, е важен жест. Това е свидетелство за дълбоката ви привързаност към сътрудничеството на Китай с Европа ... и моето желание да изградя силна Европа\", каза той на Си. \r\nГерманският канцлер Ангела Меркел и председателят на Европейската комисия Жан-Клод Юнкер ще се присъединят към двамата лидери в Елисейския дворец, за да проучат \"точките на сближаване\" между двата търговски гиганта. \r\nВ понеделник Китай и Франция подписаха дузина сделки за ядрена енергия, културен обмен и чиста енергия, а Пекин се ангажира да закупи и 290 самолета Airbus A320 и 10 самолета A350 от европейския конгломерат Airbus. \r\nПоръчката, първоначално за 184 А320 за 13 китайски авиокомпании, бе обявена за първи път по време на държавното посещение на Макрон в Китай през януари 2018 година. \r\nВсички сделки, включително една за износ на френски замразени пилета за Китай, възлизат на общо 40 млрд. долара. \r\nПосещението на Си представлява особено предизвикателство за Макрон, който иска да задълбочи връзките на ЕС с Китай, като същевременно се противопостави на нарастващото глобално влияние на Пекин. \r\nВ изказване след разговорите със Си в понеделник, Макрон призова за \"силно европейско-китайско партньорство\", добавяйки, че това трябва да се основава на \"силна многостранност\" и \"честна и балансирана\" търговия. \r\nМеждувременно Си подчерта, че \"обединена и просперираща Европа се вписва в нашето виждане за многополюсен свят\". \r\n\"Китай винаги ще подкрепя европейската интеграция и нейното развитие\", добави той в изявление пред пресата. \r\nОколо 200 гости, включително френският актьор Ален Делон, който е широко известен в Китай, френският композитор на електронната музика Жан-Мишел Жар и китайската актриса Гонг Ли присъстваха на държавната вечеря в понеделник. „Новият път на коприната“ \r\nПо-рано по време на своето пътуване Си посетил Италия, която стана първата държава от Г-7, която се присъедини към огромния китайски инфраструктурен проект \"Нов път на коприната\", който предизвика неспокойствие в САЩ и Европейския съюз. \r\nМакрон обяви, че Франция и Китай ще си сътрудничат по редица инвестиционни проекти в някои от страните, участващи в инициативата, което е огромно начинание за свързване на Азия с Европа. \r\nУчастието на Италия идва въпреки опасенията относно проекта на други европейски държави, които се притесняват от нарастващото влияние на Китай. \r\nСи настоява, че проектът ще бъде двупосочна улица за инвестиции и търговия. \r\nНо комисарят по бюджета на ЕС Гюнтер Йотингер в интервю за вестник през уикенда изрази \"загриженост, че в Италия и други европейски страни инфраструктурата от стратегическо значение като енергийни мрежи, високоскоростни железопътни линии или пристанища вече не са европейски, а в китайски\". \r\nНедоверието на Европа към китайския телекомуникационен гигант Huawei, който ще се превърне в доминиращ играч в мобилните технологии от следващо поколение 5G в световен мащаб, също е емблематичен за все по-напрегнатите отношения. \r\nСАЩ оказват натиск върху европейските съюзници да не използват технологията на Huawei, заявявайки, че това създава риск за сигурността, тъй като потенциално позволява на Пекин да има достъп до чувствителни комуникации. \r\nДосега Франция не е изключила използването на технологията Huawei. \r\nОсвен че обръща внимание на търговското сътрудничество и стратегическите въпроси със Си, Макрон е призован да се справи с случая с Менг Хонгвеи, китайския бивш шеф на базираната във Франция полицейска агенция Интерпол. \r\nСъпругата на Менг не се е чувала със съпруга си, откакто той бе арестуван в Китай преди близо шест месеца. В неделя се разбра, че тя е писала на Макрон с молба да засегне изчезването му пред Си. \r\nСмята се, че Менг е изправен пред обвинения в корупция. \r\nВъпреки многото източници на търкания, Франция иска да ангажира Китай като по-близък партньор, тъй като Вашингтон става по-изолационистка при политиката на Тръмп \"Америка на първо място\". \r\n*** Саудитска Арабия осъди решението на американския президент Доналд Тръмп да признае официално Голанските възвишения за територия на Израел,  се казва в изявление, разпространено от държавната информационна агенция във вторник, предава  Reuters . \r\n„Опитите да се наложи свършен факт не променят ситуацията“, се казва в съобщението, където се уточнява, че Голаните са „окупирана земя на Сирийската арабска република съгласно всички съответстващи международни резолюции“. \r\n„Това ще има значителни отрицателни последици за мирния процес в Близкия Изток и сигурността и стабилността в региона“, предупреждава Рияд. \r\n***  Палатата на представителите на САЩ единогласно прие законопроект „за борба с руската заплаха във Венецуела“, предава  РИА Новости . \r\nСъгласно документа се забранява влизането в САЩ на руски представители, които подкрепят силите за сигурност на Венецуела. Предлага се техните визи да бъдат отзовани. \r\nЗа да влезе в сила, законопроектът трябва да бъде приет от Сената и подписан от президента на САЩ. \r\nСлед това, както се казва в документа, държавният секретар ще трябва: \r\n-\tВ течение на месеца да представи „стратегия за борба с руско-венецуелското сътрудничество“; \r\n-\tВ течение на три месеца да оцени потенциалната заплаха от това руски фирми да купят базирана в САЩ енергийна инфраструктура, принадлежаща на венецуелската компания CITGO; \r\n-\tВ течение на четири месеца да представи отчет за сътрудничеството между Москва и Каракас по линия на сигурността и „потенциалната заплаха от това сътрудничество за САЩ и страните от Западното полукълбо“. \r\n***  Американският президент Доналд Тръмп и израелският премиер Бенямин Нетаняху потвърдиха становището си относно необходимостта от съвместно противопоставяне на Иран в Близкия изток след преговорите във Вашингтон. Това се посочва в изявление, публикувано от пресслужбата на Белия дом, предава агенция  TACC . \r\n„Двамата лидери потвърдиха необходимостта да продължат противопоставянето срещу Иран и неговите слуги, за да защитят Израел и региона от иранската агресия“, се казва в документа. Отбелязва се също, че „Нетаняху е изразил благодарност за признанието от президента относно израелския суверенитет над Голанските възвишения“. \r\n„Двамата лидери потвърдиха силните и специални отношения между САЩ и Израел“, подчерта още пресслужбата. \r\nАмериканският президент подписа прокламация за признаване на израелския суверенитет над Голанските възвишения. Тържествената церемония по подписването на този документ беше проведена в Белия дом в рамките на преговорите между Доналд Тръмп и израелския премиер Бенямин Нетаняху. \r\n***  Сръбската прогресивна партия (СПП) не е взела окончателно решение за предсрочни парламентарни избори, но сега сме по-близо до тях, отколкото преди, каза сръбският президент Александър Вучич, съобщава македонското електронно издание „ 24 Инфо “. \r\nВучич, който също е лидер на СПП, подчерта, че окончателното решение за обявяване на предсрочни избори не е взето, въпреки че всички членове на председателството са гласували „за“, освен него, който е „въздържал се“. \r\nТой също така подчерта, че председателството на СПП изрази единодушна подкрепа за решението си да не преговаря с лидерите на опозиционната коалиция „Съюз за Сърбия“, Драган Джилас, Вук Йеремич и Бошко Обрадович. \r\n„Няма да позволим насилие. Светът все още не е видял какво обявяват фашистът Обрадович и магнатите Джилас и Йеремич, което включва блокади и забрана на градските служители да отидат на работа“, каза Вучич.", "date": "2019.03.26", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/03/26/2639138/d-r-irina-mlazeva-rzi-veliko-tarnovo-bum-na-detsa-s-glisti-e-registriran-vav-veliko-tarnovo.html", "text": "Бум на деца с глисти е регистриран във Велико Търново. Това съобщи за  Радио „Фокус“ – Велико Търново  д-р Ирина Млъзева, директор на Дирекция „Надзор на заразните болести“ в Регионалната здравна инспекция. Тя посочи, че от началото на година, по време на извършените профилактични паразитологични изследвания в детските заведения на територията на общината, са регистрирани 88 деца с ентеробиоза (детски глисти). Според д-р Млъзева има тенденция на увеличаване на броя на опаразитените деца, като за втора поредна година се отчита значителен ръст на разпространението на паразитозата. Предприети са съответните мерки и са осигурени препарати за лечение на заболяването. „Ентеробиозата не подлежи на съобщаване и регистрация по Наредба №21, но е паразитоза, която има не малко значение предвид контактно-битовия път на предаване. Важно е, че към момента има препарати за лечение на опаразитените деца“, посочи д-р Млъзева. \r\nЕнтеробиозата е широко разпространена паразитоза, която засяга всички възрасти, най-често детската и началната училищна възраст. Паразитът е разделнополов и представлява малък вретенообразен глист с белезникав цвят, изтънен, заострен в задния край. Женските острици достигат дължина до 12 мм и ширина до 0,50 мм. Мъжките острици са дълги 5 мм, а широки до 0,30 мм. Източник на паразитозата е опаразитеният човек. Предаването на заразата става чрез контаминирани с яйца ръце, хранителни продукти, прах, околни предмети, запрашен въздух, мухи и др. В България е широко разпространена. В организираните детски колективи достига от 5 до 20% и повече. \r\nНадежда КРЪСТЕВА", "date": "2019.03.26", "title": "Д-р Ирина Млъзева, РЗИ - Велико Търново: Бум на деца с глисти е регистриран във Велико Търново"}
{"url": "http://www.focus-news.net/news/2019/03/26/2639136/blagoevgrad-politsai-i-magistrati-ot-tsyalata-strana-byaha-nagradeni-v-ramkite-na-10-to-izdanie-na-konkursa-strahliviyat-umira-vseki-den-smeliyat-samo-vednazh.html", "text": "Полицаи и магистрати от цялата страна бяха наградени в рамките на 10-то издание на конкурса „Страхливият умира всеки ден, смелият – само веднъж“ в Благоевград, предаде репортер на  Радио „Фокус“ – Пирин . На официалната церемония, която се проведе в зала „22 септември“ присъстваха зам.-министърът на МВР Стефан Балабанов, председателят на Комисия за противодействие на корупцията и за отнемане на незаконно придобитото имущество (КНОПИ) Пламен Георгиев, зам.-кметовете на Община Благоевград – Христина Шопова, Иво Николов и инж. Емилия Тунева, посланикът на Италия Н. Пр. Стефано Балди,  представители на различни полицейски управление в страната, адвокати, прокурори и други. Приветствени слова към отличените отправиха зам.-кметът на Община Благоевград Христина Шопова, Негово високопреосвещенство Неврокопският митрополит Серафим, зам.-министърът на МВР Стефан Балабанов, посланикът на Италия Н. Пр. Стефано Балди, председателят на ОбСН – Благоевград Теменужка Любенова и други. По време на церемонията стана ясно, че специална комисия е разгледала представените номинации в два раздела – за магистрати и полицаи.  \r\nВ раздел „Магистрати“ бяха връчени три големи награди, една международна и две национални. Голямата национална награда за цялостна дейност на институция – плакет и грамота бе присъдена на Комисията за противодействие на корупцията и за отнемане на незаконно придобитото имущество. Председателят на комисията Пламен Георгиев прие наградата от името на КНОПИ като и за самият него имаше специална грамота. Другата голяма национална награда – плакет и грамота бе присъдена на зам.-главният прокурор Иван Гешев. Неговата награда бе получена от прокурор Ангел Кънев, който прочете и поздравителен адрес от името на прокурор Гешев. Голямата международна награда – плакет и грамота бе присъдена на италианският магистрат Алфонсо Сабела. В рамките на конкурса бяха раздадени и десетки грамоти на магистрати и полицаи от различни краища на България, отличили се в своята работа като добри професионалисти, борещи се с престъпността. \r\nЛивия НИНОВА", "date": "2019.03.26", "title": "Благоевград: Полицаи и магистрати от цялата страна бяха наградени в рамките на 10-то издание на конкурса „Страхливият умира всеки ден, смелият – само веднъж“"}
{"url": "http://www.focus-news.net/news/2019/03/26/2639131/doncho-barbalov-zam-kmet-na-sofiya-zabelezhki-za-remontite-vinagi-mozhe-da-ima-no-e-normalno-da-se-reagira-kogato-neshto-ne-e-dobro.html", "text": "Забележки винаги може да има и мисля, че това всеки един от нас, като гражданин, когато види нещо, което не е добро, трябва да реагира. Това каза пред журналисти заместник-кметът на София Дончо Барбалов по време на проверка на строително-монтажните работи по обновяването на площад „Гарибалди“, предаде репортер на  Агенция „Фокус“ . „Ние също правим така и имаме надзор, експерт и непрекъснато се обикаля по обектите и се дават препоръки, за да се подобри работата. Територията е огромна, но се полагат всички усилия. Ние също сме доста строги и взискателни към работата, за да може това, което ще се получи, да е добро и всички ние, като жители на този град, да сме доволни от крайния резултат“, заяви зам.-кметът на София. \r\nНа въпрос дали плочките на площад „Гарибалди“ са криви, Барбалов коментира, че експертите първо трябва да ги видят и да дадат становище колко от нещата отговарят на стандартите. „Има измервания, които трябва да се извършат за равност и ако не отговарят, съответно ще трябва да се преправят. За фугите със сигурност има още какво да се работи, за това работата все още не е приключила и проектът не е приет“, посочи още той. \r\nИрина ИВАНОВА", "date": "2019.03.26", "title": "Дончо Барбалов, зам.-кмет на София: Забележки за ремонтите винаги може да има, но е нормално да се реагира, когато нещо не е добро"}
{"url": "http://www.focus-news.net/news/2019/03/26/2639140/eadaily-turtsiya-zapochna-razsledvane-na-jpmorgan.html", "text": "Турските финансови регулатори - Агенцията за банкова регулация и надзор (BDDK) и този за капиталовите пазари (SPK) – счетоха за спекулативен петъчния доклад на експертите на JPMorgan, в който са говори за нестабилността на лирата и започна разследване на холдинга, съобщава  руската агенция EADaily . \r\nВ своя доклад анализаторите на JPMorgan твърдят, че турската валута може да продължи спада си спрямо долара. След това процентът на лирата действително падна с 4%, което беше най-сериозният спад от август 2018 година. \r\nПоредното обезценяване на националната валута на фона на предстоящите местни избори (31 март) предизвика загрижеността на правителството относно това, че финансовите институции и обикновените граждани на страната предпочитат да купуват повече валута, тъй като отношенията на Анкара с Вашингтон се влошават. \r\nТурският президент Реджеп Тайип Ердоган заяви, че тези, които работят във финансовия сектор на страната и купуват чуждестранна валута в очакване на падането на националната валута, ще платят \"много висока цена\".", "date": "2019.03.26", "title": "EADaily: Турция започна разследване на JPMorgan"}
{"url": "http://www.focus-news.net/news/2019/03/26/2639142/kyustendil-obshtina-dupnitsa-organizira-informatsionna-sreshta-na-tema-evropeyskiyat-sayuz-i-mladite-hora.html", "text": "Община Дупница организира информационна среща на тема „Европейският съюз и младите хора“. Това съобщи за  Радио „Фокус” – Кюстендил  Христо Апостолов, пресаташе на Община Дупница. Срещата ще се състои на 28 март от 15.00 часа в заседателната зала на Общината. Тя се организира съвместно с Национален младежки форум. На срещата са поканени ученици от средните училища на територията на общината, които ще бъдат запознати с възможностите за свободно пътуване, учене и работа в границите на Европейския съюз, с Европейската младежка стратегия и други актуални теми свързани с младите хора. \r\nВенцеслав ИЛЧЕВ", "date": "2019.03.26", "title": "Кюстендил: Община Дупница организира информационна среща на тема „Европейският съюз и младите хора“"}
{"url": "http://www.focus-news.net/news/2019/03/26/2639143/zam-ministar-stefan-balabanov-kogato-vsichki-institutsii-rabotyat-zaedno-v-ekip-uspehat-e-neminuem.html", "text": "Когато всички институции работят заедно в екип, успеха е неминуем. Това каза по време на официалната церемония по награждаването на отличените магистрати и полицаи в конкурса „Страхливият умира всеки ден, смелият – само веднъж“ в памет на италианския магистрат Джовани Фалконе в Благоевград зам.-министърът на вътрешните работи Стефан Балабанов, предаде репортер на  Радио „Фокус“ – Пирин . „Най-напред искам да Ви поздравя от името на министърът на вътрешните работи Младен Маринов и да изкажа неговата огромна благодарност към ръководството на Община Благоевград и към посланикът на Италия Н. Пр. Стефано Балди за тази инициатива, която се провежда за 10-ти път“, каза още зам.-министър Балабанов.  \r\nТой отбеляза, че делото на Джовани Фалконе и неговият пример отдавна са надхвърлили границите на Италия и България и са станали своеобразно знаме на тези, които се борят против корупцията, разпространението на наркотици и въобще против престъпността във всичките ѝ сфери. „Както каза Негово високопреосвещенство Неврокопският митрополит Серафим – добрите зърна на посевите растат паралелно с плевелите, но аз съм убеден, че както се случва и в живота плевелите винаги са по-малко от добрите зърна. Така и каузата на всички нас тук е обречена на успех, защото както казва и Джовани Фалконе – когато всички институции работят заедно в екип, успехът е неминуем“, подчерта зам.-министър Балабанов. Той изказа благодарността си към всички магистрати и институции, които работят заедно с МВР. „Пред вас искам да заявя, че тези институции никога не са работили така екипно, както до сега. Абсолютно съм убеден, че когато българският дух е съчетан с вашия професионализъм и отговорност, то победата във вечната борба между доброто и злото ще отиде при доброто“, допълни зам.-министър Балабанов. \r\nЛивия НИНОВА", "date": "2019.03.26", "title": "Зам.-министър Стефан Балабанов: Когато всички институции работят заедно в екип, успехът е неминуем"}
{"url": "http://www.focus-news.net/news/2019/03/26/2639145/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.03.26", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/03/26/2639130/zam-ministar-krasimir-parvanov-ne-mi-e-okazvan-natisk-za-da-podam-ostavka.html", "text": "Не ми е оказван натиск, за да подам оставка. Това каза пред  БНР  заместник-министърът на енергетиката Красимир Първанов, който подаде оставка по-рано днес. „Разразилият се скандал хвърля петно не само върху мен, но и върху Министерство на енергетиката, и върху правителството затова предприех тези стъпки“, заяви той. „Оставката ми е депозирана в Министерски съвет, но нямам информация дали е приета“, коментира той. Красимир Първанов посочи, че не е консултирал оставката си с „Обединените патриоти\", въпреки че той е номинация на НФСБ за поста зам.-министър на енергетиката. \"Нямам нищо общо с тази фирма (\"Артекс\" - бел.ред.)\", категоричен беше Първанов. \"Жилището, което съм закупил, е на груб строеж\", уточни той. Оставката е свързана с „Апартаментгейт“, тъй като Красимир Първанов е придобил от фирмата „Артекс“ апартамент и два гаража на ул. „Тинтява“ в столичния кв. „Изток“.", "date": "2019.03.26", "title": "Зам.-министър Красимир Първанов: Не ми е оказван натиск, за да подам оставка"}
{"url": "http://www.focus-news.net/news/2019/03/26/2639146/doncho-barbalov-zam-kmet-na-sofiya-raboti-se-po-otstranyavaneto-na-nerednosti-v-remontite-deynosti-na-gradinkata-kristal.html", "text": "За ремонтните дейности на градинката „Кристал“ имаше много забележки. В края на миналата седмица надзорът даде конкретни указания по места, къде има недостатъци и неравности, работи се по отстраняването. Това каза пред журналисти заместник-кметът на София Дончо Барбалов, предаде репортер на  Агенция „Фокус“ . „Днес, когато минах от там видях, че е работено, но има още неща, които трябва да се оправят. Вижда се, че са положени усилия, част от нещата да бъдат коригирани“, заяви Дончо Барбалов.  \r\nНа въпрос на журналисти, свързан, с ремонтните дейности на градинката при Софийски университет „Св. Климент Охридски“  Барбалов коментира, че малко по-късно днес ще отиде и до там, за да види дали е работено по отстраняване на нередностите.  \r\n Ирина ИВАНОВА", "date": "2019.03.26", "title": "Дончо Барбалов, зам.-кмет на София: Работи се по отстраняването на нередности в ремонтите дейности на градинката „Кристал“"}
{"url": "http://www.focus-news.net/news/2019/03/26/2639147/sofiya-26-godishen-motorist-e-zaginal-pri-katastrofa-na-avtomagistrala-hemus-v-rayona-na-viadukt-eleshnitsa.html", "text": "26-годишен моторист е загинал при катастрофа на автомагистрала „Хемус“  в района на виадукт „Елешница“. Това съобщиха от  ОДМВР - София . Сигналът за инцидента е подаден около 16.20 часа на 25 март в РУ - Елин Пелин. Съобщено е за тежко пътнотранспортно произшествие в района на виадукт „Елешница“ на автомагистрала „Хемус“ в посока София. При огледа на местопроизшествието е установено, че е катастрофирал мотоциклет „Сузуки“. 26-годишният водач е транспортиран в столична болница с тежки травми и наранявания, където впоследствие е починал. По случая е образувано досъдебно производство.", "date": "2019.03.26", "title": "София: 26-годишен моторист е загинал при катастрофа на автомагистрала „Хемус“  в района на виадукт „Елешница“"}
{"url": "http://www.focus-news.net/news/2019/03/26/2639144/danail-kirilov-gerb-ne-sa-vodeni-razgovori-da-zaema-posta-ministar-na-pravosadieto.html", "text": "Не са водени разговори да заема поста министър на правосъдието. Това каза председателят на Правна комисия и депутат от ГЕРБ Данаил Кирилов пред журналисти, предаде репортер на   Агенция \"Фокус“ . „По отношение и във връзка с твърденията за позицията министър на правосъдието, заявявам, че такива разговори с мен не са провеждани до този момент“, обяви той. „Знаете, че това е правомощие на министър-председателя на Република България. Ако има нещо в тази връзка, смятам, че ще разберете своевременно за това\", коментира Данаил Кирилов.  \r\nДеница КИТАНОВА", "date": "2019.03.26", "title": "Данаил Кирилов, ГЕРБ: Не са водени разговори да заема поста министър на правосъдието"}
{"url": "http://www.focus-news.net/news/2019/03/26/2639149/varna-apelativniyat-sad-potvardi-aresta-na-mazh-razsledvan-za-pritezhanie-na-nyakolko-vida-narkotichni-veshtestva.html", "text": "Апелативният съд потвърди ареста на мъж, разследван за притежание на няколко вида наркотични вещества. Това съобщиха от пресцентъра на  Апелативен съд – Варна . Асен С. е обвиняем по досъдебно производство за притежание на голямо количество и различни наркотични вещества, предназначени за продажба. Днес състав на Варненския апелативен съд потвърди като правилна и законосъобразна първоначалната мярка за неотклонение „задържане под стража“, определена миналата седмица спрямо Асен от Окръжен съд – Варна.  \r\nПри полицейска проверка на 19 март 2019 година от обвиняемия иззели 133 дози хероин, 14 дози амфетамини, малко количество суха тревна маса, близо 350 лв., 8 телефона и 2 таблета. Прокурорът от Апелативна прокуратура днес информира съда, че събраните още в първите часове на разследването доказателства и гласни свидетелства сочат, че безработният мъж продължително време и ежедневно е продавал забранени от закона вещества от автомобила, паркиран пред дома му. Обвиняемият имал множество криминални регистрации за различни престъпни посегателства и наложено административно наказание затова, че управлявал автомобил без книжка. \r\nСъставът на Варненския апелативен съд днес сподели законосъобразността на аргументите на първата съдебна инстанция, определила първоначалния арест. Събраните при разследването доказателства категорично обосновават предположението, че Асен С. е автор на престъплението, а и защитата му не оспори този факт. Притежанието на наркотични вещества, предназначени за разпространение е тежко престъпление по смисъла на закона и се наказва със затвор от 2 до 8 години. Нещо повече. Въззивният съд не прие твърденията на адвоката на обвиняемия, че няма опасност Асен да се укрие от наказателно преследване или да извърши престъпление. Съдът се позова на данни в кориците на делото, според които само преди 5 месеца обвиняемият бил установен да управлява автомобил след употреба на наркотици и дори предал на проверяващите го тогава три вида забранени от закона вещества, които били в колата му. Съдът коментира тези факти като лоши характеристични данни на обвиняемия, който е склонен към противоправно поведение. \r\nОпределението, с което Варненският апелативен съд потвърди като правилно и законосъобразно първоначалното задържане под стража на Асен С., е окончателно.", "date": "2019.03.26", "title": "Варна: Апелативният съд потвърди ареста на мъж, разследван за притежание на няколко вида наркотични вещества"}
{"url": "http://www.focus-news.net/news/2019/03/26/2639128/sofiya-stotitsi-grazhdani-podnesoha-ventsi-i-tsvetya-na-memoriala-na-odrintsi-v-stolitsata-v-pamet-na-geroite-ot-odrinskata-epopeya.html", "text": "Стотици граждани поднесоха венци и цветя на Мемориала на Одринци в столицата в памет на героите от Одринската епопея, предаде репортер на  Агенция „Фокус“ . С това възпоменателната церемония по повод Деня на Тракия в парк „Св. Никола“ приключи.  \r\nНа събитието присъстваха стотици родолюбиви граждани и политици. В програмата участвах актрисата Василка Сугарева, квартет „Славей”, квартет „Армейска песен” и Нели Рангелова. Слова произнесоха д-р Тодор Чобанов - зам.- кмет на Столичната община, и Красимир Премянов - председател на Съюза на тракийските дружества в България. Събитието се проведе на фона на патриотични песни и военни маршове.  \r\nПреди това в храм „Свети Николай Софийски - Нови” бе отслужена панихида в памет на българските войни, паднали край Одрин и из тракийските полета и бяха поднесени венци и цветя пред паметника на Антим I.  \r\nПрез 2006 година 26 март е признат официално от българското правителство за Ден на Тракия. На този ден се чества подвигът на българските войни, паднали край Одрин и из тракийските полета, както и почитта и паметта към хилядите българи - тракийски бежанци, намерили подслон в пределите на България и запазили родовата си памет. Чества се като годишнина от денят, в който е превзета Одринската крепост на 26 март 1913 г. от Българската армия през Балканската война (1912-1913). Пленени са 14 турски генерали, 2000 офицери, 50 000 войници, 413 оръдия, 46 тежки картечници, 90 000 снаряда, 12 000 000 патрона и друго имущество. Българите губят в атаката 1316 убити и 6329 ранени. Победата донася свободата на тракийските българи. \r\nНа този ден всички тракийски дружества в страната почитат паметта на героите от Одринската епопея с поклонение пред светите места, с църковни служби и концерти. \r\nДеница КИТАНОВА", "date": "2019.03.26", "title": "София: Стотици граждани поднесоха венци и цветя на Мемориала на Одринци в столицата в памет на героите от Одринската епопея"}
{"url": "http://www.focus-news.net/news/2019/03/26/2639141/doncho-barbalov-zam-kmet-na-sofiya-proverkite-na-ploshtad-garibaldi-shte-priklyuchat-i-obektat-shte-bade-gotov-kogato-rabotata-bade-svarshena-kachestveno.html", "text": "Проверките на площад „Гарибалди“ ще приключат и обектът ще бъде готов, когато работата бъде свършена качествено. Това каза пред журналисти заместник-кметът на София Дончо Барбалов по време на проверка на строително-монтажните работи по обновяването на площад „Гарибалди“, предаде репортер на  Агенция „Фокус“ . „Не може да правим компромиси с качеството, не може да правим компромиси и с това, което всички софиянци искат - да получат, в крайна сметка, един добър и приветлив център. Срокът не е най-важното, най-важното е обектът да бъде изпълнен качествено, за да може, когато работата бъде заплатена, всички да сме спокойни, че сме си свършили добре работата“, заяви Дончо Барбалов.  \r\nТой отбеляза, че обектът е открит в началото на май 2018 година, договорът е за 300 дни и към този момент по различни метеорологични причини има 86 дни признати от страна на надзора. „Строителят претендира за над 102 дни, но само 86 дни са признати към този момент. Работата продължава. Не трябва да ни притеснява срокът, а трябва да ни притеснява работата да бъде свършена качествено, за да може това да бъде едно място, което всички софиянци използваме в продължение на години и да сме доволни от това, което виждаме“, посочи още той. \r\nБарбалов коментира, че е направена проверка за качеството на материалите. „Що се отнася до физическите показатели, които са залегнали в договора, проверка е извършена в лаборатория и те отговарят“, заяви той. \r\nОтносно ограничителите на ул. „Граф Игнатиев“ Дончо Барбалов коментира, че е възложено на експерти да намерят евентуално ново решение, което да бъде обсъдено и представено и тогава може да се стигне до промяна. „Нищо не мога да кажа, докато експертите не свършат своята работа. Знаем за два случая на пострадали хора, имаме различни жалби и трябва да се намери най-доброто безопасно решение. В крайна сметка всички искаме да е безопасно и да се вписва в общата визия на пространството“, посочи зам.-кметът на София. Той заяви, че все още се извършва проверка на управляващия орган относно подложките на ул. „Граф Игнатиев“ ще може да ги коментира, след като те приключат своята работа.  \r\nИрина ИВАНОВА", "date": "2019.03.26", "title": "Дончо Барбалов, зам.-кмет на София: Проверките на площад „Гарибалди“ ще приключат и обектът ще бъде готов, когато работата бъде свършена качествено"}
{"url": "http://www.focus-news.net/news/2019/03/26/2639151/hristina-shopova-zam-kmet-na-blagoevgrad-v-balgariya-rabotyat-mnogo-dostoyni-hora-boreshti-se-s-prestapnostta-vav-vsichkite--proyavi.html", "text": "В България работят много достойни хора, борещи се с престъпността във всичките ѝ прояви. Това каза по време на официалната церемония по награждаването на отличените магистрати и полицаи в конкурса „Страхливият умира всеки ден, смелият – само веднъж“ в памет на италианския магистрат Джовани Фалконе зам.-кметът на Община Благоевград Христина Шопова, предаде репортер на  Радио „Фокус“ – Пирин . „Джовани Фалконе не беше нито първият, нито последният магистрат, убит от престъпните кланове, но той е човекът, който се превърна в символ на борбата срещу престъпността. Той бе достоен човек, който се бореше срещу престъпността и мафията, отдавайки живота си и превръщайки се в пример за всички, които го последваха“, каза още Христина Шопова. Според нея не трябва да забравяме, че и в нашата страна работят много достойни хора в тази сфера. „Хора, които са заслужили, които не спят нощем и които се грижат за това ние да спим спокойно и да има по-добър свят за децата ни“, добави Шопова. Тя пожела на всички да продължават все така успешно да се борят с престъпността, за да бъде гарантирано още по-светло бъдеще за България. \r\nЛивия НИНОВА", "date": "2019.03.26", "title": "Христина Шопова, зам.-кмет на Благоевград: В България работят много достойни хора, борещи се с престъпността във всичките ѝ прояви"}
{"url": "http://www.focus-news.net/news/2019/03/26/2639152/kyustendil-oblastniyat-informatsionen-tsentar-organizira-sreshta-po-povod-vazmozhnosti-za-kandidatstvane-s-malki-initsiativi.html", "text": "Областният информационен център в Кюстендил организира среща по повод възможности за кандидатстване с малки инициативи. Това съобщи за  Радио „Фокус” – Кюстендил  Любомира Велинова, управител на Областен информационен център – Кюстендил, изграден по проект на Община Кюстендил. Информационната среща ще се състои на 29 март от 11.00 часа в офиса на центъра. Тя е насочена към неправителствения сектор. „Ще бъдат разяснени условията за кандидатстване по Схемата за малки инициативи в рамките на Програма „Фонд Активни граждани България“, средствата за която се осигуряват от Финансовия механизъм на Европейското икономическо пространство”, каза Любомира Велинова. Фондът ще подкрепя дългосрочната устойчивост и капацитета на гражданския сектор, укрепвайки неговата роля в насърчаване на демократичното участие, активното гражданство и човешките права. \r\nВенцеслав ИЛЧЕВ", "date": "2019.03.26", "title": "Кюстендил: Областният информационен център организира среща по повод възможности за кандидатстване с малки инициативи"}
{"url": "http://www.focus-news.net/news/2019/03/26/2639155/shumen-blizo-300-uchastnitsi-shte-se-vklyuchat-v-25-ite-mezhdunarodni-detsko-yunosheski-horovi-praznitsi-dobri-voynikov.html", "text": "Близо 300 участници ще се включат в 25-ите Международни детско-юношески хорови празници „Добри Войников“ в Шумен, предаде репортер на  Радио „Фокус“ - Шумен . Програмата на мащабната културна инициатива, която ще се проведе от 4 до 7 април беше представена на брифинг с участието на диригента на хор „Бодра песен” Деница Узунова, директорът на ЦПРЛ – ОДК Мария Йорданова и началникът отдел „Култура“ в Община Шумен Десислава Златева. Мария Йорданова посочи, че тази година най-старите хорови празници в България, са посветени на 180-годишнината от рождението на Добри Войников и 160-годишнината от създадения от него на първи многогласен детски хор. Началото си детско-юношеските хорови празници водят от 1971 година, по идея на проф. Венета Вичева. В тазгодишното издание ще участват 9 хора от България и чужбина. „Мащабната културна инициатива ще се проведе в рамките на три дни, на две сцени, Общината е заделила около 20 000 лв., за да посрещнем като добри домакини деца и техните ръководители, както от България, така и от чужбина“, заяви Десислава Златева. От своя страна Деница Узунова, която е главен двигател на събитието, благодари за подкрепата и на Община Шумен и на всички партньори. Участниците ще представят своите концертни програми на 4,5 и 6 април от 18.00 часа на сцената на ДКТ „Васил Друмев“. На 4 април ще се представят Детски хор „Бодра песен“ и Народен хор на Националното училище по фолклорни изкуства „Филип Кутев“ - Котел. На 5 април е участието на  Младежки хор при Националното музикално училище „Проф. Панчо Владигеров“ в Бургас, Хор „Фантазия“, при Двореца на децата , гр. Васлуи ,Румъния, а Хорът при Средното музикално училище „Алимо“ -  гр. Атина, Гърция ще представи новите тенденции в хоровото изкуство, съчетани с движение и танци на сцената. В концертната програма на 6 април ще се изявят Представителен хор при СУ „Сава Доброплодни\", Смесен хор „Орфей“ - гр. Браила и Вокален ансамбъл „Фортисимо“- Бургас.  На гала концерта на фестивала ще бъде представена премиерно хорово-симфоничната творба „Младежка меса“, от словенския композитор Тине Бец.  \r\nВ трите дни на 25-ите Международни детско-юношески хорови празници „Добри Войников“ ще бъде организирано хорово ателие с ръководител и диригент Славил Димитров. Нов момент в програмата на фестивала се явява Църковният концерт, с участието на няколко хора, на 7 април в 10.30 часа в храма Св. Вознесение Господне“ в Шумен.   \r\n„7 април е рождената дата на проф. Венета Вичева и този духовен концерт ще бъде в нейна памет и чест. Очаква се концертът да бъде открит от Варненския и Великопреславски митрополит Йоан“, каза Деница Узунова.  \r\nДруг акцент в програмата е предвидената творческа среща  с композитора проф. Николай Стойков и представяне на монографията „Хоровите послания на Николай Стойков“ с автор Николина Кротева. Срещата ще се състои на 5 април от 16.00 часа в изложбена зала на РБ „Ст. Чилингиров“. \r\nЩе гостува и ще връчи дипломи за участие Жан Пиер ван Авермаат, Белгия, генерален секретар на Федерацията на хоровете към Европейския съюз, член на Световния хоров съвет. Сред гостите на фестивала са още Яна Делирадева, диригент и първи носител на Наградата за диригентско майсторство „Проф. В. Вичева“, както и Милка Толедова, диригент на хора на Пловдивските момчета, едни от най- дългогодишните участници във фестивала. Официалното откриване на 25-ите Международни детско-юношески хорови празници „Добри Войников“ ще се състои на 4 април от 17.30 часа пред ДКТ „Васил Друмев“. Във фоайето на театъра ще бъде открита изложба, посветена на 25-ото юбилейно издание на празниците. \r\nИвелина ИВАНОВА", "date": "2019.03.26", "title": "Шумен: Близо 300 участници ще се включат в 25-ите Международни детско-юношески хорови празници „Добри Войников“"}
{"url": "http://www.focus-news.net/news/2019/03/26/2639150/danail-kirilov-gerb-nay-veroyatno-izpalnitelnata-ni-komisiya-shte-zasedava-v-chetvartak.html", "text": "Най-вероятно Изпълнителната комисия на ГЕРБ ще заседава в четвъртък. Това каза председателят на Правна комисия и депутат от ГЕРБ Данаил Кирилов пред журналисти, предаде репортер на   Агенция \"Фокус\" . „Във връзка с имотите в кв. \"Изток\", заявявам, че към настоящия момент, т.е. сигурен съм в това, не е имало събиране на Изпълнителната комисия на ПП ГЕРБ. Смятам, че такава комисия вероятно ще се състои четвъртък\", допълни Кирилов.  \r\nДеница КИТАНОВА", "date": "2019.03.26", "title": "Данаил Кирилов, ГЕРБ: Най-вероятно Изпълнителната ни комисия ще заседава в четвъртък"}
{"url": "http://www.focus-news.net/news/2019/03/26/2639158/stolichna-obshtina-razkriva-tri-mobilni-punkta-za-spetsifichni-otpadatsi-za-initsiativata-chasat-na-zemyata.html", "text": "И през тази година Столична община ще вземе активно участие в отбелязване на световната инициатива „Часът на Земята“, която ще се състои на 30 март 2019 г. Това съобщиха от пресцентъра на  Столична община . Освен с традиционното изгасяне на осветлението на значими сгради в София за един час – между 20.30 и 21.30 часа, за целия ден в неделя ще бъдат разкрити временни мобилни пунктове за изземане на специфични отпадъци – старо електрическо и електронно оборудване, текстилни отпадъци и опасни отпадъци. Мобилните пунктове ще са разположени на паркинга на пл. „Батенберг\" между 11.00 и 16.00 часа. \r\nЗа втора поредна година за „Часът на Земята“ ще бъде разкрит Фермерски пазар с богато разнообразие от фермерски и занаятчийски храни на малки производители от различни краища на страната. Той ще бъде разположен в градинката срещу Народния театър и ще работи между 10.00 и 18.00 часа \r\nВ допълнение към инициативите, Столична община ще освети зеления сигнал на 50 пешеходни светофара в града във формата на сърце – отправяйки ясно послание за любов към природата и подсещайки гражданите да изгасят осветлението си вечерта, включвайки се в световната инициатива. \r\nСтоличани и гостите на града са поканени и на традиционното гасене на светлини за „Часът на Земята“ и съпътстващото го огнено шоу пред Народния театър „Иван Вазов\" от 20.30 часа.", "date": "2019.03.26", "title": "Столична община разкрива три мобилни пункта за специфични отпадъци за инициативата „Часът на Земята“"}
{"url": "http://www.focus-news.net/news/2019/03/26/2639157/babh-poluchi-visoka-otsenka-ot-ek-za-kontrola-na-upotrebata-na-podobritelite-na-hrani.html", "text": "БАБХ получи висока оценка от ЕК за контрола на употребата на подобрителите на храни. Това съобщиха от пресцентъра на  БАБХ . Генерална дирекция „Здраве и безопасност на храните“ (DG SANTE) на Европейската комисия (ЕК) извърши одит между 12 и 20 март във връзка с оценка на системата за официален контрол на употребата на подобрителите на храни в България.  \r\nСпоред одитния екип, прилагането на мерките за контрол при употребата на добавки и ароматизанти в храните от Българската агенция по безопасност на храните (БАБХ) и спазването на европейското законодателство напълно отговарят на високите критерии, поставени от ЕК, и съответстват на тези в другите проверени страни членки на Европейския съюз. \r\nПо време на одита бяха проведени срещи с експерти на централно и областно ниво от БАБХ, отговорни за контрола на употребата на добавките и ароматизантите в храните. С тях бяха дискутирани осъществяването на официален контрол в обектите за производство на подобрители в храните и в предприятията, които влагат в крайните продукти добавки и ароматизанти.  \r\nВ хода на одита бяха посетени 8 предприятия в София, Пловдив, Карлово и Димитровград, където инспектори от Агенцията извършваха проверки за производство и влагане на подобрители пред експертите на ЕК. \r\nНа заключителната среща от мисията одитният екип посочи, че заложените и изпълняваните от компетентните органи в България проверки в тази тематична област от производството на храни надвишава честотата за контрол в проверените до момента държави.", "date": "2019.03.26", "title": "БАБХ получи висока оценка от ЕК за контрола на употребата на подобрителите на храни"}
{"url": "http://www.focus-news.net/news/2019/03/26/2639154/n-pr-stefano-baldi-poslanik-na-italiya-mezhdunarodnoto-satrudnichestvo-v-borbata-sreshtu-terorizma-i-razprostranenieto-na-narkotichnite-veshtestva-e-izklyuchitelno-vazhno.html", "text": "Международното сътрудничество в борбата срещу тероризма и разпространението на наркотичните вещества е изключително важно. Това каза по време на официалната церемония по награждаването на отличените магистрати и полицаи в конкурса „Страхливият умира всеки ден, смелият – само веднъж“ в памет на италианския магистрат Джовани Фалконе Н. Пр. Стефано Балди, посланик на Италия, предаде репортер на  Радио „Фокус“ – Пирин . Според Н. Пр. Стефано Балди зад конкурса „Страхливият умира всеки ден, смелият – само веднъж“, който се провежда за 10-та поредна година, стоят много усилия, положени както от страна на Община Благоевград, така и на Теменужка Любенова, председател на Общинският съвет по наркотичните вещества в Благоевград. Н. Пр. Стефано Балди изказа и специални благодарности към зам.-министъра на МВР Стефан Балабанов, тъй като присъствието му на въпросното събитие е знак за това колко важно всъщност е то. „Това събитие за нас всеки път е начин да си припомним за делото и заслугите на Джовани Фалконе, който е един пример за нас. В този ден чрез него си припомняме и че борбата, която водим срещу престъпността не е единична – тя е обща, тя ни обединява. Затова е много важно и международното сътрудничество, което осъществяваме в борбата срещу тероризма и разпространението на наркотичните вещества“, каза още  Н. Пр. Стефано Балди. Той отбеляза, че наградите, които се връчват в Благоевград, имат много голямо значение в тази посока. „Тези плакети и грамоти са знак за едно наистина голямо признание за огромните заслуги, които хората имат в борбата с престъпността“, добави Н. Пр. Стефано Балди. Той подчерта, че всеки един, който днес е получил наградата в рамките на конкурса, много добре знае защо е бил отличен. \r\nЛивия НИНОВА", "date": "2019.03.26", "title": "Н. Пр. Стефано Балди, посланик на Италия: Международното сътрудничество в борбата срещу тероризма и разпространението на наркотичните вещества е изключително важно"}
{"url": "http://www.focus-news.net/news/2019/03/26/2639139/todor-angelov-trakiysko-druzhestvo-ekzarh-antim-i-na-tozi-den-svezhdame-v-glava-pred-onezi-50-000-machenitsi-trakiytsi-izbiti-dokato-byagat-kam-svobodnata-chast-na-balgariya.html", "text": "На този ден свеждаме в глава пред онези 50 000 мъченици тракийци – избити, докато бягат към свободната част на България. Това каза пред журналисти по време на честванията в Деня на Тракия Тодор Ангелов, председател на Тракийско дружество „Екзарх Антим I“, предаде репортер на  Радио „Фокус“ – Бургас . По думите му днешният ден е преклонение и пред хилядите български войници, участвали в превземането на Одринската крепост. „На този ден (по стар стил: 13 март) Втора българска и Четвърта българска армии с финален щурм превземат Одринската крепост и от този миг нататък, в един кратък период от време, цяла Тракия – Одринска и Беломорска, стават под българско управление – освободени, до реокупацията от страна на Турция“, отбеляза Ангелов и добави, че с решение на Министерски съвет днешният ден е обявен за официален празник в Република България. „Вчера започнахме честванията по повод Деня на Тракия, изненадващо и за нас, с много силно мероприятие, в което участваха 58 от нашите тракийки с повече от 130 гозби. Много хора участваха в това кулинарно изложение. Приключваме честванията утре вечер в 18 часа с награждаване на участниците в конкурса „Георги Кондолов – живот, отдаден на свободата“ и с кратък рецитал – концерт, с който да поздравим участниците в конкурса“, каза още Ангелов. По думите му към момента тракийско дружество „Екзарх Антим I“ има малко над 1400 членове, разпределени в 23 клуба. \r\nМария ПОПЧЕВА", "date": "2019.03.26", "title": "Тодор Ангелов, Тракийско дружество „Екзарх Антим I“: На този ден свеждаме в глава пред онези 50 000 мъченици тракийци – избити, докато бягат към свободната част на България"}
{"url": "http://www.focus-news.net/news/2019/03/26/2639159/amerikanskata-agentsiya-po-voenna-logistika-vrachi-sertifikat-za-otlichie-na-babh.html", "text": "Американската агенция по военна логистика връчи сертификат за отличие на Българската агенция по безопасност на храните (БАБХ). Това стана по време на среща между министъра на земеделието, храните и горите Румен Порожанов и заместник-посланика на САЩ в България Джъстин Фридман, съобщиха от пресцентъра на   Министерството на земеделието, храните и горите . \r\nМинистър Порожанов заяви, че България има важно географско положение по отношение на логистичните услуги. Той допълни, че от  няколко години Американската агенция по военна логистика работи отлично със своя основен партньор, логистичният център „Фрешлоджик“, част от групата „Белла България“. Агенцията осигурява материали, горива, оборудване, медицински средства и хранителни стоки за базите и силите на САЩ и НАТО. „Фрешлоджик“ е основен партньор на агенцията като склад под митнически контрол за хранителни стоки.  Той е най-големият и модерен логистичен център в България, който съхранява продукти, директен внос от САЩ, които се пренасочват към крайни клиенти в югоизточна Европа и Средиземноморието. Партньорството носи значителни икономически ползи за страната, като навременно изплащане на значителни частни инвестиции в логистичния център, работни места за 230 души директно работещи в логистиката и косвено за още 3000 души ангажирани в производството на хранителни стоки в България, както и по-големи постъпления от данъци и такси за бюджета. „Това ще позволи на „Фрешлоджик“ да развие допълнително своя логистичен бизнес, а на „Белла България“ да утвърди позицията си като един от водещите производители на храни, да планира нови инвестиции и работни места през тази и следващата година“, посочи министърът на земеделието. \r\nОт своя страна заместник-посланикът на САЩ в България Джъстин Фридман заяви, че успешното сътрудничество между Американската агенция по военна логистика и нейният партньор в страната би било невъзможно без подкрепата на Министерството на земеделието, храните и горите, и в частност на Българската агенция по безопасност на храните. Той изтъкна, че благодарение на подкрепата и професионализма на екипа на МЗХГ и БАБХ, обемът на обработените храни само за последните три месеца на 2018 г. е около 11 млн. долара, а за годината надхвърля 30 млн. долара, като всички доставки са извършват своевременно без забавяне. \r\nНа събитието присъстваха и заместник-министърът на земеделието, храните и горите доц. д-р Янко Иванов и изпълнителният директор на БАБХ д-р Дамян Илиев, както и полк. Шанън Джонсън, аташе по отбраната в посолството на САЩ у нас, подполк. Джон Рохас, служител по двустранните въпроси в службата за сътрудничество в отбраната, Джон Слайт, регионално земеделско аташе на САЩ, Елза Маркова, изпълнителен директор на „Белла България“, Калин Кулин, търговски директор на „Фрешлоджик“ и др.", "date": "2019.03.26", "title": "Американската агенция по военна логистика връчи сертификат за отличие на БАБХ"}
{"url": "http://www.focus-news.net/news/2019/03/26/2639162/plovdiv-v-kvartal-stolipinovo-beshe-otkrit-zdraven-i-obrazovatelen-tsentar.html", "text": "В квартал „Столипиново“ беше открит здравен и образователен център, предаде репротер на  Радио „Фокус“ - Пловдив . Той е изградени по проект „Всички заедно: за по-добро образование и здраве“ на Българо-швейцарската програма за сътрудничество. Лентата прерязаха посланикът на Швейцария Н. Пр. Мюриел Берсе Коен и заместник-кметът на Община Пловдив Георги Титюков, кметът на район „Източен“ Николай Чунчуков. Здравният център е разположена в двора на ДКЦ „Изток“. Образователният център се намира в общия двор на НУ „Кирил Некатриев“ и СУ „Найден Геров“. Проектът, който се реализира в пловдивския квартал „Столипиново“ и в Куклен, започна в началото на 2017 г. и е на обща стойност 1 077 495 лева. Той има за цел да подкрепи циганската интеграция чрез реализирането на разнообразни мерки в областта на образованието, здравеопазването и овластяването на ромската общност чрез средствата на изкуството, спорта и културата. Партньори на Община Пловдив по проекта са социална фондация „Инди Рома 97“, общинска фондация „Пловдив 2019“, Община Куклен, СУ „Найден Геров“, ОУ „Кирил Нектариев“, ДГ „Лилия“. \r\nПо време на откриването зам.-кметът на Община Пловдив Георги Титюков благодари на Българо-швейцарската програма за сътрудничество, на районния кмет и на управителя на ДКЦ „Изток“ и директорите на учебните заведения. \r\nМария РУСЕВА", "date": "2019.03.26", "title": "Пловдив: В квартал „Столипиново“ беше открит здравен и образователен център"}
{"url": "http://www.focus-news.net/news/2019/03/26/2639163/gd-granichna-politsiya-intenziven-e-trafikat-za-tovarni-avtomobili-na-punktovete-kulata-kapitan-andreevo-dunav-most-ruse-i-silistra-na-izhod.html", "text": "Интензивен е трафикът за товарни автомобили на пунктовете „Кулата“, „Капитан Андреево“, „Дунав мост Русе“ и „Силистра“ на изход от страната. Това съобщиха от  ГД „Гранична полиция“ . На „Дунав мост Видин“ трафикът е интензивен на вход от товарни автомобили. По границите със Сърбия и Македония движението е нормално.", "date": "2019.03.26", "title": "ГД „Гранична полиция“: Интензивен е трафикът за товарни автомобили на пунктовете „Кулата“, „Капитан Андреево“, „Дунав мост Русе“ и „Силистра“ на изход"}
{"url": "http://www.focus-news.net/news/2019/03/26/2639153/plamen-georgiev-kpkonpi-iziskvame-vsichki-dokumenti-za-pokupko-prodazhbi-na-zhilishta-ot-arteks-za-tri-chetiri-godini-nazad.html", "text": "Изискваме всички документи във връзка с покупко-продажбата на жилища от „Артекс“ три-четири години назад. Това каза председателят на КПКОНПИ Пламен Георгиев пред журналисти в Народното събрание, предаде репортер на  Агенция „Фокус“ . Той припомни, че комисията извършва проверка на покупките на имоти от Цветан Цветанов, Цецка Цачева, Вежди Рашидов и Ваня Колева. „Знаете за заместник-министърката на спорта, г-н Цветанов, бившия министър на правосъдието г-жа Цачева и народния представител Вежди Рашидов. Тук идеята е не да претупваме нещата. Ние изискваме въобще всички документи във връзка с покупко-продажбата на жилища от фирма „Артекс“, заяви още Георгиев. Председателят на КПКОНПИ посочи, че ще се анализира дали има и други лица, които също са купували от тази фирма. „По този начин ще се направи една всеобхватна проверка, като искаме всички разрешителни, които са издавани на тази фирма. Анализираме всичко, законопректите, които са внесени и които евентуално биха облагодетелствали тази фирма. Искаме да разровим докрай всичко, за да установим въобще кои лица са пазарували от фирма „Артекс“ и на какви цени“, допълни Пламен Георгиев.  \r\nДеница КИТАНОВА", "date": "2019.03.26", "title": "Пламен Георгиев, КПКОНПИ: Изискваме всички документи за покупко-продажби на жилища от „Артекс“ за три-четири години назад"}
{"url": "http://www.focus-news.net/news/2019/03/26/2639148/ria-novosti-kremal-reagira-na-reshenieto-na-sasht-za-golanskite-vazvisheniya.html", "text": "Кремъл се отнася отрицателно към признаването на суверенитета на Израел над Голанските възвишения, предава  РИА Новости . \r\n„Такова решение със сигурност ще има негативни последици и от гледна точка на близкоизточното регулиране, и от гледна точка на общата атмосфера в политическото разрешаване на конфликта в Сирия. Това не буди съмнения у никого“, заяви прессекретарят на руския президент Дмитрий Песков. \r\nСъщо така, това е поредно нарушение на международното право от Вашингтон и „ние много съжаляваме в тази връзка“, добави той. \r\nПревод и редакция:", "date": "2019.03.26", "title": "РИА Новости: Кремъл реагира на решението на САЩ за Голанските възвишения"}
{"url": "http://www.focus-news.net/news/2019/03/26/2639161/vidovdan-sarbiya-nato-protivnik-ili-sayuznik-na-sarbiyai.html", "text": "От 2000-ата година до момента значителна част от интелектуалния елит на Сърбия, както и политическата олигархия както в опозицията, така и във властта, се обявява за „помирение“ и укрепване на връзките между Сърбия и НАТО и САЩ в сферата на сигурността и политиката, предвид желанието на Белград да влезе в Европейският съюз. Анкетите, проведени от Института по европейските работи от 8 до 14 март 2019 година с участието на 1207 респонденти по повод 20-ата годишнина от натовските бомбардировки, свидетелстват за това, че хората явно са против сътрудничеството между Сърбия и НАТО, пише  сръбският портал „Видовдан“  в материал, представен без редакторска намеса. „Стоп“ НАТО в Сърбия \r\n79% от сръбските граждани са против членство на страната в НАТО, а 64% от тях не биха приели извинения от Алианса за бомбардировките през 1999 година. Това е мнението на мнозинството от гражданите на Сърбия, но част от обществения и политически елит на Сърбия мисли по различен начин. Те са заинтересовани от влизането на Белград в ЕС и НАТО. Анкетата показа, че 46% от гражданите предполагат, че сега не е моментът за помиряване с Алианса. 43% подрепят помирението, а 11% не знаят как да отговорят на този въпрос. Също така сърбите не могат да простят това, че водещите страни в НАТО и ЕС през 2008 година признават Косово за държава, нарушавайки Резолюция 1244 на Съвета за сигурност на ООН, в която се казва, че Косово и Метохия е протекторат под покровителството на ООН и военната защита на НАТО (КФОР), а не държава. Доколко Сърбия е неутрална \r\nСърбия се придържа към военен неутралитет, но сръбските политически партии служат като инструмент на атлантическата политика, както и неправителствените организации, масонските ложи, а и част от обществения елит. НАО не само носи отговорност за агресията срещу Сърбия през 1999 година, но също така е виновно за разрушаването на системата на международното право и откъсването на Косово и Метохия от страната по агресивен и окупационен начин. НАТО, начело със САЩ, нито веднъж не се е опитал да помогне на Сърбия да защити правата и интересите си в Косово и Метохия, защото счита, че Косово принадлежи изцяло на албанците. Анкетите показаха, че само 10% от гражданите на Сърбия подкрепят влизането на страната в НАТО. Основно това са хора със средно и висше образование. Повечето граждани на Сърбия са уверени, че държавата им е бомбардирана заради военно-политическите и икономическите интереси на САЩ и Запада. Сръбските власти се опитват да омаловажат престъпленията, извършени от НАТО срещу Сърбия и сръбския народ. Те ги определят като „грешки“, а не добре планирано геополитическо и международно престъпление. В този смисъл сръбският премиер Ана Бърнабич твърди: „Сърбия е длъжна да се опита да прости, защото само по този начин ще успеем да се реализираме напълно. Уверена съм, че имаме голям потенциал, така че нека да гледаме в бъдещето, да се стремим към партньорство и сътрудничество“. \r\nСъгласно проучванията на общественото мнение, 30% от гражданите биха приели извинение от НАТО за бомбардировките, а 64% не биха (сред тях преобладават жените, жители на Западна Сърбия и Шумадиял освен това, колкото по-възрастни са хората, толкова по-малко са склонни да приемат извинения за агресията). Народът е слабо осведомен за стратегията на НАТО по отношение на Сърбия и Балканите във връзка с Косово и Метохия и лобистката политика на Алианса. Това си личи ясно от резултатите от анкетите: сътрудничеството с НАТО подкрепят 31% от респондентите, основно мъже и жители на Войводина и Белград. А 61% от гражданите са против такова сътрудничество (сред тях са повече жени и жители на Централна Сърбия). НАТО е защитник или окупант? \r\nЩе донесе ли някакви ползи за Сърбия НАТО? Повечето от гражданите, 63%, смятат, че членството в НАТО няма да донесе никакви ползи на Сърбия, а малко повече от един на пет запитани, основно мъже до 30 години със средно или висше образование от всички региони, освен Западна Сърбия, считат, че за Сърбия членството в Алианса ще бъде полезно. НАТО действа в Косово и Метохия като \"окупирант\" и, подкрепяйки независимо Косово, не позволява на Сърбия да реализира някои от своите правни конституционни и международни права. Вероятно част от сръбската общественост не си представя пътя на Сърбия към Европейския съюз без НАТО. В същото време мнозина разбират, че за НАТО Сърбия е инструмент за постигане на собствените си интереси. Алиансът иска да „изтръгне” Сърбия от зоната на руското влияние, така че Сърбия да стане „колония” на НАТО, която няма права за Косово и Метохия. Но Алиансът трябва да си понесе отговорността за унищожаването на Сърбия през 1999 г. без санкцията на Съвета за сигурност на ООН и за воденето на хегемонистична империалистическа война срещу суверенна държава срещу всички норми. \r\nПревод и редакция:", "date": "2019.03.26", "title": "„Видовдан“ (Сърбия): НАТО – противник или съюзник на Сърбия?"}
{"url": "http://www.focus-news.net/news/2019/03/26/2639160/parlamentarnata-pravna-komisiya-othvarli-predlozhenieto-na-dps-za-prevod-na-balgarski-ezik-v-sluchaite-kogato-predizbornata-kampaniya-se-vodi-na-drug-ezik.html", "text": "Парламентарната правна комисия отхвърли предложението на ДПС за превод на български език в случаите, когато предизборната кампания се води на друг език, предаде репортер на  Агенция „Фокус“ . Предложението бе внесено между първо и второ четене на промените в Изборния кодекс. „За“ текста гласуваха 4 народни представители, „против“- 2 и „въздържал се“ – 7, с което бе отхвърлен.  \r\nДеница КИТАНОВА", "date": "2019.03.26", "title": "Парламентарната правна комисия отхвърли предложението на ДПС за превод на български език в случаите, когато предизборната кампания се води на друг език"}
{"url": "http://www.focus-news.net/news/2019/03/26/2639164/pazardzhik-obshtinskite-savetnitsi-ot-a-pp-abv-vnesoha-predlozhenie-za-zabrana-na-dzhendar-propaganda-sred-detsata.html", "text": "Общинските съветници от а ПП АБВ в Пазарджик внесоха предложение в учебните заведения на територията на общината да се забрани разпространяването на анкети, брошури и текстове, които съдържат джендър пропаганда. Това съобщиха от пресцентъра на  ПП АБВ . \r\nПредложението ще се разгледа извънредно на общинска сесия утре. Проектът предвижда забраната да важи и за детските школи и спортните кубове. \r\nОбщинският съветник Атанас Шопов коментира пред БНР, че тази пропаганда, наречена джендър пропаганда или трети пол, вече е факт. „Децата във възрастовата граница между 9 и 12 години са най-податливи на подобни влияния“, добави той. \r\nПредложението предвижда забраната да бъде вписана в Наредбата за опазване на обществения ред на общината. \r\n„Когато го приемем като решение на Общинския съвет, веднага със заповед на кмета ще бъде изпратено до всички директори. И вече всеки директор си носи отговорност. С бурките преди години, ние бяхме първи. Сега се надяваме да се повтори и на по-късен етап да се приеме закон“, каза още Шопов.", "date": "2019.03.26", "title": "Пазарджик: Общинските съветници от а ПП АБВ внесоха предложение за забрана на джендър пропаганда сред децата"}
{"url": "http://www.focus-news.net/news/2019/03/26/2639156/plamen-georgiev-kpkonpi-nito-sam-kupuval-zhilishte-ot-arteks-nito-poznavam-nyakoy-ot-firmata.html", "text": "Нито съм купувал жилище от „Артекс“, нямам нищо общо, нито познавам някой от фирмата. Това каза председателят на КПКОНПИ Пламен Георгиев пред журналисти в Народното събрание, предаде репортер на  Агенция „Фокус“ . „Атаките срещу нас са силни, но това няма да ни попречи да си свършим работата. Явно не е удобно на някого нашата комисия да работи. Ние няма какво да крием от никого от вас“, посочи още Пламен Георгиев. На въпрос откъде идват атаките, председателят на КПКОНПИ посочи, че най-вероятно от засегнати лица. „Има над 3 млрд. причини. Имаме запорирани имущества за повече от 3 млрд. Това са искове вече внесени в съда. Отделно имахме редица акции, по които задържахме много лица. Явно не е удобно на някой. Даже излезе абсолютно невярната информация, че аз съм придобил жилище в кв. „Изток“. Никога не съм имал жилище в квартал „Изток“. С чувство за хумор мога да кажа, че на някой му се иска да имам жилище там, но аз просто нямам. За съжаление не мога да си позволя, защото имам дългосрочен кредит. Явно в момента се опитват да замесят имената на всички, да се разрасне скандалът. Обяснявам си го с изборите, които идват. Явно политическата обстановка е сложна, но мен това не ме вълнува. Ние искаме да си свършим работата“, посочи още Георгиев. Той коментира, че не знае дали в случая с политиците също става въпрос за атаки. „Всичко е възможно, ние искаме да видим какви са фактите. В крайна сметка току-що сме започнали“, добави още той. \r\nСпоред него около тази фирма има притеснителни сигнали. „Дали те ще се докажат, ще мога да ви кажа, когато приключим“, обясни още председателят на КПКОНПИ.  \r\nНа въпрос в какви срокове могат да станат готови проверките Пламен Георгиев посочи: „Дадоха ни 20-дневен срок. Предполагам, че ще се наложи да бъде удължен, защото за нас най-лесно е да претупаме нещата и да направим повърхностни проверки. Идеята е да се свърши един огромен обем от работа. Искаме всички разрешителни, които са дадени от фирма „Артекс“, включително за тази сграда, до която е небостъргач. Искаме всичко да се разрови от игла до конец, за да няма никаква капка съмнения, че сме проверили всичко. Също успоредно ще проверяваме и конфликт на интереси“, посочи още Георгиев. На въпрос дали и заместник-министърът на енергетиката, който днес подаде оставка, ще бъде обект на проверка, Георгиев посочи, че всеки един ще бъде проверяван. Той се ангажира, че след месец би могъл да даде пресконференция за проверката.  \r\nДеница КИТАНОВА", "date": "2019.03.26", "title": "Пламен Георгиев, КПКОНПИ: Нито съм купувал жилище от „Артекс“, нито познавам някой от фирмата"}
{"url": "http://www.focus-news.net/news/2019/03/26/2639166/vitseprezidentat-iliyana-yotova-chlenstvoto-v-es-ne-oznachava-drug-da-reshava-problemite-ni.html", "text": "„Членството в Европейския съюз не означава, че някой друг трябва да взема решенията вместо нас. Не трябва да чакаме само механичния превод на европейските директиви“. Това заяви вицепрезидентът Илияна Йотова на дискусия „България 2019 – нови хоризонти: съмнения, надежди, перспективи“, Това съобщиха от  Прессекретариата на държавния глава . Форумът, на който млади експерти представиха своите визии за развитието на страната, се организира от Институт за социална интеграция и Фондация „Фридрих Еберт“. \r\nСпоред вицепрезидента рискуваме да проведем кампания за европейските избори като „провинциална“ страна, да се изключим от големия разговор за бъдещето на Европа. „В България липсва дебат за нашето място в ЕС, за функционирането на съюза и съдържанието на политиките му“, отбеляза Илияна Йотова. „Когато имаме ясни позиции, можем да търсим своите съюзници в Европа“, изтъкна вицепрезидентът. \r\nИлияна Йотова заяви, че страната ни няма позиция за новата отбранителна политика на ЕС, а тя крие рискове от създаването на втори Шенген – този път в сферата на отбраната. Нямаме позиция и по отношение на европейските финанси за следващия програмен период. \r\nВицепрезидентът коментира пакета „Мобилност“, като подчерта, че българската държава не му е обърнала необходимото внимание навреме. Гласуването му в дневния ред на Европейския парламент в „12 без 5“, без достатъчно аргументи и сериозна дискусия Илияна Йотова определи като поредната проява на двойни стандарти. „Малко над 300 души се опитаха да решат съдбата на хиляди европейски граждани“, отбеляза вицепрезидентът. \r\n„Да се опитаме да проектираме националните проблеми върху европейските политики“, призова Илияна Йотова. По думите ѝ в България не се води дебат и за националните приоритети, липсва диалогът с гражданите и експертите по важните за страната теми. „Най-лошите проявления на тази липса са в българското законодателство, което се ремонтира постоянно именно заради липсата на експертна оценка и на аргументирана дискусия“, заяви Илияна Йотова. \r\n„Разговорът за демография е разговор за икономиката и нейното развитие“, убедена е вицепрезидентът. По думите ѝ в България не се прави целенасочена политика с ясни приоритети за развитие в следващите години. Вицепрезидентът посочи, че страната ни има много неизползван потенциал за развитие в редица области – високите технологии, туризма, селското стопанство. \r\n„Нулевите години във вузовете може да са инструмент в борбата с несъответствието между търсене и предлагане на пазара на труда, но те не правят политика“, отбеляза Илияна Йотова. Вицепрезидентът изтъкна, че българската държава е донор в Европа и света на много добре подготвени кадри. \r\n„Липсва реална национална политика за западащите и периферните региони на България. Европейските средства не са достатъчни за развитието на икономиката“, подчерта Илияна Йотова. \r\nВизиите на млади автори за развитието на България са събрани в книга. Вицепрезидентът поздрави авторите и издателите за смелото начинание и изтъкна важността на такъв тип форуми, на които се обменят идеи за развитието на страната.", "date": "2019.03.26", "title": "Вицепрезидентът Илияна Йотова: Членството в ЕС не означава друг да решава проблемите ни"}
{"url": "http://www.focus-news.net/news/2019/03/26/2639168/sofiyska-rayonna-prokuratura-zadarzha-kriminalno-proyaven-mazh-za-krazhba-na-avtobus-byagstvo-ot-politseyska-proverka-i-predizvikvane-na-katastrofa.html", "text": "Софийска районна прокуратура задържа криминално проявен мъж за кражба на автобус, бягство от полицейска проверка и предизвикване на катастрофа. Това съобщиха от пресцентъра на  Апелативна специализирана прокуратура . С. Христов, на 44 години, е привлечен към наказателна отговорност за извършено противозаконно отнемане на моторно превозно средство, което е извършено в пияно състояние. \r\nХристов е многократно осъждан, като в края на 2018 г. е излязъл от затвора, тъй като е изтърпял предишно наложено му наказание „Лишаване от свобода“. Малко по-късно той започнал работа в сервиз за автомобилни гуми, намиращ се в ж.к. „Красна поляна“ в гр. София. На паркинга на този сервиз се съхранявал автобус марка „Ивеко Дейли“, собственост на свидетеля Л. В периода от 22.00 часа на 24 март 2019 г., до 00.30 часа на 25 март 2019 г., след като бил употребил алкохол, обв. Христов решил да отнеме описаното превозно средство, за да го използва. В изпълнение на това си решение, в посочения по-горе период от време, Христов привел в движение автобуса, насочвайки се към площад „Сточна гара“. По време на движението бил подаден сигнал със „стоп палка“ от служители на МВР, на който обвиняемият не реагирал. Поради това последвало преследване на инкриминираното превозно средство от автомобил на полицейските служители, в района на центъра на столицата. На кръстовището, намиращо се в непосредствена близост до посолството на Република Румъния, обв. Христов осъществил пътнотранспортно произшествие, блъскайки огражденията, поставени между двете платна. На същото място той бил задържан от полицейските служители, които установили неговата самоличност, а по случая е образувано досъдебно производство под ръководството и надзора на Софийска районна прокуратура. \r\nПредвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС днес за разглеждане на искане за вземане спрямо него на мярка за неотклонение „Задържане под стража“.", "date": "2019.03.26", "title": "Софийска районна прокуратура задържа криминално проявен мъж за кражба на автобус, бягство от полицейска проверка и предизвикване на катастрофа"}
{"url": "http://www.focus-news.net/news/2019/03/26/2639165/ek-komisiyata-privetstva-sporazumenieto-za-novi-pravila-na-es-v-sferata-na-patnata-bezopasnost.html", "text": "Институциите на ЕС постигнаха временно политическо споразумение относно преработения Регламент относно общата безопасност. От 2022 г. ще бъдат въведени нови задължителни за европейските автомобили технологии за безопасност, предпазващи пътници, пешеходци и велосипедисти, съобщава  Представителството на ЕК в България . \r\nПрез май 2018 г. Комисията предложи конкретни мерки за безопасност на превозните средства да станат задължителни. Усъвършенстваните устройства за безопасност ще намалят броя на произшествията, ще проправят пътя към все по-свързана и автоматизирана мобилност и ще насърчат иновациите и конкурентоспособността на европейската автомобилна промишленост в световен мащаб.  \r\nКъм новите задължителни устройства за безопасност спадат (вж. пълния списък тук):  \r\n1.\tЗа леки автомобили, микробуси, камиони и автобуси: предупреждаване за сънливост и разсейване на водача (напр. използване на смартфон по време на шофиране), интелигентна система за регулиране на скоростта и безопасност при движение на заден ход чрез камери или датчици, както и записващо устройство в случай на злополука („черна кутия“).  \r\n2.\tЗа леки автомобили и микробуси: предупредителна система при напускане на пътната лента, усъвършенствана система за аварийно спиране и обезопасителни колани, подобрени чрез изпитвания на сблъсък.  \r\n3.\tЗа камиони и автобуси: специфични изисквания за подобряване на пряката видимост на водачите на автобуси и камиони и отстраняване на мъртвите зони, както и системи в предната част и отстрани на превозното средство за откриване и предупреждаване за уязвими участници в пътното движение, особено при завой.", "date": "2019.03.26", "title": "ЕК: Комисията приветства споразумението за нови правила на ЕС в сферата на пътната безопасност"}
{"url": "http://www.focus-news.net/news/2019/03/26/2639167/afp-makron-prizova-kitayskiya-prezident-da-uvazhava-edinstvoto-na-es.html", "text": "Френският президент Еманюел Макрон призова китайския си колега Си Дзинпин да „уважава единството на Европейския съюз“ и призова за „примерни отношения“ между Европа и Китай по време на съвместна пресконференция на двамата, предава  AFP . \r\n\"Никой не е наивен, но ние уважаваме Китай и сме решени да водим диалог и сътрудничество и естествено очакваме нашите основни партньори да зачитат единството на Европейския съюз и ценностите, които той има и носи в света,\" каза Макрон. \r\nПревод и редакция:", "date": "2019.03.26", "title": "AFP: Макрон призова китайския президент да уважава единството на ЕС"}
{"url": "http://www.focus-news.net/news/2019/03/26/2639171/smolyan-zhiteli-na-haskovskoto-selo-konush-protestiraha-zaradi-loshata-infrastruktura-v-naselenoto-myasto.html", "text": "Жители на хасковското село Конуш протестираха заради лошата инфраструктура в населеното място, предаде репортер на  Радио „Фокус“ – Смолян . Протестиращите заявиха, че ако местната власт не им обърне внимание, през лятото, когато е най-натоварения трафик към ГКПП „Маказа“, ще протестират и на пункта, за да се чуят проблемите им. Към момента по информация на Главна дирекция „Гранична полиция“ автомобилният трафик на ГКПП „Маказа“ се осъществява нормално и няма проблеми при преминаването на моторни превозни средства и в двете посоки. \r\nНели ГЕРГЬОВСКА", "date": "2019.03.26", "title": "Смолян: Жители на хасковското село Конуш протестираха заради лошата инфраструктура в населеното място"}
{"url": "http://www.focus-news.net/news/2019/03/26/2639172/delegatsiya-na-grupata-za-priyatelstvo-s-balgariya-v-parlamenta-na-republika-harvatiya-shte-bade-na-poseshtenie-v-balgariya-na-27-mart.html", "text": "Делегация на Групата за приятелство с България в парламента на Република Хърватия, водена от нейния председател Марио Хабек, ще бъде на посещение в България на 27 март 2019 г. Това съобщиха от пресцентъра на  Народното събрание . Заместник-председателят на Народното събрание Емил Христов ще разговаря с хърватските парламентаристи в 10.00 часа в зала „Запад“. В 10.30 часа с тях ще се срещне председателят на Комисията по икономическа политика и туризъм Петър Кънев. Преди това чуждестранната делегация ще бъде приветствана в пленарната зала.  \r\nВ 11.30 часа в Северното фоайе на Народното събрание гостите ще участват в откриването на документалната изложба „Свещен език на моите предци – българо-хърватски паралели“.  \r\nПо време на визитата хърватските парламентаристи ще разговарят и с председателя на Комисията по околната среда и водите и заместник-председател на Комисията по европейски въпроси и контрол на европейските фондове Ивелина Василева.", "date": "2019.03.26", "title": "Делегация на Групата за приятелство с България в парламента на Република Хърватия ще бъде на посещение в България на 27 март"}
{"url": "http://www.focus-news.net/news/2019/03/26/2639170/d-r-irina-mlazeva-rzi-veliko-tarnovo-kam-momenta-deynostta-ni-e-nasochena-kam-nedopuskane-razprostranenieto-na-morbili-na-teritoriyata-na-oblastta.html", "text": "Към момента дейността, по отношение на надзора на заразните болести, е насочена към недопускане разпространението на морбили на територията на областта. Това съобщи за  Радио „Фокус“ – Велико Търново  д-р Ирина Млъзева, директор на Дирекция „Надзор на заразните болести“ в Регионалната здравна инспекция. Тя увери, че са предприети всички мерки за ограничаване разпространението на заболяването. Общопрактикуващите лекари са получили указания, които включват преглед на пациентските листи, за да бъдат обхванати всички неимунизираните лица. Мерки са предприети и от страна на лечебните заведения за болнична помощ като е създадена организация за насочване на потока от пациенти с неясни фебрилни състояние. Такива биват изолирани до поставяне на диагноза. Д-р Млъзева припомни, че през месец февруари е имало случай на дете със съмнения за морбили. Взети са му проби от кръв и урина, които са изпратени в Националната референтна лаборатория. Резултатите са установили, че детето не е заразено с морбили. Д-р Млъзева подчерта, че за момента други подобни случаи на територията на областта не е имало. Предприетите от страна на Регионалната здравна инспекция мерки за недопускане разпространението на морбили на територията на областта ще бъдат докладвани пред Министерство на здравеопазването в срок до 14 април. \r\nНадежда КРЪСТЕВА", "date": "2019.03.26", "title": "Д-р Ирина Млъзева, РЗИ – Велико Търново: Към момента дейността ни е насочена към недопускане разпространението на морбили на територията на областта"}
{"url": "http://www.focus-news.net/news/2019/03/26/2639175/veliko-tarnovo-dva-sportni-kluba-v-svishtov-poluchiha-novi-topki-za-predstoyashtiya-proleten-sezon.html", "text": "Футболистите на \"Академик\" - Свищов от футбол 9 с треньор Пламен Ангелов и 12-годишните хандбалистки на Величка Плачкова бяха изненадани от председателя на Общински съвет – Свищов д-р Кристиян Кирилов и спортния деятел Валери Николов с нови топки. Това съобщиха от пресцентъра на  Община Свищов . Общо осем топки бяха подарени на младите спортни надежди, а усмивките на лицата им бяха достатъчни да изразят тяхната радост от новите придобивки.", "date": "2019.03.26", "title": "Велико Търново: Два спортни клуба в Свищов получиха нови топки за предстоящия пролетен сезон"}
{"url": "http://www.focus-news.net/news/2019/03/26/2639173/api-vazstanoveno-e-dvizhenieto-po-pat-i-9-pomorie-burgas-pri-km-226-v-platnoto-v-posoka-burgas.html", "text": "Възстановено е движението по път I-9 Поморие - Бургас при км 226 в платното в посока Бургас. Това съобщиха от пресцентъра на  Агенция „Пътна инфраструктура“ .", "date": "2019.03.26", "title": "АПИ: Възстановено е движението по път I-9 Поморие - Бургас при км 226 в платното в посока Бургас"}
{"url": "http://www.focus-news.net/news/2019/03/26/2639174/sport-uefa-razsledva-cherna-gora-za-rasizam.html", "text": "Европейската футболна централа обяви, че е започнала разследване за поведението на привържениците на Черна гора по време на мача в Подгорица срещу Англия снощи, когато навиячите обиждаха на расова основа английските звезди. Това може да доведе до частично затваряне на трибуните за следващото домакинство на отбора, както и солидна глоба. Допълнителни санкции може да донесе и това, че запалянковците замеряха играчите на противника с предмети.", "date": "2019.03.26", "title": "Спорт: УЕФА разследва Черна гора за расизъм"}
{"url": "http://www.focus-news.net/news/2019/03/26/2639178/blagoevgrad-shkolata-po-narodno-peene-i-interesi-svirim-peem-i-mechtaem-kam-nu-sv-p-hilendarski-bansko-specheli-otlichiya-ot-videokonkursa-detsata-i-folklora-2019.html", "text": "След успехите на своите възпитаници от Школата по народно пеене и народни инструменти и дейности по интереси „Свирим, пеем и мечтаем” към НУ „Св. П. Хилендарски” – Банско, признание получи и техният ръководител Марин Бърдарев. Това съобщиха от пресцентъра на  Община Банско . Той е удостоен с „Първа награда – ЛАУРЕАТ” във видеоконкурса „Децата и фолклора – 2019”. Конкурсът е ежегоден и се провежда във Варна, а награждаването на лауреатите се проведе в Пловдив на 24-ти март на заключителния гала-концерт. Целта на конкурса е изява и популяризиране постиженията на учителите по музика с децата в областта на фолклора. В конкурса са взели участие над 120 учители по музика от ДГ, НУ, ОУ и СУ от цялата страна. Всички участници са оценени от компетентното жури в състав: проф. акад. Милчо Василев – ректор на Академията за музикално, танцово и изобразително изкуство – Пловдив, Николай Гурбанов – председател на Български национален младежки фолклорен съюз, Павлинка Тодорова – музикален педагог в НУИ „Добри Христов” –  Варна. \r\nМарин Бърдарев участва с видео-материал от седем фолклорни песни изпълнени от неговите ученици на последния съвместен концерт от миналата година през месец август с гост-изпълнители: Клавдия Драганова – учител по музика в Международна гимназия „Проф. д-р В. Златарски” –  София, Ганчо Гавазов – диригент на Представителен хор към НУФИ „Широка Лъка” и Петър Миланов – контрабасист на ансамбъл „Филип Кутев” –  София. \r\nКакто е известно, малките таланти започнаха своето музикално развитие, благодарение на Общинската лятна програма „Детско лято”, която се провежда всяка година в Началното училище. От месец юни Школата по музика очаква своите нови попълнения.", "date": "2019.03.26", "title": "Благоевград: Школата по народно пеене и интереси „Свирим, пеем и мечтаем” към НУ „Св. П. Хилендарски” – Банско спечели отличия от видеоконкурса „Децата и фолклора – 2019”"}
{"url": "http://www.focus-news.net/news/2019/03/26/2639179/kyustendil-obshtinata-e-nominirana-za-uchastie-v-parvite-godishni-biznes-nagradi-za-turizam.html", "text": "Общината е номинирана за участие в първите годишни бизнес награди за туризъм. Това съобщиха за  Радио „Фокус” – Кюстендил  от Общината. Участващите са разделени в категории – за община, атракция, хотел, оператор, медия. Община Кюстендил се бори за гласовете на публиката, заедно с още осем общини. Целта на инициативата е отличаване на успешни проекти в туристическия бранш, които могат да послужат за еталон за професионализъм. Определянето на победителите се извършва чрез публична номинации и гласуване от публиката, както и от експертно жури, включващо представители от различни туристически институции, преподаватели, редактори и журналисти, председатели на асоциации, блогъри и др. Основанието за номинация за туристическа община е въз основа на туристически интерес и посещения, инвестиции, управление на ресурсите и приходи от туризъм за 2018 година. Община Кюстендил може да бъде подкрепена до 31 март. \r\nВенцеслав ИЛЧЕВ", "date": "2019.03.26", "title": "Кюстендил: Общината е номинирана за участие в първите годишни бизнес награди за туризъм"}
{"url": "http://www.focus-news.net/news/2019/03/26/2639181/stefan-radev-kmet-na-sliven-okolo-100-hil-lv-shte-struva-spasyavaneto-na-pametnika-na-shesti-artileriyski-polk.html", "text": "Общината представи своята визия за спасяването на паметника на Шести артилерийски полк, предаде репортер на  Радио „Фокус“ – Сливен . Кметът Стефан Радев заяви, че предстои заседание на Областна комисия „Военните паметници“ и на него ще бъде разгледано предложението на Общината за възстановяването на паметника. Той припомни, че на предходното заседание на комисията е било взето решение паметникът да бъде преместен на бул. „Бургаско шосе“. Министерството на отбраната не е дала съгласието си за това, и Община Сливен е изготвила нова план-сметка за неговото възстановяване на паметника без преместване. Тя възлиза на около 100 хил. лв. С тези средства ще бъде изработено копие на фигурата, реставрация, консервация и музейно експониране на оригинала. Кметът посочи, че Общината предвижда изграждането на нова улица с излаз до паметника и облагородяване на пространството около него, за да може той да бъде достъпен за жители и гости на града. \r\nПрез 2017 година беше открита дарителска сметка за паметника, в която до момента са набрани 18 841 лв. и 2 000 лв. в строителни материали. В бюджета на общината за 2019 г. също са предвидени средства за спасяването на паметника на Шести артилерийски полк. Дарителската кампания и проявите, свързани с нея, продължават. \r\nЛюдмила ЙОРГОВА", "date": "2019.03.26", "title": "Стефан Радев, кмет на Сливен: Около 100 хил. лв. ще струва спасяването на паметника на Шести артилерийски полк"}
{"url": "http://www.focus-news.net/news/2019/03/26/2639183/smolyan-prodalzhavat-remontnite-deynosti-na-infrastrukturni-obekti-v-grada.html", "text": "Към края си са ремонтните дейности на стълбището към храм-паметника „Успение Богородично” в смолянския кв. „Устово\". Това съобщиха от пресцентъра на  Община Смолян . „Те са част от програмата за ремонти на инфраструктурни обекти на Община Смолян\", посочи зам.-кметът инж. Мариана Цекова. \r\nПродължава преасфалтирането на пътни участъци и изкърпването на дупки в град Смолян. По настояване на кмета Николай Мелемов, фирмата изпълнител сформира два екипа, които от тази седмица започват работа в целия град. Градоначалникът лично направи обход на най-проблемните участъци, като беше изготвен план за работа във всички квартали на града.", "date": "2019.03.26", "title": "Смолян: Продължават ремонтните дейности на инфраструктурни обекти в града"}
{"url": "http://www.focus-news.net/news/2019/03/26/2639176/afp-si-dzinpin-zayavi-che-kitay-i-es-varvyat-napred-vapreki-podozreniyata.html", "text": "Президентът на Китай Си Дзинпин заяви във вторник, че Китай и Европейският съюз „вървят напред“, но двата търговски блока трябва да преодолеят „подозренията“, предава  AFP . \r\n„Разбира се, че има различия и конкуренция, но това е позитивна конкуренция“, заяви Си на пресконференция в Париж. „Вървим напред заедно. Не трябва да оставяме да ни водят подозренията и постоянно да гледаме назад“. \r\nПревод и редакция:", "date": "2019.03.26", "title": "AFP: Си Дзинпин заяви, че Китай и ЕС „вървят напред“ въпреки „подозренията“"}
{"url": "http://www.focus-news.net/news/2019/03/26/2639184/aktsenti-v-predavaneto-chasat-na-karlovo-po-radio-fokus-plovdiv.html", "text": "Започна изграждането на кръгово кръстовище на подбалканския път I-6 при входа на Карлово. Първата копка на обекта, който е за близо 781 000 лева, беше направена преди дни. В предаването „Часът на Карлово” на  Радио „Фокус” - Пловдив  днес ще ви разкажем повече за това докога ще продължат строителните дейности и други подробности за този обект и ползите от него. \r\n„Млади дигитални лидери“ ще бъдат обучавани в Карлово по проект, финансиран от Google. Проектът цели повишаване на медийната грамотност на ученици, родители и учители, обучение по темите за фалшиви новини, онлайн език на омразата и насърчаване младежите да бъдат агенти на промяната и да предлагат положителни алтернативи и отговори на езика на омразата и стереотипите в медийното пространство. Ще бъдат обучени близо 450 ученика от три училища в Карлово. За това ще ни разкаже Цветина Захарлиева от Младежки информационен център в Карлово. \r\nВ районите около Сопот се проведоха учебни занятия, в които участваха ученици от клуб „Приятели на армията“ от средните училища в градовете Карлово, Казанлък, Сопот и Хисаря. В предаването ни днес ще разберем повече и за тази инициатива. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2019.03.26", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2019/03/26/2639185/burgas-pancho-vladigerov-mladshi-i-dimo-dimov-shte-predstavyat-obshtiya-si-proekt-v-yarki-bagri-v-kulturen-tsentar-morsko-kazino.html", "text": "Представяне на диска „В ярки багри“ на клавирното дуо Панчо Владигеров – младши  и Димо Димов ще се състои в зала „Петя Дубарова“ на Културен център „Морско казино“ на 28 март от 18.00 часа. Това съобщиха от пресцентъра на  Община Бургас . „В ярки багри“ е проект, който комбинира аудио и видео съдържание с произведения за две пиана на Панчо Владигеров, изпълнени от клавирно дуо Панчо Владигеров младши и Димо Димов. Дискът представя музикалното наследство на Владигеров и чрез архивни материали и се посвещава на 120 г. от рождението му. Вход свободен.", "date": "2019.03.26", "title": "Бургас: Панчо Владигеров-младши и Димо Димов ще представят общия си проект „В ярки багри“ в Културен център „Морско казино“"}
{"url": "http://www.focus-news.net/news/2019/03/26/2639180/dobrich-oblastnata-epizootichna-komisiya-provede-poredno-zasedanie-vav-vrazka-s-novi-registrirani-sluchai-na-afrikanska-chuma-po-svinete-v-zemlishteto-na-tervel.html", "text": "Областната епизоотична комисия проведе поредно открито заседание във връзка с нови регистрирани случаи на африканска чума по свинете, предаде кореспондент на  Радио „Фокус” – Варна . С писмо от 25 март тази година директорът на Областната дирекция по безопасност на храните в Добрич д-р Борислав Каменов е уведомил Областна управа – Добрич за нов регистриран случай на диво прасе, заразено с болестта африканска чума. Животното е открито в землището на община Тервел. Д-р Каменов докладва по време на заседанието, че всички предписани в предходните месеци мерки от директора на Агенцията по безопасност на храните се изпълняват стриктно на територията на област Добрич. Правят се регулярни претърсвания за умрели животни на места, където преди са откривани заразени с тази болест животни. За две седмици са открити 9 умрели диви прасета. Предадени за лабораторни изследвания са 8 проби, от едно от животните не е предадена проба заради напреднал процес на разлагане. 4 са положителните и други 4 - отрицателните проби. Последните две диви прасета, заразени с африканска чума, са в землището на Тервел. Правят се претърсвания в зоната от границата с Община Добричка до границата с област Силистра, където също има вече регистрирани случаи на зараза по дивите свине.  \r\nЗа момента в Областната дирекция по безопасност на храните в Добрич няма данни за умрели прасета в заден двор, нито за заболявания от африканска чума в промишлен комплекс. 63 са прасетата в задни дворове в 6 населени места в община Тервел. Издадени са предписания животните да бъдат заколени. По последни данни около 70 са новите регистрирани огнища на африканска чума в съседна Румъния. В момента е размножителният период и за жалост заразата се предава и на поколенията. Д-р Каменов съобщи, че ловни дружинки също претърсват местности в общините Генерал Тошево, Крушари и Шабла. За момента няма случаи. Все още обаче доста общини в Добричка област, с изключение на Генерал Тошево и Добрич-селска, не са определили места за загробване на прасета от задни дворове.  \r\nЖулиета НИКОЛОВА", "date": "2019.03.26", "title": "Добрич: Областната епизоотична комисия проведе поредно заседание във връзка с нови регистрирани случаи на африканска чума по свинете в землището на Тервел"}
{"url": "http://www.focus-news.net/news/2019/03/26/2639187/ministar-neno-dimov-i-kmetat-na-obshtina-lom-penka-penkova-podpisaha-dogovor-za-ukrepvane-na-svlachishta-sas-sredstva-ot-operativna-programa-okolna-sreda.html", "text": "Министърът на околната среда и водите Нено Димов и кметът на Община Лом Пенка Пенкова подписаха договор за укрепване на свлачища със средства от Оперативна програма „Околна среда“ (ОПОС) 2014-2020 г. Това съобщиха от пресцентъра на  Министерството на околната среда и водите . С изпълнението на проекта ще се предотвратят свлачищни процеси върху площ от 18 хектара и ще се повиши защитата на живота и здравето на над 2000 души. \r\nДейностите предвиждат превантивни мерки за подобряване сигурността на населеното място, в т.ч. опазване жилищни, стопански, производствени сгради, земеделски площи, улици, водопроводи и друга техническа инфраструктура. По проекта ще бъдат изпълнени строителни работи за понижаване нивото на подпочвените води, за разширяване съществуващата мониторинговата система, както и изграждане на подпорна стена по бреговата линия на квартал Боруна в Лом. \r\nОбщият размер на инвестицията е 8,5 млн. лв., осигурени изцяло от ОПОС 2014-2020 г.“. Срокът за изпълнение на проекта е 24 месеца. \r\nС дейностите по проекта ще се подпомогне изпълнението на Националната програма за превенция и ограничаване на свлачищата, според която предприемането на превантивни мерки е от първостепенно значение за опазване на човешкия живот и здраве и за преодоляване на тежки материални загуби от активизирането на свлачища.", "date": "2019.03.26", "title": "Министър Нено Димов и кметът на Община Лом Пенка Пенкова подписаха договор за укрепване на свлачища със средства от Оперативна програма „Околна среда“"}
{"url": "http://www.focus-news.net/news/2019/03/26/2639190/pleven-pochina-konstantin-simeonov-kostika-avtor-na-pametnika-na-emil-dimitrov.html", "text": "Почина Константин Симеонов-Костика, автор на паметника на Емил Димитров, предаде кореспондентът на  Радио „Фокус“ . Симеонов е автор на изящна пластика и живописни платна, участвал е в много изложби по света. Негови творби са притежание на известни галерии и ценители на изкуството. През 2018 г. извайва паметника на Емил Димитров,  средствата за който са събрани от плевенчани. Поклонението ще бъде от 11.00 часа на 27 март в Арт центъра в Градската градина в Плевен. Опелото ще бъде в църквата в гр. Долни Дъбник в 13.30 часа. Погребението също ще бъде в град Долни Дъбник.", "date": "2019.03.26", "title": "Плевен: Почина Константин Симеонов-Костика, автор на паметника на Емил Димитров"}
{"url": "http://www.focus-news.net/news/2019/03/26/2639188/plovdiv-apelativniyat-sad-potvardi-postoyanniya-arest-na-turski-grazhdanin-obvinen-za-kontrabanda-na-191-kg-heroin.html", "text": "Апелативният съд за втори път отказа да промени мярката за неотклонение на турски гражданин с инициали Д. Х., който е обвинен в контрабанда на 191 кг хероин. Това съобщиха от пресцентъра на  Съдебната палата . Хасковският окръжен съд му е наложил мярка за неотклонение „задържане под стража“, но той обжалва с мотива, че има нови обстоятелства по разследването. Подсъдимият не беше доведен в съдебната зала, тъй като е подал молба, че не желае да присъства.  \r\nСрещу Д. Х. е повдигнато обвинение, за това, че на 24 май 2018 г. без надлежно разрешително е пренесъл през границата на страната от Турция през  България  високорисково наркотично вещество хероин с общо тегло 191 кг, на обща стойност 1 429 300 лв., като предмета на контрабандата е в особено големи размери и случая е особено тежък. За  престъплението  Наказателния кодекс предвижда наказание лишаване от свобода от 15 до 20 години и глоба от 200 000 до 300 000 лева. \r\nАпелативните магистрати приеха, че обстоятелството макар и ново, че  от събраните при тези разследвания данни  не могат да се установят  лицата  ползвали  мобилните номера, с които  обвиняемият  е  комуникирал,   поради невъзможността за възстановяване  на изтритите данни в ползвания от  него телефон,   не разколебава  обоснованото предположение за извършено от обвиняемия престъпление, за което  му е повдигнато обвинение.  \r\nОт друга страна и предвид установените  данни от разследващите относно фирмата получател, за която е установено, че не извършва никаква дейност, следва да се приеме за обосновано и предположението, че  обвиняемият е бил наясно с вида на  товара, а  с оглед  и опазването му от повреждане,  е знаел   и мястото на което  товара е следвало да се достави. \r\nПо изложените съображения, съдът намира, че към настоящия момент съществува реалната опасност обвиняемият да се укрие или да извърши  престъпление. Предвидените тежки наказания за престъплението, за което на обвиняемия е повдигнато обвинение, са основателен мотив Д. Х. да се опита  да напусне страната, с  цел да избегне  воденото срещу  него наказателно преследване.  \r\nОпределението е окончателно и не подлежи на обжалване.", "date": "2019.03.26", "title": "Пловдив: Апелативният съд потвърди постоянния арест на турски гражданин, обвинен за контрабанда на 191 кг хероин"}
{"url": "http://www.focus-news.net/news/2019/03/26/2639186/artan-grubi-dsi-makedoniya-shte-ima-albanets-za-premier-i-prezident.html", "text": "Македония ще има албанец за премиер, както и за президент, увери Артан Груби, влиятелна фигура в най-голямата албанска партия в Македония – „Демократичен съюз за интеграция“ (ДСИ) по време на гостуването си в програма на албанска телевизия, предава опозиционното  скопско електронно издание „Република“ . \r\n„Също както успяхме, например, да направим Фатмир Бесими министър на отбраната, което беше немислимо, както успяхме да направим Талат Джафери министър на отбраната, Аджим Нухиу министър на вътрешните работи, което беше абсолютно немислимо. Успяхме да назначим омбудсман. Това, че ще успеем да вземем Гуверньорът, това, че взехме председателя на парламента. А утре ще вземем и премиера и президента на страната, с малко късмет“, подчерта Груби.  \r\nПревод и редакция:", "date": "2019.03.26", "title": "Артан Груби, ДСИ: Македония ще има албанец за премиер и президент"}
{"url": "http://www.focus-news.net/news/2019/03/26/2639177/krasimir-parvanov-e-osvoboden-ot-dlazhnostta-zamestnik-ministar-na-energetikata.html", "text": "Със заповед на министър-председателя Бойко Борисов от длъжността заместник-министър на енергетиката е освободен Красимир Първанов. Това съобщиха от  правителствената информационна служба . Подписана е и заповедта за освобождаване на Ваня Колева от поста заместник-министър на младежта и спорта.", "date": "2019.03.26", "title": "Красимир Първанов е освободен от длъжността заместник-министър на енергетиката"}
{"url": "http://www.focus-news.net/news/2019/03/26/2639194/shumen-v-grada-shte-se-provede-sreshta-po-proekta-evropoli-ot-1-do-3-april.html", "text": "В града ще се проведе среща по проекта „Европоли“ от 1 до 3 април, предаде репортер на  Радио „Фокус“ - Шумен . Подробности за предстоящото събитие представи на брифинг Женя Добрева, гл. експерт в отдел „Култура, младежки дейности и спорт”. Основната тема, която ще бъде засегната, е „Мобилност в ЕС“. Участие ще вземат организации, работещи активно по „Еразъм+“. Ще бъдат представени различни възможности, разработени от ЕС, улесняващи придвижването на хора в рамките на Съюза. Доброволци от Общински младежки съвет, със съдействието на информационен център „Европа директно“, ще организират и проведат  дебат между ученици, който има за цел да разкрие предимствата и недостатъците от членството на България в ЕС.  Участие в работната програма ще вземат и ученици от СУ „Йоан Екзарх Български“ – училище-посланик на Европейския Парламент, които ще изведат на преден план важността от активното гласуване на предстоящите европейски избори. „Срещата в Шумен е всъщност предпоследното събитие преди завършването на проекта. Досега са обсъждани тези като младежка безработица, демографска криза, солидарност по време на криза, бъдеща Европа. Тези работни срещи между представители на партньорските организации и с активното участие на местното население са опит за преодоляване на поколенческите различия между „родители“ и „деца“, и по-конкретно между евроскептично настроените „стари“ и проевропейски настроените „млади“, обясни Женя Добрева. Официалното откриване на срещата ще бъде на 1 април от 9.30 часа в Областния информационен център. Екипът на  ДГ „Братя Грим“, една от най-активно работещите по европейски програми за мобилност, ще представи успешни практики и проекти, предвиден е открит дебат за ползите от европейското гражданство за различните поколения, с участието на ученици от ПМГ „Нанчо Попович“, ПЕГ „Н. Й. Вапцаров“, Общински младежки съвет и Информационен център „Европа директно“.  Община Шумен е партньор по проект „Европоли – иновативен подход „отдолу-нагоре“ за борба с евроскептицизма чрез работа в мрежа“. Той е разработен по програма „Европа за гражданите“, и е финансиран  директно от Европейската комисия. Бюджетът за Община Шумен като партньор по проекта  е 26 000 лв., които покриват всички разходи за участието и. Дейностите се координират от отдел „Култура, младежки дейности и спорт“, консултант по проекта е Фондация „Аделе“. Заключителното събитие по проект „Европоли“ ще бъде през месец май в гр. Форли, Италия. \r\nИвелина ИВАНОВА", "date": "2019.03.26", "title": "Шумен: В града ще се проведе среща по проекта „Европоли“ от 1 до 3 април"}
{"url": "http://www.focus-news.net/news/2019/03/26/2639193/sport-ivelin-popov-izravni-nasko-sirakov-po-machove-za-natsionalniya-otbor.html", "text": "Ивелин Попов изигра 82-ия си мач за националния отбор на България и с това изравни една от легендите на българския футбол – Наско Сираков. Бившият нападател на Левски обаче е участвал на две Световни и едно европейско първенства. Очаква се през юни капитанът на националите да изравни легендата Христо Стоичков, който има 84 срещи за България, а в последствие и да го надмине. На първо място по мачове за България е Стилян Петров със 105, втори е Димитър Пенев с 90, а трети е Мартин Петров с 89.", "date": "2019.03.26", "title": "Спорт: Ивелин Попов изравни Наско Сираков по мачове за националния отбор"}
{"url": "http://www.focus-news.net/news/2019/03/26/2639182/bozhin-bozhinov-kmet-na-topolovgrad-denyat-na-trakiya-e-saizmerim-s-3-ti-mart.html", "text": "Денят на Тракия е съизмерим с 3-ти март и много други велики празници в нашата държава. Това каза за  Агенция „Фокус“  кметът на Тополовград Божин Божинов по случай Деня на Тракия. „Искам да честитя на всички българи Деня на Тракия и Деня на арх. Гавраил“, каза той. Божинов допълни, че Денят на Тракия е един от празниците в българското историческо наследство на България. „На този ден се чества и подвигът на българските военни, които са паднали край Одрин из тракийските полета и се отдава почит към паметта към тракийските бежанци от Тракия, Македония, които са намерили подслон в пределите на нашата държава България и са запазили родовата си памет“, допълни той. Кметът обясни, че още от 20-те години на миналия тракийските дружества, армията, църквата, българската културна общественост честват деня на победата край Одрин, а от 2006 година е признат официално и от българското правителство за Ден на Тракия. „В България има повече над 220 тракийски дружества, които съхраняват и до ден днешен споменът за този ден“, допълни той. „В нашия град също се развива тази дейност на  и в днешния ден в 10.30 часа поставихме венец за всички, които са били ощетени от войни - и тракийци, и македонци. Затова 26 март е една много силна и велика дата, която не трябва да забравяме“, каза още Божинов.", "date": "2019.03.26", "title": "Божин Божинов, кмет на Тополовград: Денят на Тракия е съизмерим с 3-ти март"}
{"url": "http://www.focus-news.net/news/2019/03/26/2639169/reuters-tereza-mey-mozhe-da-obyavi-data-na-koyato-shte-podade-ostavka-na-27-mart.html", "text": "Британският премиер Тереза Мей може да обяви дата, на която ще подаде оставка, на 27 март, съобщава  Reuters , като се позовава на информация от неназован британски депутат. \r\nПо неговите думи, министър-председателят ще има изявление в сряда в 17:00 часа (19:00 българско време) на заседание на т.нар. Комитет 1922, който обединява редовите членове на Консервативната партия. И, както заяви той, „несъмнено има вероятност“ Мей да обяви датата, на която ще се откаже от постовете лидер на „Торите“ и премиер. \r\nПревод и редакция:", "date": "2019.03.26", "title": "Reuters: Тереза Мей може да обяви дата, на която ще подаде оставка на 27 март"}
{"url": "http://www.focus-news.net/news/2019/03/26/2639195/burgas-obshtinata-iska-da-stroi-etazhni-parkingi-v-grada.html", "text": "В продължение на десет години Община Бургас ежегодно залага в бюджета си целеви средства и изгражда нови паркинги от конвенционалния вид – покрито с асфалт или елементи на тревна фуга пространство, разграфено за определен брой автомобили. Въпреки това проблемът с паркирането в най-силно урбанизираните територии на града продължава да е актуален. Затова Община Бургас има желанието да идентифицира подходящи свои терени, върху които да се реализират етажни паркинги. Това съобщиха от пресцентъра на  Общината . Това ще позволи да се съберат повече автомобили на едно място, вместо за същата цел да се използват три терена, при условие, че два от тях потенциално биха могли да се превърнат в детска или спортна площадка, например. Община Бургас вече идентифицира подходяща локация за първия подобен паркинг в Бургас. Това е терен в един от най-урбанизираните градски жилищни комплекси – „Възраждане“, по ул. „Македония“. Върху него и в момента паркират автомобили, но на мястото могат да се съберат едва 20-30. Според предвиждането на Общината, в един подземен и шест надземни етажа там може да се осигури паркиране на около 100 – 110 автомобила. Посоченото място в к-с „Възраждане“ може да бъде използвано по много начини – положението да си остане същото, да се превърне в зелена площ или детска площадка… но там може да се изгради и етажният паркинг. Както във всяко свое сериозно и с голяма обществена значимост начинание, Община Бургас отново иска да узнае мнението на бургазлии. Подкрепяте ли генерално идеята за изграждане на етажни паркинги на различни места в града? Искате ли такова съоръжение на посочената локация в к-с „Възраждане“ и по какъв начин да функционира то – по-ниска такса да плащат жителите на комплекса, по-скъпо да е за външните посетители, да е безплатен, с абонамент? Вашите мнения и допълнителни предложения можете да изпращате на следния мейл: obshtina@burgas.bg. В комуникацията с гражданите Община Бургас иска да разбере дали те подкрепят нейните намерения, за да продължи с идентифицирането на нови терени, подходящи за изграждането на етажни паркинги. От Вашето мнение зависи дали да бъде реализиран първият във „Възраждане“ и следващите такива съоръжения.", "date": "2019.03.26", "title": "Бургас: Общината иска да строи етажни паркинги в града"}
{"url": "http://www.focus-news.net/news/2019/03/26/2639198/burgas-izticha-srokat-za-uchastie-v-konkursa-koyto-spasi-edin-choveshki-zhivot-spasyava-tsyala-vselena.html", "text": "Пет дни преди крайния срок за участие в шестото издание на националния литературен конкурс, организиран от Център за еврейско-българско сътрудничество „Алеф“, участниците надхвърлят 120. Това съобщиха от пресцентъра на  Община Бургас . По темата „Да обичаш,  въпреки…“ до момента писаха ученици от 34 населени места в България и  студенти от 8 университета. \r\nНоминираните в двете категории ще бъдат оповестени на сайта на „Алеф“   в средата на месец април. Там вече са посочени поименно всички, изпратили творбите си за конкурса. След като бъдат определени от журито, номинациите за награди ще бъдат публикувани на сайта. Това ще стане до 20 април. \r\nЦеремонията по награждаване ще се състои на 9 май 2019 година в Културен център „Морско казино“ – Бургас. Специално за събитието Централен Държавен Архив предоставя документалната фотоизложба „1943: Преследване и защита. Съдбата на българските евреи“. Тя ще бъде експонирана в зала „Георги Баев“ и ще бъде на разположение на граждани и гости на Бургас до 17 май.", "date": "2019.03.26", "title": "Бургас: Изтича срокът за участие в конкурса „Който спаси един човешки живот, спасява цяла Вселена”"}
{"url": "http://www.focus-news.net/news/2019/03/26/2639191/govoritelyat-na-glavniya-prokuror-rumyana-arnaudova-razsledvashtiyat-politsay-rozalina-kyoseva-e-zadarzhanata-pri-spetsializiranata-politseyska-aktsiya-v-blagoevgrad.html", "text": "Розалина Кьосева е задържаният служител при специализираната полицейска акция в Благоевград. Това обяви на брифинг говорителят на главния прокурор Румяна Арнаудова, предаде репортер на  Радио „Фокус“ – Пирин . Арнаудова посочи, че Кьосева е разследващ полицай в 1-во РУ – Благоевград. Арнаудова отбеляза, че задържаната е изнасяла поверителна информация към лице, което е криминално проявено. По време на брифинга стана ясно, че активно по случая се работи от около 4 месеца. Розалина Кьосева е привлечена като обвиняема по 4 престъпления. \r\nОчаквайте подробности! \r\nЛивия НИНОВА", "date": "2019.03.26", "title": "Говорителят на главния прокурор Румяна Арнаудова: Разследващият полицай Розалина Кьосева е задържаната при специализираната полицейска акция в Благоевград"}
{"url": "http://www.focus-news.net/news/2019/03/26/2639189/pravna-komisiya-varna-na-vtoro-chetene-stariya-prag-na-preferentsiite-ot-7-za-mestni-i-parlamentarni-izbori.html", "text": "Правна комисия върна на второ четене стария праг на преференциите от 7% за местни и парламентарни избори, предаде репортер на  Агенция „Фокус“ . 5% ще бъде прагът на преференциите за евроизборите. Окончателното решение предстои да бъде взето от пленарна зала. Текстовете бяха заложени в Изборния кодекс, внесен от ПГ на ГЕРБ и подкрепен от зала на първо четене. Връщането на стария праг на преференциите беше обещано от ГЕРБ след заседание на Изпълнителна комисия, свикано от лидера на партията Бойко Борисов. Решението дойде, след като вече бяха приети изменения в изборното законодателство на 14 февруари 2019 г. и след общественото недоволство. Според тогава гласуваните текстове избраният преференциално кандидат за евроизборите трябваше да получи действителни гласове не по-малко от националната избирателна квота, а на парламентарните - не по-малко от регионалната. Същото се отнасяше и за местните избори, когато избраният кандидат трябваше да получи не по-малко от общинската избирателна квота.   \r\nДепутатите от Правна комисия отхвърлиха предложението между двете четения на промените в изборното законодателство на Христиан Митев от НФСБ за праг на преференцията на местен вот от 20%. В рамките на дебата по предложението Хамид Хамид от ДПС посочи, че прагът от 20% е прекалено нисък, но е добро начало. Според него досега действащият праг е добър  и ще изчисти общинските съвети на територията на България от псевдоличности, но и най-вече ще ги изчисти от лобистите, които са влезли, благодарение на преференцията. Народният представител от ПГ на „Обединени патриоти“ Емил Димитров попита защо кандидатът, когато влиза в листата е добър, а когато премести някого, е лош. „По никакъв начин преференциите не могат да бъдат свързани с какъвто и да е лобизъм“, посочи още Димитров. Депутатите отхвърлиха предложенията на ДПС за секциите в чужбина. От Движението настояваха избирателни секции извън страната да се образуват, където има дипломатическо или консулско представителство, при наличие на не по-малко от 20 избиратели. Предлагаше се секции да се образуват и ако не по-малко от 40 избиратели са подали заявление, че искат да упражнят правото си на глас, като такива секции за европейските избори да има само в страни от ЕС. \r\nДеница КИТАНОВА", "date": "2019.03.26", "title": "Правна комисия върна на второ четене стария праг на преференциите от 7 % за местни и парламентарни избори"}
{"url": "http://www.focus-news.net/news/2019/03/26/2639199/api-vazstanoveno-e-dvizhenieto-po-pat-i-9-pomorie-burgas-v-platnoto-za-burgas.html", "text": "Възстановено е движението по път I-9 Поморие - Бургас в платното за Бургас. Това съобщиха от пресцентъра на  Агенция „Пътна инфраструктура“ .", "date": "2019.03.26", "title": "АПИ: Възстановено е движението по път I-9 Поморие - Бургас в платното за Бургас"}
{"url": "http://www.focus-news.net/news/2019/03/26/2639200/sliven-okrazhniyat-sad-ostavi-v-aresta-mazh-obvinen-za-proizvodstvo-i-pritezhanie-na-narkotitsi-i-nezakonen-loven-avtomat.html", "text": "Окръжният съд остави в ареста мъж, обвинен за производство и притежание на наркотици и незаконен ловен автомат. Това съобщиха от пресцентъра на  Окръжна прокуратура – Сливен . По искане на Окръжната прокуратура Съдът задържа под стража Николай Х. Той е обвинен за това, че на 22 март 2019 г. в гр. Сливен без надлежно разрешително е произвел и държал с цел разпространение високорискови наркотични вещества (около 10 грама метамфетамин и амфетамин). \r\nТой е обвинен и за това, че на същите дата и място, без надлежно разрешително държал прекурсори и материали за производство на високорискови наркотични вещества, с цел разпространение. \r\nТой е обвинен и за това, че на горепосочените дата и място, държал огнестрелно оръжие (ловен автомат) и боеприпаси, без да има за това надлежно разрешително. \r\nСпоред прокурора, налице е обосновано предположение за това, че Николай Х. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. \r\nСъдът прие мотивите на прокурора и задържа под стража Николай Х.  \r\nОпределението на Окръжен съд – Сливен подлежи на обжалване пред Апелативен съд – Бургас.", "date": "2019.03.26", "title": "Сливен: Окръжният съд остави в ареста мъж, обвинен за производство и притежание на наркотици и незаконен ловен автомат"}
{"url": "http://www.focus-news.net/news/2019/03/26/2639196/afp-merkel-poiska-ot-kitay-poveche-retsiprochnost-v-targoviyata-i-investitsiite.html", "text": "Германският канцлер Ангела Меркел във вторник призова китайския президент Си Дзинпин да предложи повече „реципрочност“ по отношение на търговията и инвестициите между Китай и Европа и по-конкретно за огромната китайска инициатива „Един пояс, един път“, предава  AFP . \r\nИнициативата е „много важен проект“ и „ние, европейците, искаме да имаме роля в него“, каза Меркел на пресконференция в Париж. \r\n„Това трябва да доведе до реципрочност и ние имаме малко проблеми да я открием“, обясни германският канцлер след разговори със Си, френския Еманюел Макрон и председателя на Европейската комисия Жан-Клод Юнкер. \r\nПревод и редакция:", "date": "2019.03.26", "title": "AFP: Меркел поиска от Китай повече „реципрочност“ в търговията и инвестициите"}
{"url": "http://www.focus-news.net/news/2019/03/26/2639192/emil-dimitrov-obedineni-patrioti-pri-vsichki-sluchai-shte-bade-trudno-bez-tsvetan-tsvetanov-fakt-e-che-blagodarenie-na-nego-se-osashtestvyava-kvorumat.html", "text": "При всички случаи ще бъде трудно без Цветан Цветанов – факт е, че благодарение на него се осъществява кворумът. Това каза пред журналисти народният представител от ПГ на „Обединени патриоти“ Емил Димитров, предаде репортер на  Агенция „Фокус“ . „За да го има кворумът, заслугата на Цветанов не е малка. Без него ще бъде много по-трудно. Не съм сигурен дали ще има друга фигура, която излъчвайки големия коалиционен партньор така да може да комуникира с всички политически сили“, допълни Димитров. На въпрос дали кабинетът е стабилен, Димитров отговори: „Какво му е да е нестабилен? Има си министър временно изпълняващ. Това е проблем, който ГЕРБ трябва да решат“. „Не знам какви са цените, но когато човек живее  9 години в София е хубаво да има апартамент. Щом са тези цените да си носи отговорността“, допълни Димитров. \r\nДеница КИТАНОВА", "date": "2019.03.26", "title": "Емил Димитров, „Обединени патриоти“: При всички случаи ще бъде трудно без Цветан Цветанов – факт е, че благодарение на него се осъществява кворумът"}
{"url": "http://www.focus-news.net/news/2019/03/26/2639201/kyustendil-19-sluchaya-na-varitsela-sa-registrirani-za-sedmitsa-v-rzi.html", "text": "19 случая на варицела са регистрирани само за седмица в Кюстендил. Това съобщиха за  Радио „Фокус” – Кюстендил  от Регионална здравна инспекция – Кюстендил. В рамките на една седмица са установени общо 31 заразни заболявания, като от тях 19 са случаите на варицела. Регистрирани са пет случая на ротавирусен гастроентерит и седем заболели от ентероколит. Данните на здравната инспекция сочат, че от началото на годината в област Кюстендил са установени 95 случая на варицела. През изминалите седем дни се увеличават случаите на заболели от остри респираторни заболявания. Седмичната заболяемост е 32,31 на десет хиляди души, спрямо 27,34 през предходната седмица. \r\nВенцеслав ИЛЧЕВ", "date": "2019.03.26", "title": "Кюстендил: 19 случая на варицела са регистрирани за седмица в РЗИ"}
{"url": "http://www.focus-news.net/news/2019/03/26/2639204/tass-trima-ruski-voenni-sa-zaginali-v-siriya-v-kraya-na-fevruari.html", "text": "Трима военнослужещи от въоръжените сили на Русия са загинали в Сирия в края на февруари в хода на боеве с терористи, съобщи в понеделник Министерството на отбраната на Русия, предава  ТАСС . \r\nСпоред данните на ведомството, в края на февруари трима руски военнослужещи, завръщайки се на автомобил през деня, след като са доставили хуманитарна помощ в едно от населените места в провинция Дейр-ез-Зор, „са попаднали в засада на група терористи“. От МО съобщават, че военните са влезли в бой, след което са изчезнали безследно. \r\n„В резултат от осъществяването на  редица специални мероприятия са установени бойците, нападнали автомобила, а освен това е потвърден фактът за гибелта на тримата руски войници в хода на боя в края на февруари“, съобщават от минисерството. \r\nКакто добавят от ведомството, Военнокосмическите сили (ВКС) на Русия и спецназ са унищожили терористите, отговорни за смъртта на руските военни. \r\nОт там съобщават също, че групата, участваща в нападението срещу колата с руската армия, състояща се от повече от 30 бойци, е била унищожена в рамките на съвместната операция на ВКС и силите за специални операции. \r\nПревод и редакция:", "date": "2019.03.26", "title": "ТАСС: Трима руски военни са загинали в Сирия в края на февруари"}
{"url": "http://www.focus-news.net/news/2019/03/26/2639207/sliven-rayonniyat-sad-ostavi-v-aresta-mazh-obvinen-v-palezh.html", "text": "По искане на Районна прокуратура – Сливен, съдът задържа под стажа Петко И. Това съобщиха от пресцентъра на  Районната прокуратура . Той е обвинен за това, че на 19 март 2019 г. в с. Селиминово, общ. Сливен, запалил чуждо имущество със значителна стойност – етаж от двуетажна къща, която е собственост на жена от същото село. \r\nСпоред прокурора, налице е обосновано предположение за това, че Петко И. е извършил престъплението, в което е обвинен. Представителят на държавното обвинение е категоричен, че Петко И. може да се укрие или да извърши ново престъпление. \r\nСъдът прие мотивите на прокурора и задържа под стража обвиняемия. \r\nОпределението на Районен съд – Сливен може да бъде обжалвано пред Окръжния съд в града.", "date": "2019.03.26", "title": "Сливен: Районният съд остави в ареста мъж, обвинен в палеж"}
{"url": "http://www.focus-news.net/news/2019/03/26/2639209/bistra-kesyakova-odbh-burgas-posevite-sa-v-dobro-sastoyanie-no-lipsata-na-vlaga-shte-im-se-otrazi-neblagopriyatno.html", "text": "Посевите са в добро състояние, но липсата на влага ще им се отрази неблагоприятно. Това каза за  Радио „Фокус“ – Бургас  Бистра Кесякова, началник на отдел „Растителна защита” към Областна дирекция по безопасност на храните – Бургас. По думите ѝ в сравнение със Северна България, в Бургаския регион рапицата и есенните зърнени култури са в много добро състояние. „Това е така, тъй като бяха много по-рано засяти, използваха есенната влага и по този начин успяха да започнат да „братят“ много по-успешно. Братенето вече приключва и те преминават в следващата фенофаза – формиране на възли и „вретенене“. Хубаво би било да повали дъжд, за да се подобри тяхното състояние и да могат да натрупат повече листна маса за изхранване на зърното“, отбеляза Кесякова. Тя добави, че овощните култури вече се намират  във фенофаза „цъфтеж“, докато семковите видове все още са във фенофаза „бутон“. „До няколко дни ще започне и техният цъфтеж. За тях условията са много добри тази година, тъй като няма резки минусови температури, които да доведат до замръзването им. Оттук нататък, всичко зависи от времето. Дано да не се достигне до слани, които да нанесат сериозни поражения“, каза още Кесякова. \r\nМария ПОПЧЕВА", "date": "2019.03.26", "title": "Бистра Кесякова, ОДБХ – Бургас: Посевите са в добро състояние, но липсата на влага ще им се отрази неблагоприятно"}
{"url": "http://www.focus-news.net/news/2019/03/26/2639203/zhivko-tabakov-obshtinski-savet-burgas-poluchihme-podkrepa-ot-hilyadi-hora-otnosno-initsiativniya-komitet.html", "text": "Получихме подкрепа от хиляди хора относно инициативния комитет. Това каза пред журналисти общинският съветник Живко Табаков, предаде репортер на  Радио „Фокус“ – Бургас . Табаков посочи, че вчера инициативният комитет са решили в началото на другата седмица да внесат самото предложение, като днес до края на деня комитетът ще искат официална среща от кмета на Бургас Димитър Николов, за да може предложението да се внесе лично при него. „Ще направим всичко възможно това да се случи следващия вторник или сряда след официално искане за такава среща. Това, на което искам да обърна внимание, е, че за пореден път на улицата срещнах страх в хората и въпреки че се подписаха хиляди хора, решихме да не внасяме техните имена предизборно, а да отговорим само на закона, ще внесем официалните подписи от учредителния комитет, като искам да кажа, че няма съмнение, че сме се справили повече от добре“, заяви Табаков. \r\nМария КУРТЕВА", "date": "2019.03.26", "title": "Живко Табаков, Общински съвет - Бургас: Получихме подкрепа от хиляди хора относно инициативния комитет"}
{"url": "http://www.focus-news.net/news/2019/03/26/2639202/vitsepremierat-krasimir-karakachanov-blizo-1-mlrd-lv-sa-izrazhodvani-prez-poslednite-godini-za-integratsiyata-na-tsiganite-bez-osoben-rezultat.html", "text": "Близо 1 млрд. лв. са изразходвани през последните години за интеграцията на циганите без особен резултат. Това каза вицепремиерът и министър на отбраната Красимир Каракачанов на кръгла маса за Концепцията срещу циганизацията на България, предаде репортер на  Агенция „Фокус“ . „Няколко месеца се води един дебат в обществото по тази концепция, която бях лансирал като концепция за справянето с циганското население в България. Държа да подчерта, че в България има няколко документа, по които е трябвало да се провежда национална политика в тази насока. Те са предназначени основно не толкова да приобщят циганското население към обществото и да го приучат към нормални навици, а към това да направят българското общество толерантно към това, което правят нашите съграждани от цигански произход“, посочи Каракачанов. Той отчете, че през последните години с финансиране от държавния бюджет и външни програми са изразходвани близо 815 млн. лева за интеграцията на циганите. По думите му голяма част от средствата са използвани от около 500 броя ромски НПО-та, които са се регистрирали само за да усвоят определен ресурс, без да се свърши нищо реално. „Резултатите от тези програми са налице и нищо основно не се е свършило“, отбеляза Каракачанов. „Около 500 човека от държавната администрация са ангажирани в различни структури, като заплатите им са на стойност около 5 млн. лева“, отчете още той. По думите му сумарно средствата, изразходвани за социализацията на циганите през последните години стават около 1 млрд лева. „Какво бихме могли да направим с всички тези средства, ако стимулирахме грамотната раждаемост или са бяха използвани за българските общности извън страната?“, попита Каракачанов.  \r\nВицепремиерът уточни, че в кръглата маса участват представители на различни институции и неправителствени организации, като сред тях има и представители на ромската общност, които са изразили полезни становища по отношение на концепцията. „Не сме поканили структури и хора, които са изразили крайно негативно отношение към ромите, защото не е целта да създаваме напрежение, а да търсим реални мерки“, посочи той. По думите му сред мерките в концепцията са такива насочени към държавните органи, от които зависи приобщаването на циганското население, и такива срещу засилването на злоупотребите със социални плащания. „Идеята е да се постави акцент върху социализацията и приобщаването им към общите стандарти и законови норми“, обобщи той.  \r\nВесела АЛЕКСАНДРОВА", "date": "2019.03.26", "title": "Вицепремиерът Красимир Каракачанов: Близо 1 млрд. лв. са изразходвани през последните години за интеграцията на циганите без особен резултат"}
{"url": "http://www.focus-news.net/news/2019/03/26/2639197/kardzhali-trakiytsi-podnesoha-tsvetya-i-ventsi-na-pametnitsite-na-golemite-trakiyski-voyvodi-v-grada.html", "text": "Тракийци поднесоха цветя и венци на паметниците на големите тракийски войводи в града, предаде кореспондент на  Рaдио „Фокус“ . Димитър Маджаров и Капитан Петко войвода с четите им са почитаните народни закрилници на бягащото население от Беломорието. Днес по случай Деня на Тракия, потомци на бежанците от районите на старите български земи от Източна Тракия, читалищни дейци, членове на тракийските клубове в града, граждани отдадоха почит на героите от Балканските войни. Празника ще продължи Деня в 16.00 часа с музика и хора на открито пред Дома на културата, кулинарна изложба и модно ревю с тракийски костюми. \r\nДарина ДЕЕНИЧИНА", "date": "2019.03.26", "title": "Кърджали: Тракийци поднесоха цветя и венци на паметниците на големите тракийски войводи в града"}
{"url": "http://www.focus-news.net/news/2019/03/26/2639206/korneliya-ninova-bsp-dori-tsvetan-tsvetanov-da-si-otide-kakto-yavno-shte-se-sluchi-shte-doyde-drug.html", "text": "Дори Цветан Цветанов да си отиде, както явно ще се случи, ще дойде друг. Това каза на брифинг лидерът на БСП Корнелия Нинова, предаде репортер на  Агенция „Фокус“ . „Една седмица цяла България се занимава с апартаментите на властта. Гадае се каква ще е съдбата на Цветан Цветанов, как Бойко Борисов ще реагира и ще реши проблема“, коментира тя. „Няма как Борисов да реши проблема, защото „Апартаментгейт“ е следствие, не причина“, заяви Корнелия Нинова. „Проблемът е в изградения модел на управление през последните 10 години“, обяви лидерът на левицата. „В последните 10 години всички правителства и мнозинства приемат лобистки закони в интерес на определени олигарси, които им се отблагодаряват дали с пари, дали с апартаменти“, посочи Нинова. „Втората характеристика на управлението е политическият рекет - дали да му го откраднеш, или да ти плати в апартамент“, допълни тя. „Какво се случи с първите апартаменти на Цветанов, а с апартамента на Горанов - нищо“, изтъкна лидерът на БСП. „Защо съдим, че Цветан Цветанов си отива - четем написаното в медиите. Нямам друга вътрешна информация“, каза още Корнелия Нинова. \r\nБиляна ИВАНОВА", "date": "2019.03.26", "title": "Корнелия Нинова, БСП: Дори Цветан Цветанов да си отиде, както явно ще се случи, ще дойде друг"}
{"url": "http://www.focus-news.net/news/2019/03/26/2639210/korneliya-ninova-bsp-za-10-godini-upravlenie-koruptsiyata-prebori-partiyata-na-boyko-borisov.html", "text": "Бойко Борисов казва, че е създал партията си, за да се бори с корупцията. След 10 години управление корупцията му пребори партията. Това каза на брифинг лидерът на БСП Корнелия Нинова, предаде репортер на  Агенция „Фокус“ . „Единият си отива, Борисов „реже“ едната глава, идва друг“, коментира тя. „Мозъкът е Бойко Борисов, докато той управлява, няма как нещо да бъде променено“, заяви Корнелия Нинова. „Следващите дни ще представим разработка за приетите по време на кабинета „Борисов 3“ лобистки закони - колко такива закони са приети, в чий интерес и за колко пари“, обяви лидерът на левицата. \r\nБиляна ИВАНОВА", "date": "2019.03.26", "title": "Корнелия Нинова, БСП: За 10 години управление корупцията пребори партията на Бойко Борисов"}
{"url": "http://www.focus-news.net/news/2019/03/26/2639213/prezidentat-rumen-radev-beshe-posreshtnat-ot-egipetskiya-si-kolega-abdel-fatah-as-sisi-v-dvoretsa-ittihadiya-v-kayro.html", "text": "Президентът Румен Радев беше посрещнат от египетския си колега Абдел Фатах ас-Сиси в двореца „Иттихадия“ в Кайро. Това съобщиха от  Прессекретариата на държавния глава . В президентския дворец „Иттихадия“ българският държавен глава  Румен Радев и съпругата му Десислава Радева бяха посрещнати с официална церемония от египетския президент Абдел Фатах ас-Сиси и съпругата му Интисар ас Сиси.", "date": "2019.03.26", "title": "Президентът Румен Радев беше посрещнат от египетския си колега Абдел Фатах ас-Сиси в двореца „Иттихадия“ в Кайро"}
{"url": "http://www.focus-news.net/news/2019/03/26/2639212/govoritelyat-na-glavniya-prokuror-rumyana-arnaudova-iznasyanata-informatsiya-ot-rozalina-kyoseva-e-bila-razlichna-no-pri-vsichki-sluchai-stava-duma-za-sluzhebna-tayna.html", "text": "Информацията като първоначален сигнал и законен повод за започване на разследване касае дейността на разследващ полицай от 1 РУ на МВР в Благоевград, който е изнасял информация към криминално проявени лица. Това каза на брифинг в Благоевград говорителят на главният прокурор Румяна Арнаудова във връзка с проведената в понеделник специализирана акция срещу служител на ОДМВР – Благоевград, предаде репортер на  Радио „Фокус“ – Пирин . Според Арнаудова по същество изнасяната информация е била различна, но при всички случаи тя е била служебна тайна, включително и информация за близки и роднини за лица, които са представлявали интерес за криминалния контингент. „Във вчерашния ден се проведоха явните процесуално-следствени действия по досъдебното производство. Преди това трябва да кажем, че в края на миналата година Районна прокуратура – Благоевград е започнала досъдебно производство за престъпление срещу правосъдието срещу разследващия полицай. С постановление на главният прокурор досъдебното производство и всички действия по разследването са възложени на следователи от Националната следствена служба. С разпореждане на главният прокурор от миналата седмица към екипа, който провежда процесуално-следствените действия са изпратени да подпомагат разследването и служителите от бюрото по защита на свидетели към главният прокурор“, каза още Арнаудова. Тя добави, че през вчерашния ден след създадена отлична организация между Районна прокуратура – Благоевград, Дирекция „Вътрешна сигурност“ на МВР, местните служители на тази дирекция, както и с пълното съдействие на ОДМВР – Благоевград са били извършени процесуално-следствени действия по претърсвания, обиски и изземвания на вещи. Арнаудова добави, че в рамките на вчерашните действия е била задържана Розалина Кьосева, която е разследващ полицай от 1 РУ – Благоевград.  \r\nГоворителят на главният прокурор уточни, че за същата в рамките на разследването, в което са били използвани и специални разузнавателни средства, са били събрани доказателства за извършени от нея 4 престъпления. „Престъплението, за което първоначално бе образувано разследването, е срещу правосъдието. Още едно престъпление беше установено в хода на събирането на доказателствата и то е документно престъпление, извършено в условията на продължавана престъпна дейност. Има доказателства за престъпление по служба, което се състои най-общо в споделяне на информация, която представлява служебна тайна, с лица, които не би следвало да имат такава информация, както и доказателства за извършеното престъпление – лично укривателство“, допълни Арнаудова. \r\nЛивия НИНОВА", "date": "2019.03.26", "title": "Говорителят на главния прокурор Румяна Арнаудова: Изнасяната информация от Розалина Кьосева е била различна, но при всички случаи става дума за служебна тайна"}
{"url": "http://www.focus-news.net/news/2019/03/26/2639215/kyustendil-obshtina-dupnitsa-investira-nad-1-640-000-leva-za-remont-na-vodoprovoda-v-selo-samoranovo.html", "text": "Община Дупница инвестира над 1 640 000 лева за ремонт на водопровода в село Самораново. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му процедурата за това вече е в ход. Проведено е заседание на комисията, която трябва да избере изпълнител на обявената обществена поръчка. Председател на комисията е зам.-кметът на Община Дупница Олга Китанова. Обхватът на процедурата е над 4 километра водопроводна мрежа в населеното място. „Загубите от старата водопроводна мрежа в селото са над 70%. Комисията разгледа една оферта, подадена от страна на фирма. Други две фирми не бяха допуснати до участие. Комисията ще излезе с решение в срок”, каза Христо Апостолов. По думите му предстои насрочване на дата за отваряне на ценовите оферти и по другата процедура за подмяна водопреносната мрежа в село Бистрица. \r\nВенцеслав ИЛЧЕВ", "date": "2019.03.26", "title": "Кюстендил: Община Дупница инвестира над 1 640 000 лева за ремонт на водопровода в село Самораново"}
{"url": "http://www.focus-news.net/news/2019/03/26/2639217/premahvat-zagrazhdeniyata-na-ploshtad-garibaldi-v-stolitsata-obzor.html", "text": "Премахват загражденията на площад „Гарибалди”, където в последната над половин година се извършваха ремонтни дейности. Това стана ясно след проверка на заместник-кметът на София Дончо Барбалов. Той установи, че работата на площад „Гарибалди“ е доста напреднала, но все още има дефекти във фугите, поставянето на плочките и други сравнително по-дребни забележки. Барбалов отбеляза, че площадът до голяма степен е приключил, но обектът още не е приет, защото по зоната има върху какво още да се работи. Той посочи, че има надзор и експерти, които следят и дават препоръки как да се подобри работата на ремонтираните участъци.  \r\nЗаместник-кметът на София подчерта, че проверките на площад „Гарибалди“ ще приключат и обектът ще бъде готов, когато работата бъде свършена качествено. По думите му Столична община няма да прави компромиси с качеството, за това най-важното нещо е не срокът на изпълнение, а добре свършената работа. Той припомни, че ремонтните дейности по обектът са започнали на 7 или 8 май 2018 г., а договорът е за 300 дни. Към настоящия момент по различни метеорологични причини има 86 дни признати от страна на надзора, докато строителят претендира за над 120 дни. На площад „Гарибалди“ в момента е поставено ново осветление, пейки, водна стена, кошчета за боклук и чешмичка.  \r\nОт Столична община имат забележки и по ремонтите дейности на градинката „Кристал“, както и по градинката около църквата „Свети Седмочисленици“, но са положени усилия част от забележките да бъдат коригирани. \r\nОтносно ограничителите на ул. „Граф Игнатиев“ Дончо Барбалов подчерта, че е възложено на експерти да намерят евентуално ново решение, което да бъде обсъдено и представено и тогава може да се стигне до промяна във вида им. По думите му все още има работа по цялото протежение на ул. „Граф Игнатиев“, и отбеляза, ч се работи по връзките с улиците, които я пресичат.  \r\nИрина ИВАНОВА", "date": "2019.03.26", "title": "Премахват загражденията на площад „Гарибалди“ в столицата (ОБЗОР)"}
{"url": "http://www.focus-news.net/news/2019/03/26/2639216/dobrich-proektat-podrobnosti-petna-i-shumove-na-stanimir-enchev-shte-bade-predstaven-v-kavarna-na-27-mart.html", "text": "Проектът ,,Подробности, петна и шумове\" на Станимир Енчев ще бъде представен в Каварна на 27 март. Това съобщиха от пресцентъра на  Общината . Проектът включва изложба на конструкции от дърво и камък и представяне на книгата на Енчев ,,Което е пред мен\". \r\nПрезентацията ще се състои на 27 март 2019 г. от 18.00 часа в ХГ „Христо Градечлиев“ в Каварна.", "date": "2019.03.26", "title": "Добрич: Проектът ,,Подробности, петна и шумове\" на Станимир Енчев ще бъде представен в Каварна на 27 март"}
{"url": "http://www.focus-news.net/news/2019/03/26/2639205/rumyana-valcheva-trakiysko-druzhestvo-varna-odrinskata-epopeya-shte-ostane-v-istoriyata-na-voennoto-izkustvo-i-s-parviya-samolet-izpolzvan-za-boyni-deystviya.html", "text": "\"Одринската епопея е забележителна и ще остане в историята на българското военно изкуство и с това, че тук за първи път във военната история на света, се използва самолет за бойни действия. За първи път българските летци Радул Милков и Продан Топракчиев извършват разузнавателни полети и бомбардировки със самолет. И за първи път жена извършва боен полет със самолет над неприятелски войски. Това е българката самарянка Райна Касабова\". Това каза председателят на Тракийското дружество “Капитан Петко Войвода” Румяна Вълчева, предаде репортер на  Радио “Фокус” - Варна . “Денят на Тракия вече 106 години ни напомня, че величието на подвига и тъгата по родните огнища, никога не се покриват със забрава. Днес отново преживяваме две съдбовни събития, събрани събития, събрани в едно. Едното е историческата памет и дълговечната мечта на тракийските българи за свобода и присъединяване към майката Отечество, болката по родните места на дедите ни. А другото - символът на непомръкващата слава на българската армия от 26-ти март 1913 година\", каза тя. По думите ѝ Освободителната Балканска война от 1912 година - 1913 година е една от най-славните страници в най-новата история на България. “Справедливият национално-освободителен характер на войната разпалва патриотичните чувства сред целия български народ и това е лесно обяснимо. Спомените от робските неволи са напълно живи, дедите са свидетели на освобождението на България, бащите се раждат в свободната родина, а третото поколение - синовете, горят от желание да бъдат достойни продължители на родолюбивите традиции на своите предци”, каза още Румяна Вълчева. Тракийското дружество във Варна е един от основните организатори на отбелязването на 106-ата годишнина от превземането на Одринската крепост и Деня на Тракия.  \r\nПо-рано днес при Арката на Осми Приморски пехотен полк във Варна с военен ритуал и общоградско поклонение беше отбелязана датата. На събитието присъства и председателят на Народното събрание Цвета Караянчева. \r\nДиана СТОЕВА", "date": "2019.03.26", "title": "Румяна Вълчева, Тракийско дружество - Варна: Одринската епопея ще остане в историята на военното изкуство и с първия самолет, използван за бойни действия"}
{"url": "http://www.focus-news.net/news/2019/03/26/2639220/api-do-1730-chasa-dnes-se-ogranichava-dvizhenieto-v-izprevarvashtata-lenta-na-am-trakiya-pri-km-169-km-173-i-km-192-v-posoka-sofiya-poradi-remont-na-mantineli.html", "text": "До 17.30 часа днес се ограничава движението в изпреварващата лента на АМ „Тракия“ при км 169, км 173 и км 192 в посока София поради ремонт на мантинели в средна разделителна ивица. Това съобщиха от пресцентъра на  Агенция „Пътна инфраструктура“ . Движението се осъществява в активната лента .", "date": "2019.03.26", "title": "АПИ: До 17.30 часа днес се ограничава движението в изпреварващата лента на АМ „Тракия“ при км 169, км 173 и км 192 в посока София поради ремонт на мантинели"}
{"url": "http://www.focus-news.net/news/2019/03/26/2639221/veliko-tarnovo-v-stopanskata-akademiya-v-svishtov-byaha-predstaveni-vazmozhnosti-za-studentski-brigadi-vav-velikobritaniya.html", "text": "Възможности за студентски бригади и работа във Великобритания представиха в Стопанска академия в Свищов, съобщиха от  висшето учебно заведение . В публичната среща, организирана със съдействието на Академичен център за кариерно консултиране и връзки с обществеността, участваха студенти от различни курсове и специалности, и граждани. Лектори бяха Петър Митев и Виолета Митева, собственици на „БУЛМИТ” ЕООД – дългогодишен партньор на свищовското висше училище и представител на ХОПС за България. В срещата участваха и гости от Великобритания: Sarah Boparan – Operations Director HOPS Labour Solutions; Caryn May – Administration Manager HOPS Labour Solutions; Nick Gammon – HR Manager E.C Drummond UK; Jim Gorton – Operations Manager E.C Drummond UK. Срещата откри гл. ас. д-р Ивайло Петров – координатор към АЦККВО, който приветства участниците и гостите. \r\nПетър Митев поясни, че ХОПС е оператор, назначен от Министерството на Вътрешните работи на Обединеното кралство за изпълнител на Програмата за сезонни селскостопански работници и е част от Националната федерация на клубовете на младите фермери (Англия и Уелс). Той поясни пред присъстващите как могат да кандидатстват за летни студентски бригади или работа във Великобритания, какви работни позиции се предлагат и какви документи са необходими. \r\nПо време на срещата бе споделен и личен опит от хора, реализирали студентска бригада, работещи сезонно или на постоянни ръководни позиции в английски ферми. В отговор на зададени от аудиторията въпроси, гост-лекторите разясниха какви са изискванията на работодателите, почасовите ставки на заплащане и битовите условия за живот. Дискутиран бе и въпроса „Как гражданите на Европейския съюз ще могат да работят във Великобритания след Брекзит?”. \r\nСлед срещата гостите посетиха академичния музей, където разгледаха експозицията и се запознаха с историята на Стопанска академия и на нейния дарител – Димитър Ценов. Впечатлени от първата си визита, гостите от Великобритания заявиха желание през есента отново да посетят Стопанска академия и да се срещнат със свищовските студенти.", "date": "2019.03.26", "title": "Велико Търново: В Стопанската академия в Свищов бяха представени възможности за студентски бригади във Великобритания"}
{"url": "http://www.focus-news.net/news/2019/03/26/2639214/korneliya-ninova-bsp-nyama-da-vlizame-v-parlamenta-za-glasuvane-na-promeni-v-kabineta.html", "text": "Няма да влизаме в парламента за гласуване на промени в кабинета. Това каза на брифинг лидерът на БСП Корнелия Нинова в отговор на питане дали левицата в залата за гласуването на правосъдния министър Цецка Цачева, предаде репортер на  Агенция „Фокус“ . Попитана дали БСП не „проспа“ спорен избор за подуправител на БНБ, Нинова посочи: „Един от аргументите ни да напуснем парламента беше, че не искаме да легитимираме това мнозинство. Не искаме да участваме в този задкулисен сговор между ГЕРБ и ДПС. Оставаме на същата позиция“. „Не бихме влезли и гласували едно или друго кадрово назначение. Мисля, че времето, което изтече от излизането ни до днес убеди и най-големите ни скептици, че ходът ни е правилен“, коментира тя. „Всеки ден, всяка седмица те дават доказателства, че това мнозинство е изчерпано, и като законодателство, и морално, и политически“, заяви Корнелия Нинова. \r\nБиляна ИВАНОВА", "date": "2019.03.26", "title": "Корнелия Нинова, БСП: Няма да влизаме в парламента за гласуване на промени в кабинета"}
{"url": "http://www.focus-news.net/news/2019/03/26/2639208/dimitar-dimitrov-kamara-na-avtomobilnite-prevozvachi-paketat-mobilnost-e-izklyuchitelno-sporen-i-se-nadyavame-che-nyama-da-mine-v-tozi-evropeyski-parlament.html", "text": "Пакетът „Мобилност“ е изключително спорен и се надяваме, че няма да мине в този Европейски парламент. Това каза за  Агенция „Фокус“  изпълнителният директор на Камарата на автомобилните превозвачи Димитър Димитров по повод предстоящото гласуване на пакета „Мобилност“ от Европейския парламент и готвените утре протести в София и в Страсбург. \r\n„Ние като бизнес нямаме никаква представа какво ще се гласува. Това е прецедент в ЕК, с отхвърлени 2 от 3 доклада на една законодателна инициатива в ресорната транспорта комисия“, коментира Димитров. \r\n„Доколкото сме говорили с евродепутати, те нямат право на това гласуване. Понеже не могат да вкарат в комисия двата отхвърлени доклада, има някакви безумни предложения - 1600. Не мога да си представя как за двата часа, които имат, толкова текстове ще бъдат разгледани. Ние не знаем какво ще бъде гласувано. С всички тези промени и поправчици всеки един може да предложи какво ли не и накрая като го гласуват член по член ще излезе нещо абсолютно неприложимо и противоречащо само на себе си“, заяви Димитров. \r\nТой посочи, че утре в София и Страсбург ще се проведат протести на превозвачите срещу приемането на пакета от Европейския парламент. „За съжаление, имахме изключително малко време и не можахме да организираме не толкова хората, колкото пътуването дотам“, обясни той. По думите му при предишния протест в Брюксел от България са дошли 180 души с два чартърни полета, а сега до Страсбург ще лети един чартър със 105 човека. Димитров отбеляза, че от гледна точка на мащабност на протеста ще има повече превозвачи от другите държави - Румъния, Полша, Унгария, Литва, Латвия, Естония. \r\nПротестът в София ще бъде по същото време като този в Страсбург. Провеждането му е съгласувано със столична община и СДВР, като разрешението е за протест с 600 души, обясни още Димитров.   \r\nПриеме ли се този пакет в ЕП, следват триалози. Ще се възползваме от каквито механизми имаме, за да забавим триалозите. Ако те се забавят и текстовете не бъдат гледани на второ четене в последната сесия на ЕП през април, следващият състав на ЕП няма задължението да продължи от там, докъдето е стигнал сегашният - може да го продължи, а може да го върне отново в комисия или в Съвета. Надяваме се следващият Европейски парламент да бъде малко по-разумен, каза още Димитър Димитров.", "date": "2019.03.26", "title": "Димитър Димитров, Камара на автомобилните превозвачи: Пакетът „Мобилност“ е изключително спорен и се надяваме, че няма да мине в този Европейски парламент"}
{"url": "http://www.focus-news.net/news/2019/03/26/2639211/afp-iran-obvini-tramp-v-kolonializam-zaradi-reshenieto-za-golanskite-vazvisheniya.html", "text": "Иранският президент Хасан Роухани във вторник обвини американския си колега Доналд Тръмп в \"колониализъм\" за признаването на израелския суверенитет над оспорваните Голански възвишения, гранична зона, отнета от Сирия по време на Шестдневната война през 1967 година, предава  AFP . \r\n„В миналото, когато колониализмът е бил в зенита си, някои колониални сили са правили такива неща и са отнемали части от една държава, за да ги дадат на друга... но това е безпрецедентно през този век“, каза Роухани, цитиран от официалния уебсайт на правителството. \r\nПревод и редакция:", "date": "2019.03.26", "title": "AFP: Иран обвини Тръмп в „колониализъм“ заради решението за Голанските възвишения"}
{"url": "http://www.focus-news.net/news/2019/03/26/2639219/borislav-kovachki-rayonen-prokuror-na-blagoevgrad-ot-okolo-1-godina-razpolagame-sas-signali-za-nereglamentirani-kontaktni-na-razsledvasht-politsay-kyoseva.html", "text": "От около 1 година разполагаме със сигнали за нерегламентирани контактни на разследващ полицай Кьосева, но активно по случаят се работи от 4 месеца. Това каза на брифинг районният прокурор на Благоевград Борислав Ковачки във връзка с проведената в понеделник специализирана акция в ОДМВР – Благоевград при която бе задържан разследващия полицай Розалина Кьосева, предаде репортер на  Радио „Фокус“ – Пирин . По думите му през времето, в което се работи по случая, е било образовано досъдебно производство. „Съответно бяха експлоатирани специални разузнавателни средства, с чиято помощ беше установена престъпна дейност от полицейският служител Розалина Кьосева. Известно ви е, че едно обвинение не може да се базира на специализирани разузнавателни средства, затова в рамките на един кратък период от време бяха разпитани общо 13 свидетели, предстои да бъдат разпитани и други“, каза още районният прокурор Ковачки. Той добави, че към настоящия момент по безспорен и категоричен начин е установена престъпната дейност на полицейският служител. „Затова утре предстои да бъде внесена мярка за определяне на постоянна мярка за неотклонение „Задържане под стража“ по отношение на Розалина Кьосева“, добави прокурор Ковачки. \r\nЛивия НИНОВА", "date": "2019.03.26", "title": "Борислав Ковачки, районен прокурор на Благоевград: От около 1 година разполагаме със сигнали за нерегламентирани контактни на разследващ полицай Кьосева"}
{"url": "http://www.focus-news.net/news/2019/03/26/2639227/ministar-rumen-porozhanov-shte-otkrie-mezhdunarodnata-izlozhba-priroda-lov-ribolov.html", "text": "На 27 март 2019 г. министърът на земеделието, храните и горите Румен Порожанов ще открие Международната изложба „Природа, лов, риболов“. Това съобщиха от пресцентъра на   Министерството на земеделието, храните и горите . Събитието ще се състои от 13.00 часа в Пловдив, палата 3 на панаирния град.", "date": "2019.03.26", "title": "Министър Румен  Порожанов ще открие Международната изложба „Природа, лов, риболов“"}
{"url": "http://www.focus-news.net/news/2019/03/26/2639229/veliko-tarnovo-494-zarazni-zabolyavaniya-sa-registrirani-na-teritoriyata-na-oblastta-ot-nachaloto-na-godinata.html", "text": "494 заразни заболявания са регистрирани на територията на област Велико Търново от началото на годината. Това съобщи за  Радио „Фокус“ – Велико Търново  д-р Ирина Млъзева, директор на Дирекция „Надзор на заразните болести“ в Регионалната здравна инспекция. Тя посочи, че най-висока е заболеваемостта в общините Велико Търново, Лясковец и Горна Оряховица. Най-голям е делът на заболелите от варицела. За отчетения период са регистрирани 311 лица с варицела. Варицелата е вирусна заразна болест, от която се заразяват главно деца до 10 години. Тя протича леко, с обрив по кожата, без да оставя следи. Инкубационният период е между 11 и 21 дни. \r\nОт началото на годината е регистриран и голям брой лица с гастроентеритите и ентероколитите – 77. „Надяваме се, че по отношение на чревните заболявания предстоящият летен сезон няма да ни поднесе някакви съществени изненади“, допълни д-р Млъзева. Тя подчерта, че предвид сезона е голям броят и на регистрираните заболели от скарлатина. \r\nНадежда КРЪСТЕВА", "date": "2019.03.26", "title": "Велико Търново: 494 заразни заболявания са регистрирани на територията на областта от началото на годината"}
{"url": "http://www.focus-news.net/news/2019/03/26/2639224/st-kom-rumen-ganev-mvr-v-nito-edin-etap-ot-razsledvaneto-ne-izteche-informatsiya-po-sluchaya-s-razsledvashtiya-politsay-kyoseva.html", "text": "В нито един етап от разследването не изтече информация по случая с разследващия полицай Кьосева. Това каза на брифинг в Благоевград старши комисар Румен Ганев, директор на Дирекция „Вътрешна сигурност“ на МВР във връзка с проведената в понеделник специализирана акция в ОДМВР – Благоевград при която бе задържан разследващия полицай Розалина Кьосева, предаде репортер на  Радио „Фокус“ – Пирин . Според Ганев първичната информация, която са получили, е била обработена по съответния ред, като е имало няколко оперативни хипотези, които са били проверени от неговите служители. „Искам да подчертая, че в определен момент получихме и пълна подкрепа, което е абсолютно ясно закономерно от Областна дирекция на МВР – Благоевград и това, че днес говорим пред Вас показва, че добрата стиковка между разследващи и органи и МВР я има. Така успяхме в този случаи да запазим тайната и не изтече информация на всеки един етап от разследването“, каза още старши комисар Ганев. Той добави, че във всеки един район хората се познават и да запазиш подобен тип разследване в тайна е предизвикателство пред професионализма на служителите. „Считаме, че на този етап, заедно с колегите от областната дирекция, успяхме да си свършим нашата работа. Предстоят допълнителни проверки, които ще извършим. Винаги подчертаване, че в нашата политика сме безкомпромисни и ще вземем мерки срещу всеки един служител, който по каквато и да е причина нарушава своите длъжностни правоотношения“, подчерта старши комисар Ганев. \r\nЛивия НИНОВА", "date": "2019.03.26", "title": "Ст. ком. Румен Ганев, МВР: В нито един етап от разследването не изтече информация по случая с разследващия полицай Кьосева"}
{"url": "http://www.focus-news.net/news/2019/03/26/2639218/liderat-na-abv-rumen-petkov-poiska-glavniyat-prokuror-da-se-proiznese-po-sluchaite-sas-socheni-v-zloupotreba-kmetove-na-strelcha-cherven-bryag-i-asenovgrad.html", "text": "Пред медиите в Плевен Румен Петков поиска главния прокурор да се произнесе по случаите със сочени в злоупотреба кметове на Стрелча, Червен бряг и Асеновград. Това съобщиха от пресцентъра на  ПП АБВ . \r\n„В Асеновград са снети обвиненията срещу кмета, главният прокурор ще потърси ли отговорност на прокурорите и полицаите, които са злоупотребили с властта си и унижиха  хората. В Стрелча – 20 служители на Икономическа полиция търсят 17 листа хартия, една стотинка щета няма за бюджета, но общината остава девет часа блокирана. В Червен бряг – една стотинка нанесена щета няма на общината, но разкарваме служители в полицейски коли, които даже не са обвиняеми“. \r\nВсичко това създава усещане не за неравнопоставеност, а за зависимост на прокуратурата, добави Румен Петков. Той изрази готовност за съдействие за защита на човешкото достойнство на потърпевшите от демонстративните акции.", "date": "2019.03.26", "title": "Лидерът на АБВ Румен Петков поиска главният прокурор да се произнесе по случаите със сочени в злоупотреба кметове на Стрелча, Червен бряг и Асеновград"}
{"url": "http://www.focus-news.net/news/2019/03/26/2639230/stara-zagora-dvama-badmintonisti-ot-grada-sa-spechelili-tri-medala-ot-speshal-olimpiks2019.html", "text": "На 28 март в 12.00 ч. кметът на Стара Загора Живко Тодоров ще се срещне с бадминтонистите Ганка Иванова и Иван Иванов от Дневен център \"Св. Св. Козма и Дамян“, които се завърнаха с три медала от Спешъл Олимпикс, съобщиха от  Общината .  \r\nНа Световните игри в Абу Даби'2019 Ганка Иванова, 40 г., се класира индивидуално на четвърто място, а на смесени двойки, заедно с Иван извоюваха бронзови медали. Индивидуално при мъжете Иванов се окичи със сребърен медал. \r\nТова не е първи медал на Ганка Иванова, която извоюва сребро за България на провелите се през 2015 г. в Лос Анджелис, САЩ световни летни игри „Спешъл олимпикс\". Тогава кметът Живко Тодоров осигури средствата за обучение, пътуване и престой на единствената жена от града, участник в игрите. \r\nВ Абу Даби България беше представена от 18 атлети с интелектуални затруднения на възраст от 14 до 42 години от 10 български общини (София, Варна, Банско, Ихтиман, Пловдив, Благоевград, Стара Загора, Смолян, Бургас, Добрич)  в 7 спорта – лека атлетика, боче, бадминтон,конна езда, плуване, силов трибой, тенис. Атлетите на Спешъл Олимпикс България завоюваха общо 19 медала. \r\nВ периода 14 – 21 март 2019 година в Абу Даби участваха повече от 7500 атлети с интелектуални затруднения и техни партньори без увреждания в 24 спорта, над 2500 треньора от повече от 190 национални делегации и споделиха своята радост с над 3000 официални гости, 20 000 доброволци и близо 500 000 зрители по трибуните.", "date": "2019.03.26", "title": "Стара Загора: Двама бадминтонисти от града са спечелили три медала от Спешъл Олимпикс’2019"}
{"url": "http://www.focus-news.net/news/2019/03/26/2639231/bistra-kesyakova-odbh-burgas-vseki-zemedelski-stopanin-tryabva-da-predvizhda-merki-za-opazvane-na-pchelite-pri-izvarshvaneto-na-svoite-rastitelnozashtitni-meropriyatiya.html", "text": "Всеки земеделски стопанин трябва да предвижда мерки за опазване на пчелите при извършването на своите растителнозащитни мероприятия. Това каза за  Радио „Фокус“ – Бургас  Бистра Кесякова, началник на отдел „Растителна защита” към Областна дирекция по безопасност на храните – Бургас. „Започва активният растително-защитен сезон за земеделските култури, поради което сме предприели мерки да напомним на земеделските стопани да спазват разпоредбите по Закона за пчеларството и на Наредба 13 от 2016 година. Тя се касае за мерките за опазване за пчелите и пчелните семейства от отравяне и начините на провеждане на растително-защитни дезинфекционни и дезинсекционни дейности с цел да не се допусне подмор на пчели при извършването на растително-защитните дейности при земеделските култури“, отбеляза Кесякова. Тя добави, че в момента се обхождат всички земеделски стопанства, където да бъдат разяснени съответните необходими мерки при третирането с препарати. „Разясняваме как стопаните да спазват разпоредбите на чл. 32 и 33 от Закона за пчеларството и разпоредбите на Наредба 13; как да си подават уведомителните писма и какви са изискуемите срокове за това. Освен това, при какви температури и при какви срокове могат да извършват третиране и как да уведомяват пчеларите, за да бъдат опазени пчелите, тъй като те са най-голямото богатство на нашата планета и без тях няма да има никаква растителност“, посочи още Кесякова. \r\nМария ПОПЧЕВА", "date": "2019.03.26", "title": "Бистра Кесякова, ОДБХ – Бургас: Всеки земеделски стопанин трябва да предвижда мерки за опазване на пчелите при извършването на своите растителнозащитни мероприятия"}
{"url": "http://www.focus-news.net/news/2019/03/26/2639232/smolyan-obshtina-zlatograd-shte-se-prisaedini-kam-globalnata-initsiativa-chasat-na-zemyata-na-30-mart.html", "text": "Община Златоград ще се присъедини към поредното издание на глобалната инициатива \"Часът на Земята\", което ще се проведе на 30 март 2019 г., събота, от 20.30 до 21.30 ч. Това съобщиха от  Община Златоград . Общината ще се включи в инициативата, като притъмни фасадата на сградата на Общината и на обществено значими монументи, както и на парковото осветление на Централен градски парк, Площад и Комуникационно трасе. \r\nЧасът на Земята е световна инициатива, която привлича вниманието на хората към проблемите на околната среда и им дава възможност да заемат активна позиция за решаването им. Кампанията започва през март 2007 г. в Австралия, а в България се провежда от 2009 г. \r\nОбръщаме се към всички жители на Община Златоград, които желаят да се включат в инициативата Часът на Земята, да загасят осветлението в домовете си, на 30 март в периода от 20.30 до 21.30 часа, призовава от община Златоград.", "date": "2019.03.26", "title": "Смолян: Община Златоград ще се присъедини към глобалната инициатива \"Часът на Земята\" на 30 март"}
{"url": "http://www.focus-news.net/news/2019/03/26/2639233/sport-ivan-vutov-stana-starshi-trenyor-na-vereya.html", "text": "Футбол: Иван Вутов стана старши треньор на Верея. Промяната става само няколко дни преди старта на втората фаза на родното първенство. Помощник на Вутов ще бъде Тодор Станев. Смяната на треньорския екип идва на фона на оттегляне на чуждестранните инвеститори от отбора. От ръководството заявиха, че тимът ще разчита основно на българските футболисти до края на първенството, като ще се бори за оставане в групата.  Отборът завърши първата фаза от шампионата на последно място с актив само от шест точки.", "date": "2019.03.26", "title": "Спорт: Иван Вутов стана старши треньор на Верея"}
{"url": "http://www.focus-news.net/news/2019/03/26/2639234/burgas-kristiyan-stankov-stana-treti-na-grand-prix-po-karate-kiokushin-v-yaponiya.html", "text": "Националът по карате киокушин от Българската карате киокушин федерация Кристиян Станков постигна голям успех за страната ни. Това съобщиха от пресцентъра на  Община Бургас . Той стана трети на престижния турнир Grand Prix по киокушин в Токио, който се проведе в неделя. Състезателят на бургаския СК \"Самурай\" спечели бронза в категория до 75 кг. Той е и единственият медалист при мъжете, който не е с японски произход. \r\nВ турнира в Токио се включиха около 700 участници от 14 страни. Българската карате киокушин федерация изпрати в Япония осем състезатели. Треньорът на националния отбор по киокушин на България сенсей Захари Дамянов и сенсей Петър Мартинов бяха начело на българския тим в Токио. За здравето на националите ни се грижи доктор Стоян Стаматов. \r\nОт българска страна в турнира се включиха и Кристиян Дойчев, Стоян Илчев, Стилиян Петков, Георги Иванов и Йордан Миладинов от мъжете и Ия Костова и Мариела Любенова при жените. \r\nКристиян е многократен медалист от редица национални и международни състезания. Лауреат на Фондация \"Димитър Бербатов\", световен шампион по карате киокушин и многократен европейски.", "date": "2019.03.26", "title": "Бургас: Кристиян Станков стана трети на Grand prix по карате киокушин в Япония"}
{"url": "http://www.focus-news.net/news/2019/03/26/2639226/sitel-makedoniya-ep-premahva-smyanata-na-chasovoto-vreme-ot-2021-godina.html", "text": "Европейският парламент решава, че се слага края на сезонната смяна на часовото време. Според предложеното изменение страните, които възнамеряват да останат постоянно през лятото, ще трябва да продължат своите часовници през последната седмица на март 2021 г., докато тези, които предпочитат зимата, трябва да го направят през последната седмица на октомври 2021 година, информира македонския телевизионен канал  \"Сител\" . \r\nСлед днешното гласуване Европейският парламент е готов за по-нататъшни преговори със Съвета на министрите.  \r\n„Преди да се определи какво ще бъде часовото време по подразбиране, държавите-членки трябва да проведат обществена консултация, за да вземат предвид мнението на гражданите, както и при определяне на часовите зони, географските фактори и особеностите на регионите в  някои държави-членки.  Юлиян Марков", "date": "2019.03.26", "title": "\"Сител\" (Македония): ЕП премахва смяната на часовото време от 2021 година"}
{"url": "http://www.focus-news.net/news/2019/03/26/2639222/prof-mihail-konstantinov-tryabva-da-pomislim-za-privlichane-na-hora-ot-tsiganskata-obshtnost-kam-strukturite-na-mvr-i-balgarskata-armiya.html", "text": "Трябва да помислим за привличане на хора от циганската общност към структурите на МВР и Българската армия. Това коментира политическият анализатор проф. Михаил Константинов по време на кръгла маса за Концепцията срещу циганизацията на България, предаде репортер на  Агенция „Фокус“ . „Приобщаването им към дейностите по опазване на обществения ред е изключително важно“, отчете проф. Константинов, като обърна внимание, че по света има добри практики в тази посока. Той посъветва министър Каракачанов да помисли за пропагандиране сред младите цигани на възможностите за присъединяване към Българската армия. Проф. Константинов даде пример, че по време на Балканската война в армията ни са участвали много цигани и турци, които са показвали героизъм при поддръжката ѝ. „Така че ние имаме позитивен опит от привличането на хора от малцинствата към структурите. Нека да си помислим за привличане на момчета и момичета от тази общност към органите на МВР и на Българската армия“, предложи той.  \r\nПроф. Константинов обърна внимание и на проблемите, които биха се появили при въвеждането на машинното гласуване заради ниската грамотност на циганите. „На тези избори ще се гласува с 3 000 машинни секции, в края на месец октомври ще гласуваме с машини в 6 000 секции и от 2020 година навсякъде ще се гласува само с машини“, обърна внимание той. „На местните избори през октомври ще има секции, в които ще се гласува за до 5 неща. Това изисква доста умения и образователен ценз, за да се справите с тези гласувания. Според изследванията на този вид гласуване с една машина могат да гласуват до 200 души. В махалата с по-слабо грамотно население гласуването ще става бавно и там просто гласуване няма да има“, обясни проф. Константинов. „Да се провали едно гласуване в демократична държава е състояние, близко до това на гражданска война. Това се готвим да си го причиним“, отбеляза още той.  \r\nВесела АЛЕКСАНДРОВА", "date": "2019.03.26", "title": "Проф. Михаил Константинов: Трябва да помислим за привличане на хора от циганската общност към структурите на МВР и Българската армия"}
{"url": "http://www.focus-news.net/news/2019/03/26/2639236/predsedatelyat-na-ns-tsveta-karayancheva-varna-e-grad-s-bogata-duhovna-kultura-i-s-hora-koito-umeyat-da-ya-tsenyat-i-da-ya-poddarzhat-zhiva.html", "text": "Варна е град с богата духовна култура и с хора, които умеят и са възпитани да я ценят, да я поддържат жива. Това заяви председателят на Народното събрание Цвета Караянчева, съобщиха от пресцентъра на  Народното събрание . Тя разговаря с културни дейци от града в Държавния театър „Стоян Бъчваров“.  \r\nРолята на Вас – творците, е важна за всички нас, обърна се председателят на парламента към участниците в срещата. Цвета Караянчева отбеляза, че във Варна работят добре и си взаимодействат успешно държавна и местна власт и културните дейци и институции. Ако не съхраним изкуството и културата, няма как да възпитаваме децата си в тези ценности, допълни тя.  \r\nКултурните дейци представиха нови идеи и проекти за развитие на културния календар на Варна и се спряха на предизвикателствата пред културната общественост в града.  \r\nСрещата се проведе в навечерието на Световния ден на театъра – 27 март. В разговора участваха кметът Иван Портних, Даниела Димова, директор на Театрален музикално-продуцентски център и председател на Комисията по култура в Общинския съвет – Варна, проф. Марио Хосен – нов артистичен директор на най-стария музикален фестивал в България ММФ \"Варненско лято\", Игор Лазаренко, директор на Регионалния исторически музей, директори на Градската художествена галерия, на филмови фестивали, на регионална библиотека \"Пенчо Славейков\", представители на литературни форуми, биеналета.", "date": "2019.03.26", "title": "Председателят на НС Цвета Караянчева: Варна е град с богата духовна култура и с хора, които умеят да я ценят и да я поддържат жива"}
{"url": "http://www.focus-news.net/news/2019/03/26/2639237/burgas-obshtinata-shte-zameni-poetapno-starite-pechki-za-darva-i-vaglishta-s-ekologichni-koito-rabotyat-s-alternativni-goriva.html", "text": "Общината ще замени поетапно старите печки за дърва и въглища, които замърсяват въздуха с фини прахови частици, с екологични, които работят с алтернативни горива. Това съобщиха от пресцентъра на  Община Бургас . Това предвижда проектът „Българските общини работят заедно за подобряване на качеството на атмосферния въздух“ по програма LIFE 2014-2020 на Европейския съюз, в който участват още общините София, Русе, Стара Загора, Велико Търново и Монтана. Периодът за изпълнение на проекта е до октомври 2024 г. Целта на проекта е подобряване качеството на атмосферния въздух и намаляване замърсяването с фини прахови частици, като се насърчават гражданите да използват алтернативни горива чрез подмяна на старите печки за дърва и въглища. През първата фаза на проекта ще се направи подробно проучване на отоплението на домакинствата, като източник на замърсяване на въздуха, и ще бъдат определени районите, в които подмяната на горивната база ще има най-голям ефект върху качеството на въздуха. Ще бъдат доставени и монтирани две стационарни станции за непрекъснат контрол на замърсяването на въздуха с фини прахови частици. Данните от новите два пункта за мониторинг ще бъдат достъпни в реално време за гражданите на Бургас, като те също ще се визуализират на интернет страницата на общината. В допълнение – данните ще бъдат използвани и за  разработване на система за ранно предупреждение за очаквано замърсяване – въз основа на математическо моделиране, какво качество на въздуха се очаква в рамките на следващите 2-3 дни. Във втората фаза на проекта пилотно ще  бъдат включени 80 домакинства към алтернативни форми на отопление – използване на пелети или природен газ. Последната трета фаза включва същинския преход към алтернативни форми на битово отопление за 1914 домакинства в Бургас, които предварително са заявили желание за участие в проекта. Предоставянето на отоплителните уреди ще бъде абсолютно безвъзмездно за заявилите желание за участие домакинства.", "date": "2019.03.26", "title": "Бургас: Общината ще замени поетапно старите печки за дърва и въглища с екологични, които работят с алтернативни горива"}
{"url": "http://www.focus-news.net/news/2019/03/26/2639239/burgas-obshtina-pomorie-shte-si-partnira-s-grazhdanite-i-biznesa-za-otkrito-i-otgovorno-upravlenie.html", "text": "На 26 март 2019 г. в залата на Общински съвет – Поморие се проведе публично обсъждане и обществено консултиране на три общински политики. Това съобщиха от пресцентъра на  Община Поморие . Събитието е в рамките на проект „Ефективно взаимодействие между администрацията, гражданите и бизнеса за открито и отговорно управление на община Поморие“ No. BG05SFOP001-2.009-0017. Проектът се осъществява с финансовата подкрепа на Оперативна програма „Добро управление“, съфинансирана от Европейския съюз чрез Европейския социален фонд. Бенефициент по проекта е Сдружение с нестопанска цел „ЧАР – Черноморска асоциация за развитие – Бургас“. Община Поморие е партньор по проекта. Приветствие към участниците отправи кметът на Община Поморие Иван Алексиев. Събитието уважиха председателят на Общинския съвет Адам Адамов и зам.-кметът  по строителство, транспорт и инфраструктура инж. Кунчо Гайдов. В публичното обсъждане участваха 40 представители на Общинска администрация – Поморие, институции, неправителствен сектор, бизнес и общественост. В Първия модул беше представена презентация на целите, дейностите и очакваните резултати от проекта. Началникът на отдел „Управление на проекти“ Валентина Димитрова представи целевите общински политики: Политика за устойчиво местно развитие, Социална политика и Политика за опазване на околната среда. Целта на публичното обсъждане е да се установи гражданската осведоменост и чувствителност относно качеството и ефективността на изпълнение и управление на тези политики и да се осигури широка обществена подкрепа за реализацията им. Общественото мнение беше проучено и чрез Анкета, публикувана в сайта на Община Поморие и предоставена на посетители в Центъра за административно и информационно обслужване. Анкетата бе попълнена и от участниците в събитието. Проектът налага иновативен модел за привличане на гражданското общество и активизирането му за участие при управлението и реализацията на общински политики. В рамките на обсъждането бяха поставени въпроси от граждани, свързани с чистотата на Крайбрежната алея, целесъобразността на разделното сметосъбиране като отражение върху размера на местните данъци и такси и конкретните действия на Община Поморие за опазването на околната среда. Кметът Иван Алексиев пое ангажименти за бързо и адекватно решаване на поставените проблеми, като насочи представителите на бизнеса към новите възможности за бързо електронно сигнализиране на местната власт за нередности. Той подчерта, че очаква проектът да бъде изключително полезен за изпълнението и прилагането на общинските политики чрез участието на гражданското общество и бизнеса. Събитието завърши с пресконференция.", "date": "2019.03.26", "title": "Бургас: Община Поморие ще си партнира с гражданите и бизнеса за открито и отговорно управление"}
{"url": "http://www.focus-news.net/news/2019/03/26/2639238/uchenitsi-ot-hudozhestvenata-gimnaziya-v-kazanlak-risuvaha-repliki-na-chudomirovi-tvorbi.html", "text": "Изложба „Цветове и светлосенки” с творби на ученици от Националната гимназия по пластични изкуства и дизайн „Акад. Дечко Узунов” е представена в една от залите на Литературно – художествен музей „Чудомир”, предаде кореспондент на  Радио „Фокус” . Ученическите работи представляват реплики на Чудомирови творби от изложбата „Вариации на тема”. Те са рисувани в часовете по живопис и рисуване, в рамките на творчески работилници провеждани в ЛХМ „Чудомир”. \r\nТворбите са на ученици от 5 до 11 клас от Художествената гимназия в Казанлък. \r\n„Световна практика е ученици да се учат от големите майстори, заставайки пред техни оригинали. Така те научават повече, в една нестандартна форма”, каза Радостина Павлова, преподавател в Художествената гимназия. \r\nПодобна творческа работилница с ученици от Националното училище по пластични изкуства и дизайн „Акад. Дечко Узунов” се организира за четвърта поредна година в рамките на Чудомирови празници. \r\nСлавяна ГАЙДАРОВА", "date": "2019.03.26", "title": "Ученици от Художествената гимназия в Казанлък рисуваха реплики на Чудомирови творби"}
{"url": "http://www.focus-news.net/news/2019/03/26/2639228/prof-georgi-mihaylov-bsp-zdravnoto-ministerstvo-ne-izpalnyava-svoya-obshtestven-dogovor-s-deytsite-na-zdraveopazvaneto.html", "text": "Министерството на здравеопазването не изпълнява своя обществен договор с дейците на здравеопазването. Това каза на брифинг депутатът от ПГ на БСП проф. Георги Михайлов по повод протестите на медицински сестри, предаде репортер на  Агенция „Фокус“ . „Продължават протестите на медицинските сестри, от вчера се включиха и фелдшерите. Това са проблеми, натрупвани с години. Основното е недостойното и мизерно заплащане на труда на тези специалисти“, посочи той. „Това важи за цялата гилдия, за всички специалисти, които се занимават със здравеопазване. Този въпрос се поставя от БСП от много време, заложен е в предизборната платформа“, посочи проф. Михайлов. „За съжаление, с делегираните средства за здравеопазване от НЗОК, с лимитите, с неувеличението на клиничните пътеки, с които работят огромната част от болниците, на практика сключените национални договори за по-високи възнаграждения не могат да бъдат изпълнени“, изтъкна той. „Всички проблеми ще се задълбочават. Те вече водят и до спонтанни протести. Колега от Казанлък е обявил 3-дневна гладна стачка“, коментира Георги Михайлов. „Предложението ни, което вече 2 години стои в пленарна зала, е насочено към решаването на проблемите с достойното заплащане на тези специалисти, е една средна заплата за бакалавър по здравни грижи и две средни заплати за магистър - 1308 лева и 2600 лева“, каза още депутатът от левицата. \r\nБиляна ИВАНОВА", "date": "2019.03.26", "title": "Проф. Георги Михайлов, БСП: Здравното министерство не изпълнява своя обществен договор с дейците на здравеопазването"}
{"url": "http://www.focus-news.net/news/2019/03/26/2639225/hristo-smolenov-ekspert-po-antiterorizam-getata-sa-razvadnik-na-terorizam-zashtoto-sa-obekt-na-provokatsiya.html", "text": "Гетата са развъдник на тероризъм, защото са обект на провокация, защото хората, които живеят в гетата са заложници на външни недоброжелатели на страната. Това каза експертът по антитероризъм Христо Смоленов по време на кръгла маса за Концепцията срещу циганизацията на България, предаде репортер на  Агенция „Фокус“ . „Някой с пари, с наркотици, с въздействие, с религиозни култове се опитва да превърне тези хора в рефлекторни врагове на останалите, а и на държавния формат“, допълни той. По думите му битката се състои в това държавата да влезе със своите институции в гетата, а не гетата да получат възможност да достигнат до държавните институции, като някаква форма на търговия с влияние и т.н. „Сега, когато „Ислямска държава“ е разбита в териториален смисъл, някой трябва да си постави специалната цел да пази българските роми и мюсюлмани, българските градове и гетата от преднамереното проникване на хора, които ще дойдат с пари, обезпечени от същите, които създадоха „Ислямска държава“ като злокобен феномен. Ще ги внедряват тук на наша територия, както внедриха в Босна и Херцеговина маса джихадисти“, отбеляза той. „Тези наши съотечественици, роми или цигани, както и да ги наричате, трябва да бъдат предпазени от предстоящата провокация, която след време ще се превърне в огромен проблем на страната“, допълни още проф. Смоленов.  \r\nВесела АЛЕКСАНДРОВА", "date": "2019.03.26", "title": "Христо Смоленов, експерт по антитероризъм: Гетата са развъдник на тероризъм, защото са обект на провокация"}
{"url": "http://www.focus-news.net/news/2019/03/26/2639244/abv-pleven-obyavi-nominatsiite-si-za-evrodeputati.html", "text": "Областният лидер на АБВ Цветан Антов обяви номинациите в областта за кандидати на партията в предстоящите избори за Европейски парламент, предаде кореспондент на  Радио ,,Фокус\" . Номинирани са общо седем души и кандидатурите са изпратени до националното ръководство. Това са председателят на АБВ Румен Петков, Константин Проданов, Ивайло Калфин, ген. Михо Михов, проф. Любомир Халачев, Цветан Антов и проф. Георги Кючуков. \r\n„Областната организация на ПП АБВ се готви за Европейските избори. Работим за стабилизиране на структурите по региони и вярваме, че ще постигнем един добър резултат“, каза Цветан Антов. \r\nВиолета КРЪСТЕВА", "date": "2019.03.26", "title": "АБВ - Плевен обяви номинациите си за евродепутати"}
{"url": "http://www.focus-news.net/news/2019/03/26/2639223/georgi-svilenski-bsp-borisov-da-pokazhe-che-e-zagrizhen-kato-se-svarzhe-s-tayani-i-go-ubedi-da-ottegli-paketa-mobilnost-ot-dnevniya-red.html", "text": "Има една възможност Бойко Борисов да покаже, че наистина е загрижен за българските превозвачи. Ако до края на ден се свърже с председателя на ЕП Антонио Таяни и го убеди да оттегли пакета „Мобилност“ от дневния ред. Това каза на брифинг зам.-председателят на ПГ на БСП Георги Свиленски по повод предстоящия протест на превозвачите ни срещу пакета „Мобилност“, предаде репортер на  Агенция „Фокус“ . „Единственият, който може да оттегли тази точка от утрешната сесия, е Таяни. Доколкото знам, са от една партия. Би трябвало, ако ЕНП е загрижена за страните, засегнати от пакета „Макрон“, точката утре да не я видим в дневния ред“, заяви той. „Много е важно политиците да бъдем последователни в позициите и действията си. Поне в рамките на 2-3 години, ако може. По темата пакет „Мобилност“ БСП е последователна от 2017 година, когато този въпрос е поставен. Винаги сме защитавали и отстоявали правата на тези български граждани. Не така стоят нещата с колегите от ГЕРБ и от ЕНП“, посочи Свиленски. „Вчера 6 делегации от ЕНП - Германия, Италия, Испания, Чехия, Словакия, Люксембург, са внесли писмо темата да бъде гледана още утре на заседанието на ЕП. В България и ГЕРБ, и ЕНП говорят едно, а в Европа вършат друго“, изтъкна той. „Тук казват на българските превозвачи: „Ние сме с вас - защитаваме ви, предлагаме решения за защита на вашия бизнес“. Там в ЕП правят обратното“, коментира депутатът от БСП. „Борисов предаде българските превозвачи. Това ще стане ясно след няколко седмици, когато вероятно пакетът ще бъде гласуван и на второ четене“, заяви Георги Свиленски. „Народните представители от БСП Димитър Данчев и Манол Генов ще вземат участие в протеста в Страсбург“, посочи той и уточни, че тези депутати от БСП, които не заминат, ще бъдат на протеста на превозвачите в София. „Исканията на превозвачите ни са справедливи и трябва да бъдат отстоявани не само на думи, а и на дела“, изтъкна той. „Има подписка от 110 евродепутати, които искат случая с пакета „Макрон“ да бъде внесен в Конституционната комисия на ЕП, тъй като досега в историята няма такъв случай с толкова неясноти, предложения и проблемни текстове“, съобщи Свиленски. „Апелираме докато Конституционната комисия не се произнесе, пакетът да не се гледа“, каза още той. \r\nБиляна ИВАНОВА", "date": "2019.03.26", "title": "Георги Свиленски, БСП: Борисов да покаже, че е загрижен като се свърже с Таяни и го убеди да оттегли пакета „Мобилност“ от дневния ред"}
{"url": "http://www.focus-news.net/news/2019/03/26/2639242/govoritelyat-na-glavniya-prokuror-rumyana-arnaudova-rozalina-kyoseva-e-bila-vodesht-doznatel-po-dosadebno-proizvodstvo-sreshtu-edno-litse-ot-kriminalniya-kontingent.html", "text": "Събраните от Районната прокуратура в Благоевград доказателства срещу разследващия полицай Розалина Кьосева са установили, че тя е провеждала процесуално-следствените действия като водещ дознател по досъдебно производство срещу едно лице, което ние считаме като криминален контингент. Това каза на брифинг в Благоевград говорителят на главният прокурор Румяна Арнаудова във връзка с проведената в понеделник специализирана акция срещу служител на ОДМВР – Благоевград, предаде репортер на  Радио „Фокус“ – Пирин . Арнаудова отбеляза, че към момента въпросното лице изтърпява наказание „Лишаване от свобода“ за участие в организирана престъпна група за наркотици постановено от Специализираният наказателен съд. „В Районна прокуратура – Благоевград е било образувано досъдебно производство срещу същото лице. Кьосева е била разследващ полицай, но не е изпълнила своевременно длъжностите, които ѝ възлага законът, не е извършвала необходимите разпити, не е извършвала необходимите процесуално-следствени действия по събиране на други доказателства, не е извършвала очни ставки и всички други действия, които иначе биха допринесли за разкриване на обективната истина и евентуалното ангажиране на наказателната отговорност на това лица за това престъпление“, каза още Арнаудова. Тя добави, че затова нейно поведение и затова нейно деяние, което е осъществявано в периода 22 ноември 2016 г. – 28 март 2018 г. по досъдебното производство, което е за измама от това лица, Кьосева е с повдигнато обвинение за престъпление срещу правосъдието. „В рамките на разследването, като тук трябва да подчертаем и активната роля на Районна прокуратура – Благоевград, която след като е получила първоначална информация, потвърдена и от Дирекция „Вътрешна сигурност“ на МВР, че лицето се издирва с Европейска заповед за арест от Р Гърция, в този момент колегите са изпратили Европейска заповед за разследване в Гърция. В резултат на отличното взаимодействие в международен план, в прокуратурата в Благоевград постъпиха доказателства - такива, каквито са били изискани. В рамките на няколко месеца колегите установиха най-общо следното: лицето, което и към момента е с неприключило изпълнение на наказанието и е в затвора в Бобов дол, се е издирвало с Европейска заповед за арест от Р Гърция“, каза още Арнаудова. Тя добави, че лицето е било издирвано във връзка с влязла в сила там 6-годишна ефективна присъда за престъпления, за които лицето е било осъдено. „Тази европейска заповед за издирване е била станала достояние на Кьосева, която е направила всичко възможно по силите си, за да осуети изпълнението на чуждестранната Европейска заповед за арест и да не бъде приведена в изпълнение, респективно лицето да бъде предадено на чуждите власти“, заяви Арнаудова. Тя посочи, че това е престъплението „лично укривателство“ за което Кьосева е получила едно от четирите си обвинения. Арнаудова отбеляза, че само заради факта, че тази служебна тайна е била споделена на издирването лице, има още едно обвинение, което е за престъпление по служба. „Четвъртото обвинение е за документно престъпление, което тя е извършила в периода 7 – 31 януари 2015 г. и по същество представлява 5 отделни искани до различни длъжностни лица в затворническата администрация затова, че по определено досъдебно производство, г-жа Кьосева ще проведе разпит с изтърпяващия присъда „лишаване от свобода“ в Бобов дол“, допълни Арнаудова. Тя подчерта, че въпросното лице не е имало никаква връзка с въпросното разследване, за което тя е представила документи за провеждането на разпити. „По този начин очевидно е прикривала други свои намерение, за да влезе и да осъществи контакт със задържаното лице“, каза Арнаудова. Тя отбеляза, че в рамките на вчерашните процесуално-следствени действия са иззети множество веществени доказателства, едно от които е телефонът, който е използвала Кьосева. „Паралелно с извършване на действията от 4 екипа на „Национална следствена служба“ в Благоевград, в затвора в Бобов дол по искане на Района прокуратура – Благоевград бе извършвано претърсване в килията на изтърпяващия наказанието „лишаване от свобода“ гражданин. Там е намерен телефон, посредством който двамата са комуникирали интензивно“, коментира Арнаудова. Тя отбеляза, че в момента първият наблюдаващ прокурор извършва разпит на задържаното лице в затвора в Бобов дол. „Следствените действия продължават, а процеса по събиране на доказателства не е приключил. Вероятно не са изчерпани и възможностите за привличане под наказателна отговорност и на други лица“, уточни Арнаудова. \r\nЛивия НИНОВА", "date": "2019.03.26", "title": "Говорителят на главния прокурор Румяна Арнаудова: Розалина Кьосева е била водещ дознател по досъдебно производство срещу едно лице от криминалния контингент"}
{"url": "http://www.focus-news.net/news/2019/03/26/2639247/kyustendil-za-poredna-godina-bchk-organizira-obuchenie-za-novi-vodni-spasiteli.html", "text": "За поредна година БЧК – Кюстендил организира обучение за нови водни спасители. Това каза пред  Радио „Фокус” – Кюстендил  Николай Велчев, специалист по водноспасителна подготовка към БЧК – Кюстендил. Курсът е за за обучение на водни спасители на плувни басейни и водни паркове и водни спасители на открити водни площи и море. Той ще се проведе от 2 до 31 май, но в момента започва записване на кандидатите за обучение. Те трябва да отговарят няколко условия, да са навършили 17 години, да имат добро здравословно състояние за занимания с плуване и гмуркане, да имат добри плувни умения. Кандидатите ще трябва да преминат и приемни изпити. \r\nВенцеслав ИЛЧЕВ", "date": "2019.03.26", "title": "Кюстендил: За поредна година БЧК организира обучение за нови водни спасители"}
{"url": "http://www.focus-news.net/news/2019/03/26/2639235/rosen-dimitrov-natsionalnata-transportna-asotsiatsiya-ako-paketat-mobilnost-bade-priet-firmi-ot-treti-strani-shte-imat-predimstvo-pred-takiva-ot-strani-chlenki-na-es.html", "text": "Ако пакетът „Мобилност“ бъде приет ще се получи така, че фирми от трети страни ще имат предимство пред страни-членки на ЕС. Това каза в интервю за  Агенция „Фокус“  Росен Димитров от Националната транспортна асоциация. „Ние в момента обсъждаме действия по една инициатива предложение излизане от ЕС. Този пакет „Мобилност“ е валиден само за превозвачите, регистрирани в страни-членки на ЕС“, отбеляза той. „Кажете ми, ако ние пререгистрираме нашите превозни средства в страни извън ЕС как тогава ще бъде налаган този пакет „Мобилност“ за автомобили, регистрирани в Русия или Турция. Той е невалиден“, каза още Димитров. Той допълни, че Турция или Русия никога при една дискусия няма да бъдат съгласни да се промени конвенция AETR или другите конвенции въз основа, на които се извършват другите превози. „Тоест насилствените мерки и усилия, които хвърлят силните страни-членки в ЕС срещу техните съюзници  няма как да бъдат прилагани срещу страни извън ЕС, спрямо трети страни. Реално излиза така, че ако имаш фирма или регистрирани превозни средства  в трети страни ще имаш предимство пред страна-членка на ЕС“, обясни Димитров.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.03.26", "title": "Росен Димитров, Националната транспортна асоциация: Ако пакетът „Мобилност“ бъде приет, фирми от трети страни ще имат предимство пред такива от страни-членки на ЕС"}
{"url": "http://www.focus-news.net/news/2019/03/26/2639249/zam-ministar-denitsa-nikolova-merkite-za-razvitie-na-regionite-v-stranata-shte-se-opredelyat-v-zavisimost-ot-konkretnite-nuzhdi-i-spetsifiki-na-teritoriyata.html", "text": "Чрез изискванията в новите регламенти на ЕК ще определим развитието на отделните региони на страната, в зависимост от нуждите и спецификите на конкретната територия.  \r\nТова стана ясно от думите на зам.-министъра на регионалното развитие и благоустройството Деница Николова в интервю за Bloomberg TV, съобщиха от пресцентъра на  Министерство на регионалното развитие и благоустройството .  \r\n„Различен тип трябва да са мерките за Северна и Югозападна България. Автомагистрала „Тракия“ допринесе за икономическото развитие на Южна България, очакваме такъв ефект да се постигне и с автомагистрала „Хемус“ за Северна България“, каза в интервюто Николова и подчерта, че не трябва да се забравя и т.нар. коридор „Дунав“, който има голям потенциал.  \r\nПо думите ѝ трябва да се търсят интегрирани политики и ако мерките за Северна България са насочени към предпоставки за привличане на инвестиции, за Югозападна България може да се предвидят за технологии. „Трябва да насочим ресурсите по такъв начин за всички региони, че да постигнем икономическо развитие“, отбеляза Деница Николова. \r\nТя обясни още, че основен фокус в новите регламенти на ЕК ще бъде повишаване качеството и стандарта на живот, както и задържането на хората в населените места, а не концентрацията на ресурси само в големите градове и съпътстващия миграционен процес от малките към по-големите населени места.   \r\nСпоред нея новите регламенти на ЕК създават възможности за по-фокусирано третиране на дадена територия и инвестициите да бъдат определяни спрямо спецификите на регионите. Въз основа на това може да се определи и конкретна целенасочена инвестиционна политика към тях.  \r\n„От гледна точка на икономическото развитие има необходимост от 7-10 нови индустриални зони, които е необходимо да обхващат територия, а не конкретен град“, каза още заместник-регионалният министър и обясни, че в момента се правят необходимите анализи от институциите, за да се определят териториите, в които да бъдат направени тези зони.  \r\nДеница Николова съобщи, че едно добро решение за развитието на регионите е да се съвместяват средства от различни оперативни програми, така че да се постигне цялостен ефект – изграждане на индустриални зони, създаване на предпоставки за привличане на инвестиции, мерки за образование, наука и иновации. „Трябва да се говори също за мерки за иновации, дигитализация, туризъм, които биха създали потенциал за икономическо развитие“, коментира Николова.  \r\nПо думите ѝ една от основните промени, които се предвиждат, е развитието на регионите  с фокус върху големите градове като центрове на растеж и определяне на специфична политика и проекти с икономически ефект в партньорство с местната власт, бизнеса и неправителствени организации за цялата територия.  \r\nЗаместник-министърът обясни още, че по предварителна информация многогодишната финансова рамка за следващия период определя с 8% повече ресурси за България  в сравнение с досегашния програмен период. Предстои разработването на стратегическите документи, които ще определят приоритетите и територията на фокусиране на инвестициите през новия програмен период.  \r\nДо края на годината се очаква първоначалните документи да бъдат готови. Те ще бъдат подложени на обществено обсъждане. В паралел , ще се пристъпи към подготовката на проекти в подкрепа на регионите.", "date": "2019.03.26", "title": "Зам.-министър Деница Николова: Мерките за развитие на регионите в страната ще се определят в зависимост от конкретните нужди и специфики на територията"}
{"url": "http://www.focus-news.net/news/2019/03/26/2639245/borislav-kovachki-rayonen-prokuror-na-blagoevgrad-ne-sa-sabrani-dokazatelstva-za-privlichane-v-kachestvoto-na-obvinyaem-na-bashtata-na-politsay-rozalina-kyoseva.html", "text": "Не са събрани доказателства за привличане в качеството на обвиняем на бащата на полицай Розалина Кьосева, директорът на „Охранителна полиция“ – Благоевград. Това каза на брифинг районният прокурор на Благоевград Борислав Ковачки във връзка с проведената в понеделник специализирана акция в ОДМВР – Благоевград при която бе задържан разследващия полицай Розалина Кьосева, предаде репортер на  Радио „Фокус“ – Пирин . „По отношение на него в момента се извършва дисциплинарна проверка“, каза още прокурор Ковачки. От своя страна старши комисар Николай Хаджиев, директор на Областна дирекция на МВР – Благоевград коментира, че Георги Кьосев е в отпуск до приключване на разпоредените проверки и установяването на фактите и обстоятелствата дали има или няма данни за извършени нарушения или престъпления от него. \r\nЛивия НИНОВА", "date": "2019.03.26", "title": "Борислав Ковачки, районен прокурор на Благоевград: Не са събрани доказателства за привличане в качеството на обвиняем на бащата на полицай Розалина Кьосева"}
{"url": "http://www.focus-news.net/news/2019/03/26/2639248/dobrich-uchenitsi-posadiha-dravcheta-v-dvora-na-svoeto-uchilishte-v-kavarna.html", "text": "Днес второкласници от СУ „Стефан Караджа“ с общи усилия засадиха две дръвчета в двора на училището, които са част от инициативата на Община Каварна за засаждането на 200 дръвчета в града.Това съобщиха от  Община Каварна .  \r\n„Инициативата ни е продължение от есента, когато предавахме хартия за рециклиране. Тогава децата чрез презентация разбраха, че за направата на хартия се изсичат много дървета. Всички заедно решихме да допринесем и ние с нещо за опазване на планетата Земя. Чакахме да дойде пролетта, за да засадим дръвче и да си го отглеждаме като наша рожба. Община Каварна обаче ни изпревари със своята инициатива.“, сподели един от класните ръководители на учениците Светлана Василева.", "date": "2019.03.26", "title": "Добрич: Ученици посадиха дръвчета в двора на своето училище в Каварна"}
{"url": "http://www.focus-news.net/news/2019/03/26/2639250/galya-firova-blagotvoritelno-sdruzhenie-saglasie-veche-24-godini-zhenskoto-sdruzhenie-pomaga-na-nuzhdaeshti-se-hora-ot-svishtov-i-obshtinata.html", "text": "Вече 24 години женско благотворително сдружение „Съгласие“ помага на нуждаещи се хора от Свищов и общината. То е първоприемник на основаното преди 150 години сдружение от бабата на Алеко Константинов Еленка Хаджииванова Шишманова, поясни за  Радио „Фокус“ – Велико Търново  Галя Фирова, член  на организацията. Тя разказа, че структурата е възобновена след дълго прекъсване през 1995 година. Това става по инициатива на д-р Нели Конова и 46 добродетелни жени от Свищов. Пръв председател тогава е Кръстина Воева. През 2005 година дружеството се преименува в сдружение и получава нова сграда в бивш клуб на Отечествения фронт. „Дейността ни е в три направления – благотворително, обществена културно-масова работа и финансовата част, която е неизменна на всички такива организации.  Сдружението работи с Дома за стари хора „Мария Луиза“, работехме активно и със СУПЦ в Овча могила, който бе закрит. В ОУ „Филип Сакеларевич“ има помощна паралелка – за деца със затруднено развитие от социално слаби семейства, на които също помагаме“, разказа още Галя Фирова. Към днешната дата членовете на сдружение „Съгласие“  са над 40. Председател е Татяна Георгиева. \r\nЛуиза ТРАНЧЕВА", "date": "2019.03.26", "title": "Галя Фирова, благотворително сдружение „Съгласие“: Вече 24 години женското сдружение помага на нуждаещи се хора от Свищов и общината"}
{"url": "http://www.focus-news.net/news/2019/03/26/2639251/plovdiv-450-uchenika-ot-tri-karlovski-uchilishta-shte-badat-obucheni-po-proekt-mladi-digitalni-lideri.html", "text": "450 ученика от три карловски училища ще бъдат обучени по проект „Млади дигитални лидери“, финансиран от Google. Това съобщи за  Радио „Фокус”- Пловдив  Цветина Захарлиева, ръководител на Младежки информационен център - Карлово. Проектът е пилотен за България. В него ще се включат ученици от 12 до 16-годишни от трите пилотни училища СУ „Васил Левски“, СУ „Христо Проданов “ и ПГ „Ген.Владимир Заимов“. От тези училища ще са подбрани и експерти обучители, педагогически съветници, психолози и преподаватели по „Информационни технологии“. „Проектът цели повишаване медийната грамотност на ученици, родители и учители, обучение по темите за фалшиви новини и противопоставяне на вредното съдържание в мрежата, противопоставяне на онлайн езика на омразата и насърчаване младежите да бъдат агенти на промяната и да предлагат положителни алтернативи и отговори на езика на омразата и стереотипите в медийното пространство”, каза Захарлиева. Ще бъдат обхванати по 150 ученика от всяко училище. Те ще бъдат обучени да разработват противопоставящи се постове на негативните коментари, с които да отвръщат. Ще бъдат обучени освен учениците, и техните родители и учители. \r\nОбученията започват този петък, първо в СУ „Васил Левски”, а след това и в останалите две училища. Обученията ще траят по 1 ден, в пет работни сесии. „Ще бъдат изработени и наръчници, които да се ползват и след обучението. Накрая ще има и представяне на резултатите от проекта в Брюксел“, каза Цветина Захарлиева. Освен в България, проектът ще се осъществи и в Гърция и Румъния. Представители на „Института за стратегически диалог“-Лондон вече са провели обучение на фасилитаторите по проекта, т.е. на хората, които ще подпомагат осъществяването на проекта в България. \r\nЦветана ТОНЧЕВА", "date": "2019.03.26", "title": "Пловдив: 450 ученика от три карловски училища ще бъдат обучени по проект „Млади дигитални лидери“"}
{"url": "http://www.focus-news.net/news/2019/03/26/2639241/ministarat-na-transporta-informatsionnite-tehnologii-i-saobshteniyata-rosen-zhelyazkov-shte-dade-brifing-za-aktualnoto-razvitie-na-paketa-mobilnost.html", "text": "Министърът на транспорта, информационните технологии и съобщенията Росен Желязков ще даде брифинг от 16.30 часа, в зала 3, в сградата на министерството на ул. „Дякон Игнатий“ 9. Темата е актуално развитие на въпроса за пакета „Мобилност“. Това съобщиха от пресцентъра на  МТИТС .", "date": "2019.03.26", "title": "Министърът на транспорта, информационните технологии и съобщенията Росен Желязков ще даде брифинг за актуалното развитие на пакета „Мобилност“"}
{"url": "http://www.focus-news.net/news/2019/03/26/2639254/predsedatelyat-na-ns-tsveta-karayancheva-varna-e-grad-s-mnogo-kultura-i-hora-koito-se-interesuvat-ot-kulturata-i-ya-tsenyat.html", "text": "Варна е град с много култура и хора, които се интересуват от културата и я ценят. Това каза по време на срещата си с културни дейци в сградата на Драматичния театър „Стоян Бъчваров“ председателят на Народното събрание Цвета Караянчева, предаде репортер на  Радио „Фокус“ – Варна . Караянчева посочи, че като че ли морският град е придобил приоритет в нейните посещения. „Отношението към балетното изкуство показва, че има градове в България, в които хората имат възпитанието да приемат културата и да я поддържат жива“, коментира пред културните дейци Цвета Караянчева. Тя отчете, че няма нищо по-хубаво от това местната власт да работи с държавната в синхрон за съхраняване на културата и изкуството. „Няма как да възпитаваме децата си да бъдат истински, да знаят повече, да получават такава наслада, каквато само Вие като представители на тази културна среда може да дадете“, обясни още Цвета Караянчева. Тя добави, че е много хубаво, когато се чуват добри думи за взаимодействие между хората, които живеят в една община, и общинското ръководство. По думите ѝ понякога не всичко може да се случи веднага, но когато има чуваемост и съвместна работа, нещата могат да вървят напред.  \r\nПо време на срещата ръководители на културни институции представиха дейността си пред председателя на Народното събрание. Директорът на Държавния куклен театър Вера Стойкова изтъкна успехите на трупата в Китай. Тя коментира също, че град като Варна изисква качествена култура. Вера Стойкова помоли и местната или държавната власт в бъдеще да съдействат за запазването на новите актьори на театъра, като помислят за варианти за временно настаняване на младите творци.  \r\nДиректорът на Регионалния исторически музей Игор Лазаренко запозна Цвета Караянчева с обектите, които са под ръководството му. Той обясни и за откритата съвсем наскоро при ремонт на ВиК инфраструктурата в центъра на града Ранновизантийска порта, която е водела към пристанището. Ръководителят на културната институция уточни, че все още става въпрос за работни хипотези, но това са едни добри дадености във Варна да се направи нещо подобно на софийското ларго.  \r\nПо време на срещата в сградата на Драматичния театър и Операта директорът на Градската художествена галерия Пламена Рачева също разказа за представянето на изложба на Борис Георгиев в Берлин.  \r\nДепутатът от ГЕРБ Емилия Милкова, която е и член на Комисията по култура в парламента, съобщи, че вече е публикуван за обсъждане проект за Стратегия за развитие на българската култура. „Изключително важно е да има реакция на този документ. На негова база ще могат да бъдат направени и регионални стратегии“, обясни тя.  \r\nЦвета Караянчева получи като подарък графична творба на художника Димо Миланов, която показва разнообразието на културния живот на града. „Освен, че разбрах много за културния живот на Варна, Вие ме изпълнихте с много емоции, защото начинът, по който говорите за работата си е зареждащ“, каза от своя страна председателят на Народното събрание. \r\nДиана СТОЕВА", "date": "2019.03.26", "title": "Председателят на НС Цвета Караянчева: Варна е град с много култура и хора, които се интересуват от културата и я ценят"}
{"url": "http://www.focus-news.net/news/2019/03/26/2639255/smolyan-namalyavat-sluchaite-na-ostri-respiratorni-zabolyavaniya-v-grada-prez-poslednata-sedmitsa.html", "text": "В периода от 18 до 24 март в Регионалната здравна инспекция – Смолян са регистрирани 19  случая на остри респираторни заболявания, при 29 за предходната седмица. Това съобщиха от  РЗИ – Смолян . Пет от тях са във възрастовата група от 0 до 4 години, 10 случая във възрастовата група от 5 до 14 години, един при хората от 15 до 29 години и три при тези от 30 до 64 години. Заболеваемостта е  67,95 на 10 000 и е под епидемичните стойности. През същия период са регистрирани и заразни заболявания. От чревните инфекции има 5 случая на ентероколит и два случая на ротавирусен гастроентерит. При въздушно-капковите инфекции са регистрирани 12 случая на варицела и един случай на бактериален менингит.", "date": "2019.03.26", "title": "Смолян: Намаляват случаите на остри респираторни заболявания в града през последната седмица"}
{"url": "http://www.focus-news.net/news/2019/03/26/2639252/plyus-info-makedoniya-srabskiyat-vatreshen-ministar-zayaviche-pravitelstvoto-nyama-da-izpalni-nito-edno-iskane-na-opozitsiyata.html", "text": "Сръбският вътрешен министър Небойша Стефанович каза днес, че правителството няма да отговори на исканията на опозицията и призовава гражданите да не уважават и да не следват онези, които призовават за насилие, цитира думите му македонското електронно издание  “Плюс Инфо“ . \r\nНе знам какво очаква Бошко Обрадович, но знам, че (президентът на Сърбия Александър) Вучич и всеки от нас няма да се предаде на фашисти и магнати, каза Стефанович, добавяйки, че правителството няма да се договаря с такива хора. \r\nТой каза, че юни е първият реалистичен срок за провеждане на евентуални извънредни парламентарни избори, но не изключва възможността те да се проведат през март следващата година. \r\n„Трудно ми е да кажа кога ще се проведат изборите, защото това зависи не само от един или два фактора, а  от много фактори, които си взаимодействат“ - каза Стефанович. \r\nМарко Джурич, директор на Канцеларията за Косово и Метохия и висш функционер на управляващата Сръбска народна партия, заяви след вчерашната среща на ръководството на партията и президента Александър Вучич, че в Нови Сад ще бъде организиран митинг на 12 април като част от кампанията на сръбския президент \"Бъдещето на Сърбия\" след големия митинг в подкрепа на ръководството на страната на 19 февруари в Белград.  Юлиян Марков", "date": "2019.03.26", "title": "„Плюс Инфо“ (Македония): Сръбският вътрешен министър заяви,че правителството няма да изпълни нито едно искане на опозицията"}
{"url": "http://www.focus-news.net/news/2019/03/26/2639256/veliko-tarnovo-stopanska-akademiya-v-svishtov-obyavi-rezultatite-ot-natsionalno-prouchvane-indeks-na-administrativniya-kapatsitet-na-darzhavnata-administratsiya.html", "text": "Тържествена церемония за обявяване на резултатите от годишно национално проучване „Индекс на административния капацитет на държавната администрация в Република България” се проведе на 22 март 2019 г. в Гранд хотел София, организирана от Стопанска академия „Димитър А. Ценов” – Свищов. Това съобщиха от пресцентъра на  Стопанската академия . За първи път в България се определя „Индекс на административния капацитет на държавната администрация”, но Стопанска академия има традиция в организирането на конкурс „Най-добра администрация”, който се провежда вече три последователни години по силата на дарената от проф. Борислав Борисов на Стопанска академия търговска марка, регистрирана в Патентното ведомство на Република България и даваща право за организиране на събития под това наименование. \r\nНа тържествената церемония в столицата присъстваха представители на администрациите на Президента и на Министерски съвет, на Националното сдружение на общините в Република България, на Представителството на Европейската комисия в България, Съюза на икономистите в Р България, Институт по публична администрация, Съюз на народните читалища, кметове, народни представители, преподаватели от Стопанска академия и други висши училища, студенти, медии и други гости.  \r\nОбявяването на резултатите бе заключителен етап на изследване, проведено в рамките на две години по оригинална методика с участието на около 200 служители в над 80 структури на държавната администрация на централно, регионално и местно ниво. Инициатор на изследването и автор на методиката за определяне на „Индекс на административния капацитет на държавната администрация” е проф. Борислав Борисов, доктор по икономика и доктор на науките по администрация и управление, преподавател към катедра „Стратегическо планиране” при Стопанска академия. В организационен аспект изследването е подпомогнато от членове на катедрата и студенти от специалностите „Публична администрация” и „Управление на проекти”.  \r\nТържествената церемония откри проф. д-р Маргарита Богданова –  ръководител катедра „Стратегическо планиране”, като акцентира че проучването на индекса на административния капацитет на държавната администрация има т. нар. „спил-овър” ефект, т.е. това е начин, по който науката се свързва с практиката и е полезна за обществото. По думите ѝ оценката на административния капацитет чрез единен индикатор може да послужи като отправна точка в последващите интервенции за подобряване на този капацитет и за цялостното модернизиране на системата. Проф. Богданова подчерта, че „не всяка катедра може да притежава и притежава такъв знаменателен учен като проф. Борисов, и не всяка катедра може да се похвали с такъв чудесен екип”. \r\nПриветствия към екипа, реализирал проучването и към гостите на тържествената церемония отправиха доц. д-р Иван Марчевски – ректор на Стопанската академия, Павел Иванов – изпълнителен директор на Института по публична администрация, Леда Шиякова от Представителството на ЕК в България, Донка Михайлова – заместник-председател на УС Национално сдружение на общините в Република България, Николай Дойнов – председател на настоятелството на Стопанска академия, народните представители Станислава Стоянова, Петър Витанов и други гости на събитието. \r\nПроф. д.н. Борислав Борисов, представи резюме с резултатите от проведеното годишно национално проучване „Индекс на административния капацитет на държавната администрация на Република България”. В своето изложение той подчерта, че в администрацията на изпълнителната власт работят близо 100 000 души, заети в 10 структури на централната и териториалните администрации. По думите му всяка една от тях се отличава от останалите по отношение на своите области на управленска отговорност, нормативна регламентация на дейността, вътрешна структура, организация на работа, функции и численост на персонала.  \r\nЗа проучване на административния капацитет на държавната администрация в България е проведено емпирично изследване през периода септември-ноември 2017 година и октомври-декември 2018 година. През 2017 г. средната оценка на всички компоненти на административния капацитет за всички групи администрации е 2.74. През 2018 г. административният капацитет в България сe е подобрил спрямо 2017 г. с над 4%. Проф. Борисов отбеляза, че общинските администрации имат добър административен капацитет, доста над средните стойности. Той поясни, че общините са разделени на четири категории: с население до 10 000 души, от 10 000 до 50 000, от 50 000 до 100 000, и над 100 000 души. „Очевидно е, че по-големите администрации имат и по-голям капацитет. Има малки държавни комисии, агенции, в които работят 20-30-50 души, а също така и големи администрации, в които работят 500-600 души. Ето защо е важно оценката на административния капацитет да се определи по различни групи администрации”, каза проф. Борисов. Той представи и книгата си „Административен капацитет на държавната администрация в България”, която подари на гостите. \r\nЗа атмосферата на церемонията се погрижиха квартет „Славей” на великата Надка Караджова, номинираната от Фондация „Димитър Бербатов” 10 годишна София Иванова от Варна, рокдивата Роберта и Георги Пейчев, които със своите изпълнения реализираха концепцията на организаторите – да съпоставят индекса на българския талант с този на държавната администрация.", "date": "2019.03.26", "title": "Велико Търново: Стопанска академия в Свищов обяви резултатите от национално проучване „Индекс на административния капацитет на държавната администрация”"}
{"url": "http://www.focus-news.net/news/2019/03/26/2639257/sport-viktoriya-tomova-pobedi-rumanka-na-tenis-turnir-vav-frantsiya.html", "text": "Тенис: Виктория Томова се класира за втория кръг на турнира на твърди кортове в зала във френския град Кроаси-Бобур с награден фонд от 60 хиляди долара.  Томова победи с 2:1 сета (6:2, 4:6, 6:2) Александра Каданцу от Румъния за 2 часа и 2 минути игра. С този успех Томова заработи 9 точки за световната ранглиста. Другата българка - Изабелла Шиникова загуби с 0:2 сета (4:6, 4:6) от поставената под номер 8 испанка Джорджина Гарсия-Перес за 66 минути.", "date": "2019.03.26", "title": "Спорт: Виктория Томова победи румънка на тенис турнир във Франция"}
{"url": "http://www.focus-news.net/news/2019/03/26/2639258/rakovodstvoto-na-pp-abv-shte-dade-preskonferentsiya-na-27-mart.html", "text": "Ръководството на ПП АБВ ще даде пресконференция. Това съобщиха от пресцентъра на  партията . Събитието ще се проведе на 27 март 2019 г. от 13.30 часа в централата на партията на улица „Врабча“ 23. Темите, които ще бъдат засегнати, са: \r\n- действия, предприети от ПП АБВ за защита на интереса на българските потребители (битови и стопански) на газ - срещите на АБВ с „Булгаргаз“ и КЕВР и предложени от партията мерки; \r\n- да дадем шанс на мира: 15-те години в НАТО дават ли го? \r\nУчастие ще вземат председателят на АБВ Румен Петков, Любомира Ганчева – зам.-председател на ПП АБВ, както и Пламена Заячка – лидер на АБВ - Младежи.", "date": "2019.03.26", "title": "Ръководството на ПП АБВ ще даде пресконференция на 27 март"}
{"url": "http://www.focus-news.net/news/2019/03/26/2639243/prof-plamen-pavlov-istorik-odrinskata-epopeya-se-izuchava-kato-primer-za-voenna-strategiya.html", "text": "Одринската епопея се изучава като пример за военна стратегия. Това каза в интервю на  Агенция „Фокус“   историкът професор Пламен Павлов по повод Деня на Тракия и 106-ата годишнина от превземането на Одринската крепост.  „Българската армия е можела да превземе крепостта вероятно и в самото начало на войната. Ген. Никола Иванов е бил привърженик на идеята крепостта да бъде превзета в движение с щурм независимо, че тя наистина е била невероятно добре укрепена от немски инженери. Самите немски специалисти са казвали, че би трябвало тя да може да падне само ако бива обсаждана и то дълго време от германска армия.  А виждаме, че нашите войски го правят в рамките на броени дни и часове“, каза още проф. Павлов и отчете, че това се случва след една дълга обсада. „Когато ген. Никола Иванов предлага в началото на Балканската война подобна дръзка операция, командването му се противопоставя, защото смята, че една такава акция е твърде рискована. Може да са имали известно основание. В хода на самата война, особено след нейното прекъсване и подновяване след опит на контраофанзива на турската армия, Одрин се оказва един много опасен момент, тъй като той приковава силите на многобройни български войски, които няма как да се развият на останалия фронт, който е най- важният“, разказа историкът. Той допълни, че в Сърбия много се спекулира с присъствието на сръбски части в далекобойната артилерия. „Наистина в обсадата на Одрин участват сръбски части, но присъствието им е един помощен елемент. И без сръбската армия нашите войски щяха да превземат Одрин, това е съвършено ясно. Всъщност това е единственото усилие на нашите съюзници да подкрепят иначе общата кауза“, обясни проф. Павлов. Той обърна внимание, че при обсадата на Одрин се използват военно-въздушни сили. „Имаме и разузнавателни полети и първите бомбардировки, макар и импровизирани“, обясни историкът.    \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.03.26", "title": "Проф. Пламен Павлов, историк: Одринската епопея се изучава като пример за военна стратегия"}
{"url": "http://www.focus-news.net/news/2019/03/26/2639261/kyustendil-normalno-se-osashtestvyava-dvizhenieto-po-patishtata-v-oblastta-patnite-nastilki-sa-suhi.html", "text": "Нормално се осъществява движението по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми.  \r\nВенцеслав ИЛЧЕВ", "date": "2019.03.26", "title": "Кюстендил: Нормално се осъществява движението по пътищата в областта, пътните настилки са сухи"}
{"url": "http://www.focus-news.net/news/2019/03/26/2639262/veliko-tarnovo-32-vodni-spasiteli-sa-obucheni-ot-oblastniya-savet-na-bchk-prez-2018-godina.html", "text": "32 водни спасители са обучeни от БЧК – Велико Търново през 2018 година. Това съобщи за  Радио „Фокус“ – Велико Търново  д-р Бонка Попова, председател на Областния съвет. Обучените водни спасители на плувни басейни и водни паркове през изминалата година са 22, а тези на открити водни площи и море – 10. „Областният съвет на БЧК – Велико Търново провежда обучение на водоспасителни кадри, спазвайки основните нормативни документи, регламентиращи дейността на Водно спасителната служба – Закона на БЧК и „Наредба за водоспасителна дейност и обезопасяването на водните площи на МС“, посочи д-р Попова. Тя припомни, че през миналата година се е провел XVII Национален турнир „Любен Кантарджиев“, в който участие са взели 156 настоящи и бъдещи водни спасители. Седмицата на водното спасява се провежда в началото на месец юни в цялата страна. Миналата година водоспасителната служба на БЧК – Велико Търново организира демонстрация с деца от плувен клуб „Етър“ за основните опасности при къпане и плуване.  Най-голямото събитие за годината отново е било масовото преплуване на река Дунав при град Свищов. То се е провела за 61 път, а в него са се включи 123-ма участника. Охраната е била поверена изцяло на спасителите на БЧК, а Областният съвет е участвал в събитието със свои представители и награден фонд. \r\nНадежда КРЪСТЕВА", "date": "2019.03.26", "title": "Велико Търново: 32 водни спасители са обучeни от областния съвет на БЧК  през 2018 година"}
{"url": "http://www.focus-news.net/news/2019/03/26/2639260/plovdiv-shestima-mladezhi-ot-karlovo-vzeha-uchastie-v-mezhdunarodniya-obmen-integratsiya-chrez-sport-v-grad-gdansk-polsha.html", "text": "Шестима карловски младежи представиха България на междукултурна вечер в град Гданск, Полша, в периода 9-17 март 2019 г. Това съобщи за  Радио „Фокус”- Пловдив  Цветина Захарлиева, ръководител на Младежки информационен център - Карлово. Младежите взеха участие в международния обмен „Интеграция чрез спорт“. Генко Славчев, Драгостин Милянов, Милена Петрова, Виктор Дъбенски, Георги Георгиев и Яна Манджукова, от ПГ „Ген. Владимир Заимов“, с ръководител Стилиян Тодоров – бивш състезател по бойни спортове, се появиха с народни носии и изпълниха хора под съпровода на калоферска гайда, в изпълнение на Генко Славчев, който е и майстор гайдар от Калофер. \r\nПроектът е финансиран от програма „Еразъм+“ с участието на 30 младежи от България, Полша, Турция, Гърция и Македония. Младежите научиха повече за ситуацията с имигрантите в Полша и какво правят спортните клубове в Гданск, за да подпомогнат тяхната интеграция и тази на деца и младежи със специални потребности. Участниците в обмена играха приятелски футболен и баскетболен мач, наблюдаваха и участваха в тренировка по джудо за младежи с ментални увреждания. По време на проекта се запознаха и с историята и традициите на региона -посетиха Уестърн плейс – Гданск, където се е състояла първата битка от германската инвазия в Полша, дала началото на Втората световна война в Европа. Научиха за живота и традициите на кашубите- полски етнос, обитаващ региона на Гданск. \r\n„Като Евродеск точка за региона работим за предоставяне възможности за мобилност и обмен на млади хора в Европа”, каза Цветина Захарлиева. Тя обяви, че предстои младежки обмен в Испания, в периода 8-15 април 2019г. за още 5 младежи от Карлово. \r\nЦветана ТОНЧЕВА", "date": "2019.03.26", "title": "Пловдив: Шестима младежи от Карлово взеха участие в международния обмен „Интеграция чрез спорт“ в град Гданск, Полша"}
{"url": "http://www.focus-news.net/news/2019/03/26/2639253/prof-ivan-neykov-problemat-s-integratsiyata-na-romite-vinagi-e-bil-che-se-tarsyat-barzi-resheniya.html", "text": "Проблемът с интеграцията на ромите винаги е бил, че се търсят бързи решения. Това каза директорът на Балканския институт по труда и социалната политика и бивш социален министър проф. Иван Нейков, предаде репортер на  Агенция „Фокус“ . „Дали ни харесва проектът за концепция или не ни харесва, проблем има и този проблем съществува не от днес, а много отдавна. Легендите за това, че ще изчезне българският характер на обществото са разбираеми като инструмент да събудиш внимание, но нито ние, нито нашите внуци или правнуци ще видят такъв катаклизъм. От тази гледна точка няма страшно, но въпросът е много сложен за решаване“, коментира той. „Част от проблема чисто управленски винаги е бил това, че се търсят бързи решения. Няма бързо решение“, допълни проф. Нейков. На поставения от вицепремиера Каракачанов въпрос сега ли е времето да се търсят решения, той отговори: „Винаги му е времето на този проблем“. „Първо трябва да си дадем отговор защо досега не успяхме. Ние правим нещо, не става, почваме друго, то пак не става и нямаме отговор на въпроса защо не успяваме. Едно от нещата е да се разбере защо не успяваме и защо не функционират контролните механизми“, посочи проф. Нейков. „Имаме разписани контролни механизми, но всички знаем, че няма голям ефект от работата им. Влиянието на държавата върху ромския етнос е преди всичко през социалната сфера, това е мостът и връзката, която съществува за един член на тази общност с държавата“, обърна внимание той. „За мен обвързването на социалната помощ е фундаментален въпрос и дълбокото ми убеждение е, че щом обществото дава, има право да изисква определен тип отношение“, каза още проф. Нейков. Той отбеляза, че в основата на решаването на проблемите е създаването на заетост за представителите на ромската общност.  \r\nМилен Миланов, представител на ромския етнос, коментира: „Аз смятам, че мога да дам отговор на въпроса защо не се случват нещата с ромите – защото ние, ромите, не сме представени никъде – нито по хоризонтала, нито по вертикала. Колко роми общински съветници има в страната, колко хора в местната власт? Ние не участваме в дебата по решенията, които се взимат за ромската общност“.  \r\n„България е най-добрата страна по отношение на разписване на стратегически документи, на оперативни документи. Този занаят сме го изучили и ако съберем всички документи, ще съберем три завода за хартия, в които ще работят само цигани“, отбеляза Милен Миланов. Той допълни, че нещата не се случват, защото има огромна дистанция между елитите и хората по места. По думите му предлаганите политиките трябва да отворят на реалните потребности на ромската общност, а негативната реакцията срещу концепцията е показателна за липсата на достатъчна комуникация с представителите на ромите. „Трябва да се сегментират проблемите, защото ромската общност не е еднородна“, каза още той.  \r\nВесела АЛЕКСАНДРОВА", "date": "2019.03.26", "title": "Проф. Иван Нейков: Проблемът с интеграцията на ромите винаги е бил, че се търсят бързи решения"}
{"url": "http://www.focus-news.net/news/2019/03/26/2639259/kyustendil-rastitelnata-zashtita-na-ovoshtnite-nasazhdeniya-shte-bade-obsadena-na-seminar-v-doma-na-naukata-i-tehnikata.html", "text": "Растителната защита на овощните насаждения ще бъде обсъдена на семинар в Кюстендил. Това съобщиха за  Радио „Фокус” – Кюстендил  от Териториалната организация на Национална служба за съвети в земеделието. Семинарът ще се състои на 28 март от 10.30 часа в залата на Дома на науката и техниката в града. Той се организира съвместно с Областна дирекция по безопасност на храните и Института по земеделие в Кюстендил. Пред участниците в семинара ще бъдат представени болести и неприятелите по черешата, ябълката, крушата и сливата, както и борбата с тях. Ще бъде засегната и темата за замърсяване на земеделската продукция с остатъци от продукти за растителна защита. В рамките на срещата ще бъдат представени възможности за подпомагане на земеделските стопани по Програмата за развитие на селските райони. \r\nВенцеслав ИЛЧЕВ", "date": "2019.03.26", "title": "Кюстендил: Растителната защита на овощните насаждения ще бъде обсъдена на семинар в Дома на науката и техниката"}
{"url": "http://www.focus-news.net/news/2019/03/26/2639240/predsedatelyat-na-parlamenta-tsveta-karayancheva-poslanieto-na-denya-na-trakiya-e-da-pomnim-minaloto-da-proshtavame-no-i-da-razkazvame-istoriyata-za-da-ne-se-povtarya.html", "text": "Посланието на Деня на Тракия е да помним миналото, да прощаваме, но и да разказваме историята, за да не се повтаря. Това каза председателят на 44-ото Народно събрание Цвета Караянчева в интервю за  Агенция „Фокус“  по повод Деня на Тракия и 106-ата годишнина от превземането на Одринската крепост. Тя посочи, че посланието на този ден ни показва, че не трябва да се забравя бойната слава. По думите ѝ трябва да се помни силата на Българската армия и това, че никога българско знаме не е било пленено. „Това е ден, в който тракийците получават своята свобода. Една бленувана свобода на тези тракийски мъченици, които бяха прокудени от родните си места. Тракийците имат един девиз: „Прощавай, но не забравяй“. Бъдеще се гради с мир, а не с война“, посочи председателят на 44-ото Народно събрание. Караянчева заяви, че Денят на Тракия е дата, в която тракийците от всички краища на България се събират, за да отдадат почит на своите деди. „Аз като потомка на тракийци никога не съм подминавала тази дата, дори като гражданин. Това е дата, която бележи нов път за развитие на тракийската общност, тя е дата, която трябва да бъде почитана, за да може да бъде предавана на идните поколения. Всяка една частица от българската история трябва да се знае, трябва да се почита и да остане за идните поколения, за да има от какво да се поучат“, допълни Цвета Караянчева.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.26", "title": "Председателят на парламента Цвета Караянчева: Посланието на Деня на Тракия е да помним миналото, да прощаваме, но и да разказваме историята, за да не се повтаря"}
{"url": "http://www.focus-news.net/news/2019/03/26/2639246/mariya-zaharova-sasht-tryabva-da-sprat-da-tormozyat-venetsuelskiya-narod-sas-sanktsii.html", "text": "Съединените щати би трябвало да спрат да тормозят народа на Венецуела със санкции. Това написа във вторник на нейната страница в социалната мрежа „Фейсбук“ официалният представител на руското външно министерство Мария Захарова, цитирана от  TACC . \r\nПо-рано американският съветник по националната сигурност Джон Болтън написа на своята страница в социалната мрежа „Туитър“, че Русия \"вместо да изпраща ядрени бомбардировачи и специални сили, за да помогне на един корумпиран диктатор, трябва да работи заедно с международната общност във Венецуела \", за да подкрепят хората в страната. Той отбеляза, че Вашингтон няма да толерира \"враждебни чуждестранни военни сили, които възпрепятстват постигането на целите на демокрацията, сигурността и върховенството на закона в Западното полукълбо\". \r\n„Бих искал да напомня на Джон Болтън: ако една голяма страна в Западното полукълбо спре да налага санкции на народа на Венецуела, а втората страна в Източнато полукълбо и редица международни банкови структури разблокитрат милиарди венецуелски средства в техните сметки, тогава самите венецуелци ще могат да купуват лекарства и храни без помощта на „добрия Вашингтон“. Мерките предприети, „от чичо Сам“, причиняват историческо лошо храносмилане в района“ - каза Захарова. \r\nПърво,„ колективните строители на демокрацията и защитниците на върховенството на закона ”отнеха 30 милиарда долара от Каракас, наложиха санкции и сега подхвърлят витаминчета“- добави дипломат.  Юлиян Марков", "date": "2019.03.26", "title": "Мария Захарова: САЩ трябва да спрат да тормозят венецуелския народ със санкции"}
{"url": "http://www.focus-news.net/news/2019/03/26/2639263/burgas-vavezhda-se-vremenna-organizatsiya-v-grada-za-oformyane-na-darvesnite-koroni-po-bul-demokratsiya.html", "text": "Въвежда се временна организация в града за оформяне на дървесните корони по бул. „Демокрация“. Това съобщиха от пресцентъра на  Община Бургас . След множество сигнали за падащи сухи клони Общината извърши проверка и възложи резитба за оформяне на короните на дърветата по бул. „Демокрация“. Заради безопасността на пешеходци, шофьори и работниците, които ще извършат интервенцията, улицата ще бъде затворена за движение на превозни средства в участъка между Медицинския колеж и светофара на ул. „Дунав“ на 27 март за времето от 08.00 до 16.00 часа. Община Бургас се извинява за причиненото временно неудобство.", "date": "2019.03.26", "title": "Бургас: Въвежда се временна организация в града за оформяне на дървесните корони по бул. „Демокрация“"}
{"url": "http://www.focus-news.net/news/2019/03/26/2639267/skopie-24-studeno-vreme-i-snyag-obhvanaha-dalmatinskoto-kraybrezhie-na-harvatiya.html", "text": "Студено време и сняг обхванаха далматинското крайбрежие на Хърватия, пише скопското електронно издание  \"Скопие 24\" . \r\nСняг е паднал на връх Видова гора на хърватския остров Брач. Сняг е покрил и планинските части на Далмация над 800 метра надморска височина в района на Сплит и крепостта Клис. Температурите са се понижили с между 10 и 15 градуса и лошото време се очаква да се задържи и да обхване и Македония. В петък се очаква сутрешните температури да паднат под нулата.  Юлиян Марков", "date": "2019.03.26", "title": "„Скопие 24“: Студено време и сняг обхванаха далматинското крайбрежие на Хърватия"}
{"url": "http://www.focus-news.net/news/2019/03/26/2639270/burgas-usloviyata-za-patuvane-sa-dobri-nyama-zatvoreni-uchastatsi-po-patishtata-v-oblastta.html", "text": "Сухи и нормално проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Условията за пътуване са добри, няма затворени пътни участъци. Температурите в областта са от 13° до 17°. Има разкъсана облачност, няма вятър. Нормално натоварен е и автомобилният трафик. Натоварено е движението по бул. „Тодор Александров“ и в двете посоки, в района на кръстовището между улиците „Спортна“ и „Индустриална“, както и на кръстовището с кръгово движение „Трапезица“. Нормален е трафикът по централните бургаски улици – „Христо Ботев“, „Иван Вазов“, „Генерал Гурко“ и „Цар Симеон“. \r\nДеница ДИМИТРОВА", "date": "2019.03.26", "title": "Бургас: Условията за пътуване са добри, няма затворени участъци по пътищата в областта"}
{"url": "http://www.focus-news.net/news/2019/03/26/2639266/blagoevgrad-okrazhnata-prokuratura-predade-na-sad-mazh-obvinen-za-predizvikvane-na-katastrofa-v-sandanski-pri-koyato-e-zaginal-mototsikletist.html", "text": "Окръжната прокуратура предаде на съд мъж с инициали  И.П, обвинен за предизвикване на катастрофа в Сандански, при която е загинал мотоциклетист. Това съобщиха от пресцентъра на  Апелативна прокуратура - София . Около 10.25 часа на 20 юли 2016 г. обвиняемият П. управлявал лек автомобил „Ауди“, като се движел по ул. „Беласица“ в гр. Сандански. На Т-образното кръстовище с ул. „Свобода“, водачът спрял върху пешеходната пътека. Изчакал преминаването на други моторни превозни средства, като в един момент, без да има видимост на цялата пътна обстановка, предприел маневра завиване наляво. При навлизане в кръстовището, освен първоначално възприетите от него микробус „Форд Транзит“ и лек автомобил „Опел“, И.П. забелязал и мотоциклет „Малагути“. Той се оказал препятствие по пътя му, но поради несъобразената от обвиняемия скорост на движение, той не успял да спре колата си.  \r\nВследствие на неизпълненото от И.П. задължение да пропусне движещите се на кръстовището с предимство ППС и неспазването на изискванията на пътен знак Б 2 „Спри! Пропусни движещите се по пътя с предимство“, бил предизвикан сблъсък с мотоциклета.  \r\nСлед удара водачът на „Малагути“ паднал по гръб в лявата пътна лента, като се плъзнал по асфалтовото покритие до бордюра. При падането от главата му се изхлузила каската, която не била закопчана. В резултат на тежка закрита черепно-мозъчна травма, довела до парализа на жизнени мозъчни центрове, мотоциклетистът починал на място.  \r\nПредстои съдът да насрочи разпоредително заседание по делото.", "date": "2019.03.26", "title": "Благоевград: Окръжната прокуратура предаде на съд мъж, обвинен за предизвикване на катастрофа в Сандански, при която е загинал мотоциклетист"}
{"url": "http://www.focus-news.net/news/2019/03/26/2639265/kyustendil-v-grada-se-provede-zasedanie-na-oblastniya-savet-po-etnicheskite-i-integratsionni-vaprosi.html", "text": "В Кюстендил се проведе заседание на Областния съвет по етническите и интеграционни въпроси, предаде репортер на  Радио „Фокус” – Кюстендил . Заседанието на съвета се състоя в залата на Областната администрация. То беше ръководено от страна на областния управител на Кюстендил Виктор Янев. На него бяха рледставени новите членове към състава на съвета. По време на заседанието беше представен доклад за подобряване достъпа на ромите до пазара на труда и повишаване на дела на заетите сред тях. Станислава Поповска, директор на Дирекция „Регионална служба по заетостта“ –Благоевград посочи възможностите за осигуряване на заетост, обучение и професионална квалификация на безработните лица от ромски произход. Директорът на регионалната служба отчете, че за първите два месеца на 2019 година около 155 лица от ромската общност са намерили трудова заетост на територията на област Кюстендил. Станислава Поповска отбеляза също, че от миналата седмица двете бюра по труда – в Кюстендил и в Дупница – започват да осъществяват обучения на безработни лица. Маринела Александрова, старши експерт към Регионално управление на образованието – Кюстендил, представи презентация относно превенцията на отпадането на деца и ученици от ромски произход от училища в област Кюстендил. Фокусът беше поставен и върху работата с родители. \r\nВенцеслав ИЛЧЕВ", "date": "2019.03.26", "title": "Кюстендил: В града се проведе заседание на Областния съвет по етническите и интеграционни въпроси"}
{"url": "http://www.focus-news.net/news/2019/03/26/2639271/plovdiv-rayonniyat-prokuror-chavdar-groshev-poluchi-gramota-v-konkursa-strahliviyat-umira-vseki-den-smeliyat-samo-vednazh.html", "text": "Районният прокурор Чавдар Грошев получи грамота в ежегодния конкурс за магистрати и полицаи под надслов „Страхливият умира всеки ден, смелият – само веднъж“, организиран от Община Благоевград и Посолството на Република Италия в памет на италианския прокурор Джовани Фалконе. Това съобщиха за  Радио „Фокус“ - Пловдив  от Апелативна прокуратура. Наградата му бе връчена днес на церемония в зала „22 септември“ в Община Благоевград от посланика на Република Италия у нас – Стефано Балди. Прокурор Чавдар Грошев е отличен за висок професионализъм в работата си, за подкрепа на каузи в полза на обществото, за формиране на хуманни модели на поведение у подрастващото поколение. „Тази награда заслужават много достойни българи, които не се намират в момента тук, но дават своя ежедневен принос в борбата с престъпността“, каза Чавдар Грошев. \r\nНаградата е учредена през 2009 г. от Община Благоевград със съдействието на Посолството на Република Италия в България в памет на италианския магистрат Джовани Фалконе и с подкрепата на проф. Мария Фалконе и фондация „Джовани и Франческа Фалконе“. Чрез провеждането на конкурса се подкрепят усилията на магистратите и полицаите да защитават обществените интереси и авторитета на професията, да съдействат за ограничаване на корупцията, влиянието на организираната престъпност, престъпленията на деца чрез интернет и други каузи. На церемонията днес присъстваха полицаи и магистрати от цялата страна, които също бяха отличени. \r\nРайонният прокурор Чавдар Грошев получи и грамота за принос в борбата срещу разпространението и употребата на наркотични вещества, връчена му от името на Почетното консулство на Република Казахстан в България.", "date": "2019.03.26", "title": "Пловдив: Районният прокурор Чавдар Грошев получи грамота в конкурса „Страхливият умира всеки ден, смелият – само веднъж“"}
{"url": "http://www.focus-news.net/news/2019/03/26/2639275/plovdiv-kmetat-ivan-totev-se-sreshtna-s-poslanikat-na-shveytsariya-neyno-prevazhoditelstvo-myuriel-berse-koen.html", "text": "Първа официална среща на кмета на Пловдив инж. Иван Тотев и Нейно превъзходителство Мюриел Берсе Коен, посланикът на Швейцария се проведе днес. Това съобщиха за  Радио „Фокус“ - Пловдив  от Общината. Срещата се проведе   преди официалното откриване на образователния и здравен център в кв. „Столипиново“, реализирани по проект на Българо - швейцарската програма за сътрудничество. \r\nН.Пр. Мюриел Коен обясни, че от няколко месеца изпълнява длъжността посланик на Конфедерация Швейцария в Република България, но не за първи път идва в Пловдив и е очарована от града под тепетата. Тя се заинтересува от програмата със събития, организирани за Европейска столица на културата 2019. „Това е програма, която непрекъснато актуализираме и допълваме. Щастливи сме да реализираме проектите с Конфедерация Швейцария. Общите ни програми за интеграция, здраве и образование са приоритетни за Община Пловдив“, заяви кметът Иван Тотев и отбеляза, че в квартал „Столипиново“ има модерни училища, които предлагат добри условия за учене, детски градини и други. \r\nПо време на срещата кметът Иван Тотев подчерта, че Пловдив е регионален център, който влияе на развитието на съседните общини в икономическо и културно значение. Ниската безработица, големите инфраструктурни и културни проекти като Голямата раннохристиянска базилика с реставрирането на 2000 кв. метра мозайка, богатството от артефакти в Археологическия музей, разкопките на могилата Малтепе, изграждането на три нови художествени галерии са резултат от няколкогодишни усилия и провеждане на последователна политика на Община Пловдив в тази посока. „Полагаме големи усилия, за да експонираме и възстановим културно-историческото наследство. Все пак Пловдив е най-древният жив град в Европа“, потвърди думите на кмета заместник-кметът Георги Титюков. Според него няма място за притеснения по отношение на устойчивостта на проекта за двата центъра в кв. „Столипиново“, тъй като Община Пловдив работи съвместно с училище „Найден Геров“, ДКЦ „Изток“ с подкрепата на медиаторите. В знак на уважение посланик Мюриел Коен получи плакет Пловдив – Европейска столица на културата.", "date": "2019.03.26", "title": "Пловдив: Кметът Иван Тотев се срещна с посланикът на Швейцария Нейно превъзходителство Мюриел Берсе Коен"}
{"url": "http://www.focus-news.net/news/2019/03/26/2639272/shumen-vik-obzhalva-akt-za-ustanovyavane-na-publichno-darzhavno-vzemane-na-direktora-na-baseynova-direktsiya-chernomorski-rayon-gr-varna.html", "text": "С Акт за установяване на публично държавно вземане № 3/19.02.2019г. на Директорът на Басейнова дирекция „Черноморски район“ – гр. Варна е приел, че „Водоснабдяване и канализация – Шумен“ ООД дължи сума в размер на 485 489.72 лева, представляваща такса за периода 1 януари 2017г. – 31 декември 2017г. за правото на водовземане от повърхностни води от язовир „Тича“, предоставено по силата на Разрешително за водовземане № 003644/03.06.2005г. на Министъра на околната среда и водите (ОСВ), изменено и продължено с Решения №-ра: № 14/13.01.2010г., № 102/14.03.2011г., №222/10.11.2016г., № 101/01.08.2017г. и № 134/24.10.2017г. на Министъра на ОСВ. С разрешенията на „ВиК“ е предоставено правото на водоползване за питейно-битово водоснабдяване на гр. Шумен, община Шумен, гр. Велики Преслав, с. Драгоево, с. Миланово, с. Мокреш, с. Златар, с. Суха река, община Велики Преслав. Това съобщиха от  Административен съд - Шумен . Директорът на Басейнова дирекция „Черноморски район“ – гр. Варна е констатирал, че поради липса на постъпило плащане за погасяване на задължението в законоустановения срок, 31 март 2018г., на дружеството е изпратена покана за доброволно изпълнение от 10.05.2018г. В рамките на предоставения 7-дневен срок за доброволно изпълнение по сметката на Басейнова дирекция не е постъпило плащане, поради което административният орган е пристъпил към започване на производство по издаване на акт за установяване на публично държавно вземане за дължимата такса, в хода на което е издаден и Акт №3/19.02.2019г., с който директорът е определил дължимата сума, ведно със законната лихва върху нея, считано от 01 април 2018 г. Така постановеният акт е обжалван от „Водоснабдяване и канализация – Шумен“ ООД пред Административен съд – гр. Шумен, по повод на което е образувано административно дело № 110/2019г. по описа на съда. В депозираната жалба се излагат доводи, че административният орган не е приложил убедителни доказателства за отнетите водни количества от язовир „Тича“ и съответстващата им дължима парична сума. Делото е насрочено за разглеждане в открито съдебно заседание на 11 април от 09.30 часа.", "date": "2019.03.26", "title": "Шумен: ВИК обжалва акт за установяване на публично държавно вземане на Директора на Басейнова дирекция „Черноморски район“ – гр. Варна"}
{"url": "http://www.focus-news.net/news/2019/03/26/2639274/pazardzhik-odmvr-otchita-spad-na-prestapleniyata-protiv-sobstvenostta.html", "text": "През изминалата година отчитаме спад на престъпленията против собствеността в област Пазарджик. Това каза за  Радио „Фокус“ – Пазарджик  Мирослав Стоянов, говорител на ОДМВР. Той обясни, че през 2018 година на територията на областта са регистрирани 22 грабежа спрямо 28 за 2017 година. „През годината са установени и задържани общо 44 извършители на грабежи, в това число и от минали години. Тенденцията е грабежите да се извършват основно през тъмната част от денонощието, като част от извършителите са непълнолетни“, уточни Стоянов. По думите му спад се регистрира и при броя на кражбите като през 2018 година те са 681, а през 2017 година са били 781. „Взломните кражби са 102 спрямо 122 броя през 2017 година, домовите – 147, при 124 през 2017 година, кражбите от търговски обекти – регистрирани са 87, а през 2017 г. са били 96 броя. Джебчийските кражби – за 2018 година са регистрирани 18, спрямо 26 за 2017 година“, каза също Стоянов. \r\nВаня НИКОЛОВА", "date": "2019.03.26", "title": "Пазарджик: ОДМВР отчита спад на престъпленията против собствеността"}
{"url": "http://www.focus-news.net/news/2019/03/26/2639264/vitsepremierat-krasimir-karakachanov-ne-mislya-che-skandalat-s-apartamentite-shte-razklati-vlastta.html", "text": "Не мисля, че скандалът с апартаментите ще разклати властта. Това каза пред журналисти вицепримиерът и лидерът на ВМРО Красимир Каракачанов, предаде репортер на  Агенция „Фокус“ .  \r\nЗапитан дали сагата с апартаментите на властта, ще разклатят властта, той отговори: „Пет дни отговарям на този въпрос. Както виждате поредната оставка не е разклатила властта, така че мисля, че няма да разклати властта“.  \r\nНа въпроса, ако и Цветан Цветанов подаде оставка, това вече ще разклати ли властта, Каракачанов отговори: „Както казваше един бивш български премиер и още по-бивш монарх - не съм гадач“.  \r\nПо повод това какво очаква от утрешното заседание на Изпълнителната комисия на ГЕРБ, вицепремиерът коментира: „Каквото и да кажа, може да сбъркам, знам ли какво ще решат“.  \r\nВъв връзка с това трябва ли Цветан Цветанов да поеме политическа отговорност, Каракачанов заяви: „Дали трябва да поеме политическа отговорност решава политическото ръководство на тази партия или самият той. За да давам становища, нали се сещате, че утре ще изляза крив. Каквото и да кажа, утре ще изляза кривият“.  \r\nВесела АЛЕКСАНДРОВА", "date": "2019.03.26", "title": "Вицепремиерът Красимир Каракачанов: Не мисля, че скандалът с апартаментите ще разклати властта"}
{"url": "http://www.focus-news.net/news/2019/03/26/2639280/yambol-kontsert-za-organ-na-neva-krasteva-shte-se-sastoi-v-bezistena-na-28-mart.html", "text": "На 28 март 2019 г. от 18.00 часа в залата на ямболския Безистен почитателите на класическата музика могат да се насладят на концерта за орган със специалното участие на  проф. д-р Нева Кръстева. Това съобщиха от пресцентъра на  Община Ямбол . Гост-музикантът е носител на едни от най-престижните награди,  като орден „Кирил и Методий“ с огърлие, „Кристална лира“, награди на Съюза на българските композитори и др. \r\nНева Кръстева е концертиращ органист, композитор и музиколог, доктор, професор по контрапункт, фуга и орган в Националната музикална академия в София. Завършва два факултета на Консерватория „Чайковски“ в Москва, като се дипломира с тема по ренесансова музика при проф Юрий Холопов и орган при проф. Леонид Ройзман. Специализира при проф. Иржи Райнбергер в Прага и Цюрих. Създател е първия клас по орган в България.  \r\nКръстева пише творби за соло и ансамбли с орган върху духовни текстове, изпълнява интеграл от творбите на Бах (в рамките на три сезона в зала „България“) и през годините концертира в страни от Европа, Азия и Америка.  \r\nПри гостуването й в Ямбол, на концерта в четвъртък Нева Кръстева ще представи  произведения на Дитрих Букстехуде, Йохан Себастиан Бах, Сезар Франк и Оливие Месиен.", "date": "2019.03.26", "title": "Ямбол: Концерт за орган на Нева Кръстева ще се състои в Безистена на 28 март"}
{"url": "http://www.focus-news.net/news/2019/03/26/2639277/yambol-pravnata-komisiya-kam-obshtinski-savet-opredeli-za-nezakonosaobrazno-predlozhenieto-za-provezhdane-na-mesten-referendum-po-povod-iskaneto-na-obshtinata-za-teglene-na-dalgosrochen-dalg.html", "text": "Предложението за провеждане на местен референдум по повод намерението на Община Ямбол за поемане на дългосрочен дълг е незаконосъобразно, тъй като влиза в разрез с разпоредби от Закона за пряко участие на гражданите в държавната власт и местното самоуправление. Това е заключението на правната комисия към Общински съвет – Ямбол, съобщиха от пресцентъра на  Общината . Същата позиция е застъпена и в становището на кмета Георги Славов, което той следва да представи, съгласно законовите изисквания. \r\nПрипомняме, че на 28 февруари 2019 г. представители на Инициативния комитет за провеждане на местен референдум, членове на който са и част от местното ръководство на БСП, внесоха в канцеларията на Общинския съвет подписите на 7627 души. Главна дирекция „Гражданска регистрация и административно обслужване“ към МРРБ извърши проверка на имената и другите данни от списъка. Оказва се, че в него фигурират над 1100 некоректни записи, включително на починали хора, лица, изтърпяващи наказание лишаване от свобода, на чужди граждани, на лица, които нямат постоянен адрес в Ямбол, подадени грешни данни за ЕГН и др. С протокол от 21 март 019 г. е констатирано, че броят на установените коректни подписи е общо 6456. Общият брой на лицата с избирателни права, които имат постоянен адрес на територията на община Ямбол към датата на внасяне на подписката е 69405. Следователно предложението за референдум не може да произведе пряк ефект и да задължи ОбС да насрочи провеждане на допитването, тъй като не е изпълнено изискването подписите да са не по-малко от една десета от гражданите с избирателни права на територията на община Ямбол. \r\nПо-важното обаче в случая е, че въпросът дали общината да поеме дългосрочния дълг е в противоречие със Закона за пряко участие на гражданите в държавната власт и местното самоуправление. Това е така, защото средствата от 9 млн. лв. по бъдещия заем са част от приетия още в края на януари бюджет на Община Ямбол за 2019 г. А според цитирания закон чрез местен референдум не могат да се решават въпроси на общинския бюджет. Това съответно води и до незаконосъобразност на предложението за референдум. В подкрепа на това твърдение са и мотивите на съда по дело, заведено срещу приемането на тазгодишния бюджет на Общината. В свое определение тричленният състав е изтъкнал, че провеждането на референдум не може да цели промяна на вече  приетия бюджет за 2019 г. и не може пряко да рефлектира върху него, предвид забраната по чл. 26, ал. 2, т. 1 ЗПУГДВМС (въпроси на общинския бюджет не могат да се решават чрез местен референдум). \r\nСтановищата на правната комисия и на кмета на община Ямбол са внесени в общинския съвет. Той ще се произнесе по предложението за референдум на насроченото в тази връзка заседание, което ще се проведе на 29 март 2019г.", "date": "2019.03.26", "title": "Ямбол: Правната комисия към Общински съвет определи за незаконосъобразно предложението за провеждане на местен референдум по повод искането на Общината за теглене на дългосрочен дълг"}
{"url": "http://www.focus-news.net/news/2019/03/26/2639282/veliko-tarnovo-na-sedem-dushi-sa-okazali-pomosht-dvata-planinski-spasitelni-otryada-vav-veliko-tarnovo-i-elena-prez-2018-godina.html", "text": "На седем души са оказали помощ двата планински спасителни отряда във Велико Търново и Елена през 2018 година. Това съобщи за  Радио „Фокус“ – Велико Търново  д-р Бонка Попова, председател на Областния съвет на БЧК. Численият състав на двата отряда е от 20 планински спасители, от които 18 са в наряд. Системно през годината те са давали дежурства в двете бази на отрядите – хижа „Грамадлива“ и хижа „Чумерна“. Общият брой на дните, в които са дадени дежурства, е 157, а извършените спасителни акции са били в рамките на 4 дни. Проведената учебна дейност е била 16 дни.  \r\nПрез 2018 година планинските спасители са изнесли една беседа пред други организации и са издали пет метеорологични бюлетини. „Добрата профилактична дейност по превенция на планинския травматизъм дава добри резултати“, посочи д-р Попова. \r\nНадежда КРЪСТЕВА", "date": "2019.03.26", "title": "Велико Търново: На седем души са оказали помощ двата планински спасителни отряда във Велико Търново и Елена през 2018 година"}
{"url": "http://www.focus-news.net/news/2019/03/26/2639268/vitsepremierat-krasimir-karakachanov-v-ponedelnik-ili-vtornik-shte-vnesem-kontseptsiyata-sreshtu-tsiganizatsiyata-v-ministerski-savet.html", "text": "В понеделник или вторник ще внесем Концепцията срещу циганизацията в Министерски съвет. Това каза пред журналисти вицепремиерът Красимир Каракачанов, предаде репортер на  Агенция „Фокус“ . Каракачанов уточни, че най-късно до понеделник трябва да се направи окончателната редакция с някои интересни идеи, които са били дадени на кръглата маса, и след това концепцията ще е готова за внасяне в Министерски съвет. По думите му сред новите предложения са полагането на общественополезен труд. То предвижда хора, които не заплащат административните си глоби или нямат такава възможност, да полагат общественополезен труд - безвъзмезден, в полза на обществото. Според него така представителите на циганската общност, които нарушават закона, няма да остават с усещането за безнаказаност. „За част от мерките, които сме предложили, се налага само администрацията, която отговаря за тяхното прилагане, да бъде стегната и да си върши работата. Санкциите ще бъдат за администрацията, която не си изпълнява задачите“, отбеляза той.  \r\nВесела АЛЕКСАНДРОВА", "date": "2019.03.26", "title": "Вицепремиерът Красимир Каракачанов: В понеделник или вторник ще внесем Концепцията срещу циганизацията в Министерски съвет"}
{"url": "http://www.focus-news.net/news/2019/03/26/2639269/prof-plamen-pavlov-istorik-nyakolko-mesetsa-sled-odrinskata-obsada-osmanskata-imperiya-stiga-do-genotsid-spryamo-balgarskoto-naselenie.html", "text": "Няколко месеца след Одринската обсада Османската империя стига до геноцид спрямо българското население. Това каза в интервю на  Агенция „Фокус“  историкът проф. Пламен Павлов по случай Деня на Тракия – 26 март и 106-ата годишнина от превземането на Одринската крепост. Той обясни, че това е  геноцид, който и до днес няма точни параметри. По думите му числата, които се сочат, са твърде приблизителни, тъй като никой не е успял да направи статистика. „Факт е обаче, че Одринска Тракия е земя, която има вековно българско присъствие - големи български селища и многобройно българско население“, отчете историкът. Той допълни, че трябва да съжаляваме, че тогавашният политически елит, най-вече правителството на Стоян Данев, изпуска преговорите. „Имаме една доста коварна намеса на Русия, макар и задкулисна. Става дума за втората Балканска война. Нападнати сме от Румъния. Водим сами боеве с нашите неверни съюзници и това е използвано от Османската империя, за да реокупира Одринска Тракия, където тя наистина стига до геноцид, до политика на етническо прочистване“, каза още историкът. Проф. Павлов обясни, че въпросът на тракийските българи и досега остава нерешен в българо-турските отношения. „Знаем, че той се повдига преди избори. Различни политически сили го поставят. Президентът Радев дори го поставя в последно време, но имаме една много особена форма на нечуваемост от страна на турската страна, която противопоставя на този геноцид някакви други конкретни неща – на изселването, да речем, на българо-мюсюлманско население в Турция. Нещата са несъпоставими. Мисля, че България трябва да ангажира ЕС и световните организации с нещо, което е доказано от многобройни свидетелства от онази епоха“, каза още проф. Павлов.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.03.26", "title": "Проф. Пламен Павлов, историк: Няколко месеца след Одринската обсада Османската империя стига до геноцид спрямо българското население"}
{"url": "http://www.focus-news.net/news/2019/03/26/2639284/ianmsp-e-partnyor-v-provezhdaneto-na-natsionalna-klasterna-konferentsiya-v-sofiya.html", "text": "Днес и на 27 март в София Тех Парк ще се проведе Национална клъстерна конференция. Събитието е под патронажа на Министерството на Икономиката и се организира в партньорство с Изпълнителната агенция за насърчаване на малките и средните предприятия (ИАНМСП), АРК Консултинг към Enterprise Europe Network-България и Асоциацията на Бизнес Клъстерите в България, в рамките на Европейските клъстерни седмици. Това съобщиха от пресцентъра на  ИАНМСП . Целта на събитието е да създаде предпоставки не само за нови възможности пред българските клъстери и бизнес, както и да постави началото на традицията за провеждане на годишна клъстерна конференция, подобно на добрите практики, познати в държави като Румъния, Сърбия, Унгария, Полша, Естония, Норвегия и Дания. \r\nЗа място на провеждането на конференцията е избран София Тех Парк, чийто екип партнира както за организацията на събитието, така и ще се включи с дискусионен панел, в който ще се поставят темите за смисъла, предизвикателствата, мястото в икономиката на страната, успешните модели на работа и взаимодействието с държавата на тех парковете. \r\nАкцентът е поставен върху индустриите мехатроника и чисти технологии, био технологии, нови технологии в креативните и рекреативните индустрии, ИКТ, автомобилна индустрия. \r\nВ програмата са включени теми насочени към: \r\n- стартъп компании – иновации, финансиране, бариери и предизвикателства, успешни истории; \r\n- индустрия 4.0; \r\n- дигитализация – дигитални и иновационни хъбове; \r\n- външни пазари с трети страни извън ЕС (Китай, Централни азиатски републики); \r\n- иновационен и клъстерен мениджмънт; \r\n- клъстерни и иновационни политики; \r\n- модели на създаване на мрежи – Европейска мрежа на клъстерните асоциации, инициираната от АБК; \r\n- привличане и задържане на таланти \r\n- инструменти за финансиране \r\nКонференцията е от типа “от бизнеса за бизнеса“ (B2B) с идеята за насърчаване и подпомагане на българските фирми, предприемачеството и развитие на иновациите, както и за обединяването на стартъпите и представителите на бизнеса в клъстери за по-успешна интернационализация и конкурентоспособност. \r\nРегистрация: Участието в конференцията е безплатно, само чрез предварителна регистрация през официалния сайт на събитието. \r\nОфициалният език на събитието е английски език. Симултанен превод е осигурен за приветствената част, в рамките на първия ден. Множество делегати от чужбина вече са заявили интерес за участие, което превръща конференцията в платформа за създаване на международни контакти и позициониране на Европейската сцена. \r\nПри въпроси и необходимост от допълнителна информация, моля да се свържете с екипа на:  office@abclusters.org и/или Теодора Жилкова, tjilkova@veritascluster.com, тел: + 359 8888 444 91", "date": "2019.03.26", "title": "ИАНМСП е партньор в провеждането на Национална клъстерна конференция в София"}
{"url": "http://www.focus-news.net/news/2019/03/26/2639283/afp-oon-predupredi-che-nasilieto-v-gaza-mozhe-da-ima-katastrofalni-posleditsi.html", "text": "Пратеникът на Обединените нации за Близкия изток Николай Младенов предупреди във вторник за възможните катастрофални последици от ескалиращото насилие в Газа, след като Израел и палестинската групировка  \"Хамас\" продължиха да си разменят удари въпреки споразумението за прекратяване на огъня, предава  AFP . \r\nНиколай Младенов заяви пред Съвета за сигурност, че \"крехко спокойствие\" се е върнало в региона, но ситуацията остава \"изключително напрегната\" след съобщенията, че „Хамас“ са се  съгласили на примирие. \r\n\"Загрижен съм, че отново можем да се изправим пред още една много опасна ескалация на насилието в Газа с потенциално катастрофални последици\", заяви Младенов на заседание на Съвета за Близкия изток. \r\n\"Последните два дни показаха колко бързо можем да стигнем до ръба на войната,\" заяви Младенов. \r\nИзраел продължи въздушните удари по цели на „Хамас“ в Ивицата Газа във вторник, а палестинските бойци изстреляха нови ракети, въпреки споразумението за прекратяване на огъня. \r\nОрганизацията на обединените нации работи с Египет, за да осигури примирие, за да се избегне избухването на четвърта война в палестинския анклав. \r\nМладенов призова Съвета да осъди \"продължаващото безразборно изстрелване на ракети от „Хамас“ към Израел\" и призова страните да проявят сдържаност.  Юлиян Марков", "date": "2019.03.26", "title": "AFP: ООН предупреди, че насилието в Газа може да има катастрофални последици"}
{"url": "http://www.focus-news.net/news/2019/03/26/2639286/predsedatelyat-na-narodnoto-sabranie-tsveta-karayancheva-razgleda-remontnite-deynosti-na-bulevard-vasil-levski-vav-varna.html", "text": "Председателят на Народното събрание Цвета Караянчева разгледа ремонтните дейности на булевард „Васил Левски“ във Варна. Това съобщиха от пресцентъра на  Народното събрание . \r\nКметът на Варна Иван Портних информира председателя на парламента за извършените досега дейности в хода на строителството на новия булевард, който трябва да бъде готов до края на април. Очаква се след пускането на трасето трафикът в града значително да се улесни, коментира той.  \r\nЦялостната реконструкция на голямата артерия в морската столица се реализира със средства от Оперативна програма \"Региони в растеж\" и от българското правителство. Булевард \"Васил Левски\" ще се състои от две платна с по три ленти, и с две локални платна с по две ленти. Изграждат се 6 рампи за вливане и отливане от булеварда към обслужващите платна.", "date": "2019.03.26", "title": "Председателят на Народното събрание Цвета Караянчева разгледа ремонтните дейности на булевард „Васил Левски“ във Варна"}
{"url": "http://www.focus-news.net/news/2019/03/26/2639276/ministar-rosen-zhelyazkov-dosega-v-evropeyskiya-parlament-ne-e-imalo-pretsedent-kakavto-ima-s-paket-mobilnost-1.html", "text": "Прецедент, какъвто има с пакета „Мобилност“ 1, не е имало в Европейския парламент. Това каза министърът на транспорта, информационните технологии и съобщенията Росен Желязков по време на брифинг за пакета „Мобилност“, предаде репортер на  Агенция „Фокус“ . Министърът обясни, че прецедентът се изразява в това, че пакетът разделя държавите членки. По думите му става въпрос за законодателен пакет, който не е получил веднъж приемане от страна на ЕП, който в 2/3 е отхвърлен от Транспортна комисия и на предпоследно заседание на ЕП в този мандат е включен за разглеждане. „Никога, водени от принципа, че държавите-членки трябва да са единни в многообразието, не се е стигало до такова разделение. То се видя много ясно вчера при гласуването на дневния ред: 50 на 50 почти. Такова разделение ще се види и при утрешното гласуване на текстовете, ако след поредното гласуване на дневния ред бъде приет за разглеждане пакетът“, допълни Желязков. В момента тече много интензивна кампания от страна на нашите членове в ЕП сред техните колеги, каза още министърът.  \r\nДеница КИТАНОВА", "date": "2019.03.26", "title": "Министър Росен Желязков: Досега в  Европейския парламент не е имало прецедент, какъвто има с пакет „Мобилност“ 1"}
{"url": "http://www.focus-news.net/news/2019/03/26/2639289/ivo-gorchev-dt-pernik-postanovkata-energichni-hora-e-satira-na-vremeto-v-koeto-zhiveem.html", "text": "Постановката „Енергични хора“ е сатира на времето, в което живеем. Това каза в интервю за предаването „Перничани – потомците на Кракра“ на Радио „Фокус“ директорът на Драматичен театър „Боян Дановски“ – Перник Иво Горчев по повод премиерата на спектакъла. Той поясни, че постановката „Енергични хора“ е съвместна с актьори от Сатиричния театър по  повод 100-годишнината от създаването на пернишкия театър, а премиерата е утре, когато се отбелязва и Международния ден на театъра. „Тук е мястото да благодарим на директора на сатиричния театър Калин Сърменов, режисьор е Николай Ламбрев, сценограф Чайка Петрушева. Мисля, че двата екипа се сработиха много добре. Василий Шукшин е един позабравен съветски драматург, който се оказа, че в нашето постсоциалистическо общество има доста допирни точки. Постановката е много добра - сатира на времето, в което живеем“, каза Иво Горчев.  Директорът на театъра допълни, че специално за юбилея е подготвен албум, който съдържа най-важните моменти от историята му. Горчев подчерта, че времето, в което директор на театъра е легендарният актьор Георги Русев, са част от златните страници на театъра, но не бива да се подценява нито един от етапите и хората, които са работили за неговото утвърждаване като културна институция.  \r\nРосица АНГЕЛОВА", "date": "2019.03.26", "title": "Иво Горчев, ДТ- Перник: Постановката „Енергични хора“ е сатира на времето, в което живеем"}
{"url": "http://www.focus-news.net/news/2019/03/26/2639279/the-wall-street-journal-ruskite-deputati-privetstvaha-zaklyucheniyata-na-doklada-na-robert-malar.html", "text": "Руските депутати приветстваха констатациите от дългото  разследване, в които се казва, че Доналд Тръмп не е влязъл в сговор с Русия, за президентските избори през 2016 г., макар че малцина в Москва смятат, че резултатът ще намали напрегнатите връзки между Кремъл и Вашингтон, пише авторитетният американски вестник  The Wall Street Journal . \r\nОбратите в разследването на специалния прокурор Робърт Мълър рядко са попадали по държавните телевизионни канали в Русия по време на 22-месечната му продължителност, а повечето политически коментатори в страната определят разследването като акт на междупартийна война между демократите и републиканците. \r\nНякои руски депутати в понеделник изразиха чувство на облекчение във връзка с констатациите и раздразнение към онези, които се надяваха на различен резултат. \r\n„Резултатите от доклада на Мълър са пълен позор за САЩ и неговия политически елит“, каза Алексей Пушков, депутат в Съвета на Федерацията. „Привържениците на теорията за тайните споразумения са дискредитирани. Сега само един идиот ще им повярва“, коментира Пушков. \r\nВ неделя главният прокурор Уилям Бар изпрати писмо до Конгреса, в което обобщава констатациите на разследването на Мълър. Специалният прокурор  стигна до заключението, че президентът Тръмп и неговата кампания не са били в заговор или координация с Русия, за да повлияят на изхода от изборите през 2016 г., се казва в писмото. \r\nИзводите оставят Кремъл в състояние да обвинява за влошените си отношения със САЩ така наречените анти-руски депутати, които са взели за заложник отношенията Москва-Вашингтон на фона на разследване, което както Тръмп, така и Москва са определили като „лов на вещици“. \r\nАмериканското разузнаване заключи малко преди Тръмп да встъпи в длъжност, че Москва е извършила хакерски действия и дезинформация, целяща да подсили позициите му пред конкурента му Хилари Клинтън. Комисията на Сената, ръководен от републиканците, потвърди тези заключения относно участието на Русия през май 2018 г. Москва отрече да се е намесвала в изборите. \r\nДруго отделно разследване миналата година в Камарата на представителите (Конгреса), контролирана от републиканците по това време, оспори предположението, че руската кампания е имала за цел да помогне на Тръмп.  Юлиян Марков", "date": "2019.03.26", "title": "The Wall Street Journal: Руските депутати приветстваха заключенията на доклада на Роберт Мълър"}
{"url": "http://www.focus-news.net/news/2019/03/26/2639273/ministar-rosen-zhelyazkov-spekulira-se-po-temata-za-paketa-mobilnost-1-i-kakvo-e-napravila-balgariya-po-vreme-na-evropredsedatelstvoto-ni.html", "text": "Спекулира се по темата за пакета „Мобилност“ 1 и по темата какво е направила България по време на европредседателството ни. Това каза министърът на транспорта, информационните технологии и съобщенията Росен Желязков по време на брифинг за пакета „Мобилност“ 1, предаде репортер на  Агенция „Фокус“ . „Оставам с усещането, че пакетът за мобилност, освен неговата оценка, не се познава. Това разбира се, е може би наша грешка в артикулацията“, каза министърът. По думите му за това се допускат и спекулации по темата какво е направила България по време на председателството на Съвета на ЕС, както и интерпретации свързани с българския подход да търсим вината си в себе си.  \r\nЖелязков обясни, че законопроектът е станал известен с названието пакетът „Макрон“, а не пакет за „Мобилност“ 1, както е коректно да бъде назавова, тъй като през 2016 г. тогавашния министър на икономиката на Франция в лицето на Емануел Макрон прави законодателно предложение за обща европейска регулация, което във Франция среща съпротива и получава наименованието законът „Макрон“.  \r\nДеница КИТАНОВА", "date": "2019.03.26", "title": "Министър Росен Желязков: Спекулира се по темата за пакета „Мобилност“ 1 и какво е направила България по време на европредседателството ни"}
{"url": "http://www.focus-news.net/news/2019/03/26/2639290/gabrovo-zapochna-podgotovkata-na-tarzhestvata-posveteni-na-shipchenskata-epopeya.html", "text": "Започна подготовката на тържествата, посветени на Шипченската епопея, съобщиха от  Областна администрация  – Габрово . Тържествата ще преминат под знака на 85-годишнината от откриването на Паметника на свободата на връх Свети Никола. Президентът потвърди патронажа на националното честване, чиято кулминация ще бъде на 24 август, а денят преди това по традиция ще е запазен за активности с деца на връх Шипка. Подготвя се изложба от двете страни на Балкана – Габрово и Казанлък, инициатор на която е Национален парк – музей „Шипка – Бузлуджа“. Ще има срещи с потомци на хората, помагали за градежа на Паметника. Състезания, музикални изпълнения, история, но поднесена по различен начин и подобаващ финал с тържествена заря – проверка в Габрово са предвидени за августовския месец. \r\nТези и други подробности за събитията обсъди областният управител Невена Петкова със заместник – командира на Националната гвардейска част, директора на НПМ „Шипка – Бузлуджа“, зам. – областния управител на област Стара Загора, експерти от Община Габрово и Министерство на отбраната. \r\nПредстоят срещи с представителите на културни институции от Габрово, които от началото на националното честване се включват в организацията с тематични събития, посветени на Шипченската епопея. Предстои среща и с Дистрикт гуверньора на Ротари България, които са организатор на туристическите походите до Върха. \r\nОрганизаторите на събитието са отворени за обсъждане на предложения за инициативи, свързани със 142 години от Шипченската епопея и 85 – годишнината от откриването на Паметника на свободата на връх Свети Никола. Всеки, които има интересна, различна, вдъхновяваща и обогатяваща идея, посветена на тази част от българската история, може да я изпрати по E-mail: pr@gb.government.bg до края на месец април.", "date": "2019.03.26", "title": "Габрово: Започна подготовката на тържествата, посветени на Шипченската епопея"}
{"url": "http://www.focus-news.net/news/2019/03/26/2639291/bogdan-bogdanov-kmet-na-selo-rudartsi-rabotim-v-otlichno-vzaimodeystvie-s-obshtina-pernik.html", "text": "Село Рударци получава подкрепата на Община Перник. Това каза в интервю за седмичното предаване „Перничани-потомците на Кракра“ на Радио „Фокус“ кметът на село Рударци Богдан Богданов. „Мога да убедя всички хора от нашето населено място, че това, което е възможно да се получи от Община Перник, го получаваме. Това,  което кметът на общината Вяра Церовска може да направи за нашето населено място, го прави. Но е факт, че самата община е в много затруднено финансово положение“, допълни Богдан Богданов. Той припомни, че 1/3 от уличното осветление в Рударци е подменено с енергоспестяващи лампи, което е довело до икономия в бюджета от близо 28 000 лева през последната година. Местната власт е положила сериозни усилия и за запазване на училището в Рударци. „Преди години непрекъснато имаше стресови ситуации – ще го има ли училището, няма ли да го има училището, детската градина как ще бъде. Всички знаят, че едно населено място без училище няма живот и няма бъдеще, това е и моето мнение, затова насочихме усилия в тази посока. Със съдействието на Община Перник успяхме да направим основен ремонт на покрива, за което съм много благодарен. С подкрепата и на родителите обновихме сградата и с общи усилия направихме нашето училище приветливо. Имам и потвърждение за авансово плащане за подмяната на дограмата, което ще доведе до по-добра енергийна ефективност и по-добър уют за нашите дечица“, увери кметът. Като положителен Богдан Богданов отчете и проекта за ремонт и преасфалтиране на главния път Драгичево – хижа Селимица, който минава през село Рударци през улица „Черни връх“. „С реализирането на този проект нашето населено място ще придобие коренно различен облик“, заяви Богдан Богданов. Селото привлича много туристи през летния сезон и заради минералните си извори, каза още той.  \r\nРосица АНГЕЛОВА", "date": "2019.03.26", "title": "Богдан Богданов, кмет на село Рударци: Работим в отлично  взаимодействие с Община Перник"}
{"url": "http://www.focus-news.net/news/2019/03/26/2639295/blagoevgrad-dvizhenieto-po-glaven-pat-e-79-v-uchastaka-blagoevgrad-selo-zheleznitsa-tryabva-da-se-izvarshva-s-povisheno-vnimanie-poradi-polagane-na-markirovka.html", "text": "Движението по главен път Е-79 в участъка от град Благоевград до село Железница от км 356+100 до км 371+000 трябва да се извършва с повишено внимание до 29 март поради полагане на хоризонтална маркировка. Това съобщиха за  Радио „Фокус“ – Пирин  от Областно пътно управление – Благоевград. Друга забрана за движението, но само на товарни автомобили с тегло над 12 тона е въведена по третокласен път-108 автомагистрала „Струма“ – село Рибник заради аварийни ремонтни дейности за срок до 31 юли. Към този час трафикът по автомагистрала „Струма“, главен път Е-79 и второкласен път Симитли – Гоце Делчев е нормално натоварен. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път Симитли – Гоце Делчев. \r\nЛивия НИНОВА", "date": "2019.03.26", "title": "Благоевград: Движението по главен път Е-79 в участъка Благоевград - село Железница трябва да се извършва с повишено внимание поради полагане на маркировка"}
{"url": "http://www.focus-news.net/news/2019/03/26/2639288/prezidentite-rumen-radev-i-abdel-fatah-as-sisi-potvardiha-gotovnostta-na-balgariya-i-egipet-da-nasarchat-dvustrannoto-investitsionno-satrudnichestvo.html", "text": "България и Египет са в близост до регион, обхванат от продължителна криза, и са естествени съюзници в усилията си за укрепване на стабилността в Близкия Изток и в борбата с организираната престъпност, нелегалната миграция, радикализацията и тероризма. Това съобщиха от  Прессекретариата на държавния глава . Това беше позицията, около която се обединиха президентите Румен Радев и Абдел Фатах ас-Сиси, които проведоха среща днес в Кайро. Българският държавен глава е на официално посещение в Арабска република Египет по покана на своя колега Абдел Фатах ас-Сиси. Като една от най-близките държави от ЕС до Египет, България ще продължи да работи гласът на страните от региона и на Египет да бъде чут по-силно в Европа, защото от ситуацията в Близкия изток и Северна Африка зависи стабилността и сигурността на самия Европейски съюз, подчерта Румен Радев.  \r\nБългарският президент оцени високо приноса на Египет за разширяване на диалога между страните от Африканския съюз и Лигата на арабските държави с Европейския съюз, включително и за справяне с общите предизвикателства. „Противодействието на тероризма, на трафика на хора и нелегалната миграция не са по силите на която и да е държава и изискват обединените усилия на всички засегнати страни“, подчерта Румен Радев. Абдел Фатах ас-Сиси заяви, че Египет ще продължи да предотвратява трафика на хора и добави, че през последните месеци ефективно са били пресечени всички нелегални миграционни потоци към Европа от територията на страната.  \r\nНа срещата беше изразен взаимен интерес към задълбочаване на двустранното сътрудничеството в отбраната, сигурността и в областта на военното обучение. Отбелязано беше традиционно доброто партньорство на предприятията със специализирана продукция.  \r\nДвустранният стокооборот между България и Египет, който достига 1 млрд. щатски долара годишно, е отлична основа за преминаване към нов етап в отношенията между двете страни  – не само търговски обмен, а и засилено инвестиционно сътрудничество между бизнеса, създаването на смесени предприятия и съвместен износ на трети пазари. Като особено перспективни сфери бяха определени информационните технологии, производството на автомобилни части и компоненти, на домакински уреди и на мебели.  \r\nНа срещата беше обсъдено по-активното взаимодействие в рамките на смесената комисия за сътрудничество, както и създаването  на Българо-египетски бизнес съвет, който да подкрепя деловите среди за реализацията на проекти от общ интерес. Румен Радев открои провеждащия се днес в Кайро Египетско-български бизнес форум с участието на над 30 български компании от отбранителната индустрия, земеделието и производството на храни, машиностроенето, високотехнологични компании и в сферата на туризма с представители на много техни партньори от Египет, като реална стъпка в развитието на двустранните отношения.  \r\nПо-активното партньорство в областта на въздушния и на морския транспорт също е инвестиция в разширяването на връзките между бизнеса и за насърчаването на културния обмен и туризма, посочи още българският президент. „Специално в сферата на туризма и България, и Египет има много какво да предложат, но и много какво да научат един от друг“, заяви Румен Радев и покани Абдел Фатах ас-Сиси да посети страната ни за подписването на двустранните документи, с които се създават нови възможности за сътрудничеството между България и Египет.  \r\nСтратегическото разположение на България и стремежът на страната ни да диверсифицира маршрутите за доставка на енергийни ресурси и за пренос на природен газ към Балканите и Европа, също беше сред акцентите на разговорите. Румен Радев отбеляза интереса на България към този процес да бъдат приобщени и потенциалните партньори от Средиземно море, включително Египет.  \r\nВ президентския дворец „Иттихадия“ в Кайро българският държавен глава  и съпругата му Десислава Радева бяха посрещнати с официална церемония от египетския президент Абдел Фатах ас-Сиси и съпругата му Интисар ас Сиси.  \r\nВ Кайро президентът Румен Радев проведе срещи и с министър-председателя на Египет Мостафа Камал Мадбули и с председателя на парламента д-р Али Абдел Аал-Сайед Ахмед.", "date": "2019.03.26", "title": "Президентите Румен Радев и Абдел Фатах ас-Сиси потвърдиха готовността на България и Египет да насърчат двустранното инвестиционно сътрудничество"}
{"url": "http://www.focus-news.net/news/2019/03/26/2639296/veliko-tarnovo-ivan-dinev-ot-su-tsvetan-radoslavov-shte-predstavi-obshtina-svishtov-na-natsionalnata-olimpiada-znam-i-moga-v-yambol.html", "text": "За първи път ученик от град Свищов ще участва в Националната олимпиада „Знам и мога“ за IV клас, съобщиха от  Община Свищов . Само три са децата от област Велико Търново, класирани за участие в град Ямбол на 5 и 6 април 2019 г. \r\nИван Динев е ученик в IV „a“ клас в СУ „Цветан Радославов“, той е дете с многостранни интереси и участва в много състезания. На областния кръг на Олимпиадата по математика през 2019 година се класира втори, а в състезанието „Математика без граници“ за две години има 3 бронзови и 3 сребърни медали на предварителните кръгове, и сребърен медал от финалния кръг в град Несебър 2018 година.", "date": "2019.03.26", "title": "Велико Търново: Иван Динев от СУ „Цветан Радославов“ ще представи община Свищов на Националната олимпиада „Знам и мога“ в Ямбол"}
{"url": "http://www.focus-news.net/news/2019/03/26/2639293/api-shte-se-provedat-testove-na-sistemata-za-prodazhba-na-elektronni-vinetki.html", "text": "Ще се проведат тестове на системата за продажба на електронни винетки. Това съобщиха от пресцентъра на  Агенция „Пътна инфраструктура“ . Заради провеждането на тестове на системата за продажба на електронни винетки е възможно потребителите да изпитат затруднения при покупката на винетка. Тестовете ще се проведат на 26, 27 и 28 март в интервала от 22.00 часа до 04.00 часа. \r\nОт Националното тол управление молят клиентите, които желаят да купят електронна винетка в този период и системата се окаже недостъпна, да опитат отново.", "date": "2019.03.26", "title": "АПИ: Ще се проведат тестове на системата за продажба на електронни винетки"}
{"url": "http://www.focus-news.net/news/2019/03/26/2639297/d-r-irina-mlazeva-rzi-veliko-tarnovo-otchitame-namalyavyaane-na-zabolelite-ot-grip-i-ostri-respiratorni-zabolyavaniya.html", "text": "Грипният сезон отминава. Това съобщи за  Радио „Фокус“ – Велико Търново  д-р Ирина Млъзева, директор на Дирекция „Надзор на заразните болести“ в Регионалната здравна инспекция. Тя посочи, че заболелите от грип и остри респираторни заболявания намаляват. Нивата на заболеваемостта вече са изключително ниски. В седмицата от 11 до 17 март заболелите са били 15.99 на 10 000 души, при 81.10 за страната. За сравнение в предходната седмица, от 4 до 10 март, заболелите са били 29.08, при 66.02 на 10 000 души за страната. Д-р Млъзева припомни, че през месец януари на територията на областта е била обявена грипна епидемия. Били са предприети съответните мерки за ограничаване на разпространението на вируса в лечебните заведения за извънболнична и болнична помощ. До края на месец март продължава ежедневното събиране на данни, от определени практики на общопрактикуващи лекари, за заболелите лица от остри респираторни заболявания и грип, въз основа на които се извършва оценка на епидемичната обстановка. От 1 април данните ще се събират ежеседмично. \r\nНадежда КРЪСТЕВА", "date": "2019.03.26", "title": "Д-р Ирина Млъзева, РЗИ – Велико Търново: Отчитаме намаляване на заболелите от грип и остри респираторни заболявания"}
{"url": "http://www.focus-news.net/news/2019/03/26/2639292/tass-nachalnik-shtabat-na-alzhirskata-armiya-prizova-da-se-deklarira-nedeesposobnostta-na-prezidenta.html", "text": "Ахмед Гайд Салах, заместник-министър на отбраната на Алжир и началник на щаба на Националната народна армия (ННА) призова във вторник да се приложи член 102 от Конституцията, който предвижда назначаването на председателя на парламента като временен държавен глава в случай на сериозна и продължителна болест на президента, последвано от свикване на предсрочни президентски избори. Това съобщава информационният портал Alg24, цитиран от  TACC \r\n„Необходимо е да се вземе решение за преодоляване на кризата, което да гарантира удовлетворяването на всички законни искания на алжирския народ, спазването на разпоредбите на конституцията и приемствеността на държавния суверенитет, заяви Ахмед Гайд Салах по време на посещението си в Уаргла. \r\nВ Алжир от 22 февруари се провеждат масовите протести срещу разширяването на правомощията на президента Абделазиз Бутефлика. Според опозицията и гражданските активисти, през последните години най-важните решения за страната не са взети от самия Бутефлика, а от онези около него, които се интересуват от удължаване на живота на сегашната политическа система. През 2013 г. алжирският лидер претърпя тежък инсулт. Оттогава той се движи в инвалидна количка, едва говори, на практика не се появява публично и често пътува в чужбина за лечение. \r\nВ отговор на тези искания на 11 март Бутефлика, в обръщение до нацията, обяви, че няма да се кандидатира за пети президентски мандат, ще отложи президентските избори, насрочени за 18 април, обяви преструктурирането на правителството и започването на общонационална конференция. \r\nОпозицията обаче отхвърли диалога с властите и отказа да участва в такава конференция. Противниците на управляващия режим заявиха намерението си да продължат демонстрациите и да потърсят незабавно оттегляне на Бутефлика и неговото обкръжение и че няма да чакат 10-12 месеца, докато бъде приета нова конституция и  се проведат избори за нов президент.  Юлиян Марков", "date": "2019.03.26", "title": "ТАСС: Началник-щабът на Алжирската армия призова да се декларира „недееспособността“ на президента"}
{"url": "http://www.focus-news.net/news/2019/03/26/2639278/ministar-rosen-zhelyazkov-shte-nastoyavame-pred-rumanskoto-predsedatelstvo-da-nyama-trialog-po-paketa-mobilnost-1-bez-nego-protsedurata-shte-ostane-za-sledvashtiya-evroparlament.html", "text": "Ще настояваме пред Румънското председателство да няма триалог по пакета „Мобилност“ 1, а без него процедурата ще остане за следващия европарламент. Това каза министърът на транспорта, информационните технологии  и съобщенията Росен Желязков по време на брифинг за пакета „Мобилност“, предаде репортер на  Агенция „Фокус“ . „Първо  трябва да видим дали пакетът ще бъде в дневния ред, защото ще има още едно гласуване. Ако бъде в дневния ред, трябва да видим какви текстовете ще бъдат гласувани“, каза министър Желязков. По думите му става въпрос за първоначалните текстове на ЕК, предложенията на докладчиците, заедно с 1600 вариации. „Ако бъдат гласувани, трябва да се види какъв ще е окончателният текст, който ще излезе в отделните директиви и регламенти. Това означава, че ще се отиде на триалог“, обясни министърът. По думите му триалогът означава преговори водени от Румънското председателство, тъй като процедурата предвижда законодателният процес да приключва след триалог и след второ разглеждане в зала на ЕП. „Ние сме сигурни и убедени и ще настояваме пред Румънското председателство да няма триалог. Това означава, че нямаме законодателен пакет и процедурата остава за следващия парламент“, допълни министър Росен Желязков. \r\nДеница КИТАНОВА", "date": "2019.03.26", "title": "Министър Росен Желязков: Ще настояваме пред Румънското председателство да няма триалог по пакета „Мобилност“ 1 - без него процедурата ще остане за следващия европарламент"}
{"url": "http://www.focus-news.net/news/2019/03/26/2639301/obuchitelen-seminar-na-sluzhiteli-ot-mvr-za-protivodeystvie-na-telefonnite-izmami-shte-se-provede-v-grad-pravets-na-27-mart.html", "text": "Обучителен семинар на служители от МВР за противодействие на телефонните измами ще се проведе в хотел „Риу Ризорт“ в град Правец на 27 март. Това съобщиха от пресцентъра на  МВР . Семинарът е организиран от ГДНП и фондация „Ханс Зайдел“ и ще бъде открит в 15.00 часа. На него ще присъстват зам.-министър Красимир Ципов, директорът на ГДНП главен комисар Христо Терзийски, началникът на отдел „Криминална полиция“ - ГДНП комисар Илко Илиев и ръководителят на фондация „Ханс Зайдел“ Богдан Мирчев.", "date": "2019.03.26", "title": "Обучителен семинар на служители от МВР за противодействие на телефонните измами ще се проведе в град Правец на 27 март"}
{"url": "http://www.focus-news.net/news/2019/03/26/2639294/stara-zagora-s-obshtogradsko-tarzhestvo-be-otbelyazan-denyat-na-trakiya-i-106-godini-ot-odrinskata-epopeya.html", "text": "С общоградско тържество бе отбелязан днес в Стара Загора Денят на Тракия  и 106 години от Одринската епопея. Организатори са Община Стара Загора, Втора  механизирана бригада, Тракийско дружество „Одринска епопея“ и Съюз на офицерите и сержантите от запаса, съобщиха от  Общината . Да почетат паметта на героите пред паметника „Одринска епопея“ в парк „Тракия“ дойдоха Иванка Сотирова, зам.-кмет на Община Стара Загора, Гергана Микова, областен управител и заместничката й Петя Чакърова, представители на партии и организации, ученици и учители от Шесто основно училище „Свети Никола“, много граждани. Заупокойна молитва за падналите при Одрин и за падналите за България отслужиха старозагорски свещеници. Огнените стихове на актьор Ивелин Керанов припомниха атаката за крепостта и възвеличаха подвига на войните. Цанко Атанасов, председател на дружество „Одринска епопея“ припомни историческите факти за битката при Одрин и съдбата на тракийските българи. По думите му победата за крепостта е „триумф на българския национален дух“. Днес е и патронен празник на старозагорското тракийско дружество. Венци на признателност бяха поставени от Община Стара Загора, Общински съвет Стара Загора, областен управител, Втора механизирана бригада, Тракийско дружество „Одринска епопея“, болница „Тракия“ и Шесто основно училище „Свети Никола“. \r\nПредставители на партии, организации и сдружения, както и много граждани отрупаха с цветяп паметника на победата. \r\n26 март Ден на Тракия е обявен за официален празник с постановление на Министерски съвет от 23 март 2006 г. На 26 март 1913 г. (13  март стар стил) Българската армия превзема Одринската крепост по време на Балканската война 1912-1913 г., с което донася свободата на тракийските българи.", "date": "2019.03.26", "title": "Стара Загора: С общоградско тържество бе отбелязан Денят на Тракия  и 106 години от Одринската епопея"}
{"url": "http://www.focus-news.net/news/2019/03/26/2639303/sport-ani-vangelova-pobedi-italianka-na-tenis-turnir-v-tunis.html", "text": "Тенис: Българската тенисистка Ани Вангелова се класира за втория кръг на турнира по тенис на червени кортове в Табарка (Тунис) с награден фонд 15 хиляди долара. Вангелова победи участващата с \"уайлд кард\" италианка Валентина Гаджини с 2:0 сета (6:3, 6:1) за 1 час и 48 минути. Друга българка Юлия Стаматова стартира участието си в надпреварата в сряда. Поставената под номер 7 Стаматова ще играе срещу Габриела Муян от Холандия.", "date": "2019.03.26", "title": "Спорт: Ани Вангелова победи италианка на тенис турнир в Тунис"}
{"url": "http://www.focus-news.net/news/2019/03/26/2639281/ministar-rosen-zhelyazkov-protestat-sreshtu-paketa-mobilnost-1-obedinyava-prevozvachite-ot-stranite-na-edinomisleshtite-i-pokazva-realnoto-otnoshenie-kam-posleditsite-ot-prilaganeto-mu.html", "text": "Протестът срещу пакета „Мобилност“ 1 обединява превозвачите от страните на единомислещите и показва реалното отношение към последиците от прилагането му. Това каза министърът на транспорта, информационните технологии  и съобщенията Росен Желязков по време на брифинг за пакета „Мобилност“, предаде репортер на  Агенция „Фокус“ . Министърът обясни, че организаторите категорично са заявили провеждането на протести. „Надявам се, че със съдействието на българските представители в ЕП, част от представителите на протестиращите утре ще бъдат допуснати в залата в Страсбург, за да присъстват. Напълно подкрепяме тази форма на изява, защото тя отива отвъд нашия национален демонстративен подход. Тя обединява превозвачите от страните на единомислещите, което показва всъщност реалното отношение към последиците от прилагането на пакета“, допълни още министърът на транспорта. \r\nДеница КИТАНОВА", "date": "2019.03.26", "title": "Министър Росен Желязков: Протестът срещу пакета „Мобилност“ 1 обединява превозвачите от страните на единомислещите и показва реалното отношение към последиците от прилагането му"}
{"url": "http://www.focus-news.net/news/2019/03/26/2639299/nap-pravi-analiz-na-sdelkite-na-firma-arteks.html", "text": "Националната агенция по приходите прави анализ на сделките на фирма „Артекс“. Това съобщиха за  Агенция „Фокус“  от НАП. Проверките ще продължат около две седмици. От НАП отрекоха информацията да са опростявани просрочени задължения на фирмата.  \r\nТеодора ПАТРОНОВА", "date": "2019.03.26", "title": "НАП прави анализ на сделките на фирма „Артекс“"}
{"url": "http://www.focus-news.net/news/2019/03/26/2639285/ministar-rosen-zhelyazkov-razchitame-na-pozitsiyata-na-predsedatelya-na-ep-antonio-tayani-po-paketa-mobilnost-1-znaete-kakvo-znachenie-otdava-toy-na-rolyata-na-premiera.html", "text": "Разчитаме на позицията на председателя на ЕП Таяни по пакета „Мобилност“ 1 – знаете какво значение отдава той на ролята на премиера. Това каза министърът на транспорта, информационните технологии и съобщенията Росен Желязков по време на брифинг за пакета „Мобилност“, предаде репортер на  Агенция „Фокус“.   „Разчитаме изключително много на позицията на председателя Таяни. Знаете  какво значение отдава г-н Таяни на ролята на премиера. Така че той се съобразява с нашата национална позиция. Това ми дава повод да отбележа, че останалите държави, които са от групата на едономислещите разчитат много на България, която показа и по време на българското председателство, че е съществен фактор не само във формирането на тази позиция, а и като естествен лидер на Балканите“, каза министърът.  \r\n„В момента трябва да бъдем повече от единни и да не търсим вина там, където няма, да не търсим виновник. Нито една от другите държави не си позволява такова национално поведение. Напротив - търпим и получаваме изключително положителна обратна връзка както по отношение на единството в членовете ни в ЕП, което не се наблюдава при останалите държави, така и по отношение на координацията на изпълнителната власт и членовете на ЕП“, обясни Желязков. Според него по отношение на триалозите предстоят разговорите с Румънското председателство. „Няма друга държава, която в момента да поставя този въпрос на междудържавно и междуправителствено равнище“, коментира още Желязков. Попитан каква ще бъде реакцията на държавата ни, ако утре се гласува пакетът „Мобилност“ 1 да влезе в дневния ред на европарламента, министърът обясни, че страната ни ще говори с румънците да не се стига до триалозите. „Ако няма триалози, няма второ гледане в ЕП, няма пакет“, допълни още Желязков и уточни, че всичко е в причинно-следствена зависимост. „В момента сме на този етап. Вчера можеше да бъде всичко приключило. Просто не ни достигнаха два гласа. Не искам да казвам, че това е проблем на нашата делегация. Ако бяхме успели с гласовете на нашата делегация, можеше да се похвалим, че сме дали значителен принос в 700-членния парламент. Примерно Литовската делегация, която е част от нашата група не успя да отиде на заседанието, заради проблеми с трафика. Литовците взаимно не се упрекват“, изтъкна Желязков и отново призова българите да са единни и да не търсят вина по средата на всички усилия.  \r\nДеница КИТАНОВА", "date": "2019.03.26", "title": "Министър Росен Желязков: Разчитаме на позицията на председателя на ЕП Антонио Таяни по пакета „Мобилност“ 1 – знаете какво значение отдава той на ролята на премиера"}
{"url": "http://www.focus-news.net/news/2019/03/26/2639300/aleksandar-vuchich-vazmozhni-sa-izbori-prez-yuni-ili-prez-mart-sledvashtata-godina.html", "text": "Сръбските парламентарни избори ще се проведат или през юни, или през март следващата година, заяви сръбският президент Александър Вучич след заседанието на председателството на Сръбската народна партия (СНП), цитиран от македонското електронно издание  “МКД“ . \r\nВучич каза, че се е въздържал от гласуване по въпроса за изборите поради преговорите с Прищина. Окончателното решение за изборите не е взето, защото, както той обясни, при гласуването един е гласувал „въздържал се“ – самият той. \r\nТой добави, че партията вече е значително по-близо до решението за обявяване на извънредни избори, отколкото преди.  Сръбският президент подчерта, че е получил единодушна подкрепа от председателството на партията да не влиза в преговори с лидерите на Алианса за Сърбия Драган Джилас, Вук Йеремич и Бошко Обрадович. \r\n\"Няма да приема нито едно от техните искания. Остава да ме убият. Каква е третата възможност? Няма трета възможност!“ - каза Вучич.  Юлиян Марков", "date": "2019.03.26", "title": "Александър Вучич: Възможни са избори през юни или през март следващата година"}
{"url": "http://www.focus-news.net/news/2019/03/26/2639305/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. На места превалява слаб дъжд. Температурата е 11 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2019.03.26", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2019/03/26/2639307/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки навсякъде са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.03.26", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/03/26/2639298/predsedatelyat-na-parlamenta-tsveta-karayancheva-tryabva-da-zakarmim-detsata-si-s-rodolyubie.html", "text": "Трябва да закърмим децата си с родолюбие. Това каза председателят на 44-ото Народно събрание Цвета Караянчева в интервю за  Агенция „Фокус“  по повод Деня на Тракия и 106-ата годишнина от превземането на Одринската крепост. По думите ѝ любовта към Родината се възпитава от обществото, семейството и училището. \r\n„Трябва да бъдем отговорни като родители, като общество и да закърмим нашите деца с тази родолюбива частица, която след време ще цъфне в сърцата им. При всяко едно историческо събитие, те ще бъдат съпричастни и ще имат нуждата да участват, за да го отбележат“, допълни тя. По думите ѝ винаги, когато има празници в страната, тя участва, а ако това не може да се случи изпраща своите колеги заместник-председатели на парламента. „На бележити събития посрещаме гости от страната, правим изложби, за да може в храма на парламентаризма да остава следа от някое историческо събитие“, каза председателят на Народното събрание.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.26", "title": "Председателят на парламента Цвета Караянчева: Трябва да закърмим децата си с родолюбие"}
{"url": "http://www.focus-news.net/news/2019/03/26/2639310/gabrovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на областта. Това казаха за  Радио „Фокус“ – Велико Търново  от Областно пътно управление - Габрово. Времето е облачно, превалява слаб дъжд. Температурата е 11 градуса. На прохода Шипка остава в сила ограничение за МПС за превоз на товари над 12 тона и ремаркета и полуремаркета над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация. \r\nНадежда КРЪСТЕВА", "date": "2019.03.26", "title": "Габрово: Мокри са пътните настилки на територията на областта"}
{"url": "http://www.focus-news.net/news/2019/03/26/2639309/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nТемпературите са в интервала от +5 °С до +20°С \r\nВремето над страната е предимно облачно. \r\nСлаб вятър духа в областите: Добрич, Кърджали, Пазарджик, Разград, Русе, Смолян, Шумен и Ямбол. \r\nДъжд в област Ловеч, както и в района на проход „Предел“, Йоаким Груево /обл. Пловдив/. \r\nСняг в района на Картела /обл. Пазарджик/. \r\nПътните настилки са сухи, по усойните и планински райони частично заледени, обработени и проходими при зимни условия. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. Временната организация е сигнализирана с пътни знаци. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река Тополница при км 77+950. Движението се осъществява в изпреварващата лента. Организацията на движение е сигнализирана с пътни знаци. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2019 г. \r\nВременно се ограничава движението в изпреварващата лента по АМ „Тракия“ при км 169+200 в посока София поради ремонт на мантинела в средна разделителна ивица. Движението се осъществява в активната лента за движение. Срок до 17:30 ч на 27.03.2019 г. \r\nВременно се ограничава движението в изпреварващата лента по АМ „Тракия“ при км 173+800 в посока София поради ремонт на мантинела в средна разделителна ивица. Движението се осъществява в активната лента за движение. Срок до 17:30 ч на 27.03.2019 г. \r\nВременно се ограничава движението в изпреварващата лента по АМ „Тракия“ при км 192+200 в посока София поради ремонт на мантинела в средна разделителна ивица. Движението се осъществява в активната лента за движение. Срок до 17:30 ч на 27.03.2019 г. \r\nАМ „Хемус“:  \r\nОбласт София: \r\nДвижението при Потоп от км 16+760 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 31.03.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.  \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401+100. Прехвърлянето обратно в лявото платно става при км 389+717. Ограничено е качването в посока София на пътен възел \"Неофит Рилски\", като движението е пренасочено по път I-2 Русе – Варна. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Русе – Варна. Срок до 31.03.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г.; \r\nАМ „Струма“:  \r\nОПУ Перник: \r\nДвижението по АМ „Струма“ в тунел „Големо Бучино“ в дясна и лява тунелна тръба с частично отбиване на движението от 8:00 до 16:00 часа. От 08:00 до 13:00 часа се ограничава движението в изпреварваща лента в платното посока Перник и движението се осъществява в активна лента. От 13:30 до 16:30 часа се ограничава движението в изпреварваща лента в платното посока София и движението осъществява в активна лента поради ремонт на системата за видеонаблюдение на тунела. Участъкът е сигнализиран с пътни. Срок до 27.03.2019 г. \r\nОПУ Кюстендил: \r\nНа 27.03.2019 г. за времето от 09.00 ч. до 17.00 ч. движението на МПС в посока София – Благоевград при км 45+700 да се осъществява последователно. \r\n1. Затваря се аварийната лента движението се пропуска в активната и изпреварващата лента. \r\n2. Затваря се изпреварващата  лента, движението да се пропуска в активната лента. \r\n3. Затваря се активната пътна лента, движението да се пропуска в изпреварващата лента. Скоростта ще бъде ограничена до 70 км/ч. в разстояние на 250 м.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 29.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г.; \r\nДвижението по път Велико Търново – Дряново от км 117+500 до км 126+000 се осъществява в една лента поради извършване на частични ремонтни дейности по асфалтовата настилка. Поставена е необходимата сигнализация. Срок до 27.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка с. Байкалско до п.в. Батановци от км 44+000 до км 74+000 се осъществява с повишено внимание поради подмяна на ограничителни системи. Движението се регулира с пътни знаци. Срок до 28.03.2019 г. \r\nОбласт Пловдив: \r\nДвижението по път Карлово – Сопот в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г.; \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът II-62: Движението по път II-62 с. Пиперков чифлик – с. Багренци от км 2+000 до км 4+000 поради кастрене на дървета. Участъкът е сигнализиран с пътни знаци. Срок до 27.03.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 30.03.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът  ІІ-11: Движението по Път  ІІ-11 с. Орсоя - гр. Лом    се осъществява в една лента, поради  рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г. \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 31.03.2019 г.; \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-21: Движението по път ІІ-21 Русе – Силистра в участъка с. Гарван – с. Калипетрово от км 83+000 до км 149+910 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 29.03.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nПът III-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.26", "title": "Актуална пътна обстановка"}
{"url": "http://www.focus-news.net/news/2019/03/26/2639314/pregled-na-mezhdunarodnite-novini-do-18-chasa-agentsiya-fokus.html", "text": "Турските финансови регулатори - Агенцията за банкова регулация и надзор (BDDK) и този за капиталовите пазари (SPK) – счетоха за спекулативен петъчния доклад на експертите на JPMorgan, в който са говори за нестабилността на лирата и започна разследване на холдинга, съобщава  руската агенция EADaily . \r\nВ своя доклад анализаторите на JPMorgan твърдят, че турската валута може да продължи спада си спрямо долара. След това процентът на лирата действително падна с 4%, което беше най-сериозният спад от август 2018 година. \r\nПоредното обезценяване на националната валута на фона на предстоящите местни избори (31 март) предизвика загрижеността на правителството относно това, че финансовите институции и обикновените граждани на страната предпочитат да купуват повече валута, тъй като отношенията на Анкара с Вашингтон се влошават. \r\nТурският президент Реджеп Тайип Ердоган заяви, че тези, които работят във финансовия сектор на страната и купуват чуждестранна валута в очакване на падането на националната валута, ще платят \"много висока цена\". \r\n***  Кремъл се отнася отрицателно към признаването на суверенитета на Израел над Голанските възвишения, предава  РИА Новости . \r\n„Такова решение със сигурност ще има негативни последици и от гледна точка на близкоизточното регулиране, и от гледна точка на общата атмосфера в политическото разрешаване на конфликта в Сирия. Това не буди съмнения у никого“, заяви прессекретарят на руския президент Дмитрий Песков. \r\nСъщо така, това е поредно нарушение на международното право от Вашингтон и „ние много съжаляваме в тази връзка“, добави той. \r\n***  Британският премиер Тереза Мей може да обяви дата, на която ще подаде оставка, на 27 март, съобщава  Reuters , като се позовава на информация от неназован британски депутат. \r\nПо неговите думи, министър-председателят ще има изявление в сряда в 17:00 часа (19:00 българско време) на заседание на т.нар. Комитет 1922, който обединява редовите членове на Консервативната партия. И, както заяви той, „несъмнено има вероятност“ Мей да обяви датата, на която ще се откаже от постовете лидер на „Торите“ и премиер. \r\n***  Германският канцлер Ангела Меркел във вторник призова китайския президент Си Дзинпин да предложи повече „реципрочност“ по отношение на търговията и инвестициите между Китай и Европа и по-конкретно за огромната китайска инициатива „Един пояс, един път“, предава  AFP . \r\nИнициативата е „много важен проект“ и „ние, европейците, искаме да имаме роля в него“, каза Меркел на пресконференция в Париж. \r\n„Това трябва да доведе до реципрочност и ние имаме малко проблеми да я открием“, обясни германският канцлер след разговори със Си, френския Еманюел Макрон и председателя на Европейската комисия Жан-Клод Юнкер. \r\n*** Европейският парламент решава, че се слага края на сезонната смяна на часовото време. Според предложеното изменение страните, които възнамеряват да останат постоянно през лятото, ще трябва да продължат своите часовници през последната седмица на март 2021 г., докато тези, които предпочитат зимата, трябва да го направят през последната седмица на октомври 2021 година, информира македонския телевизионен канал  \"Сител\" . \r\nСлед днешното гласуване Европейският парламент е готов за по-нататъшни преговори със Съвета на министрите.  \r\n„Преди да се определи какво ще бъде часовото време по подразбиране, държавите-членки трябва да проведат обществена консултация, за да вземат предвид мнението на гражданите, както и при определяне на часовите зони, географските фактори и особеностите на регионите в  някои държави-членки. \r\n*** Студено време и сняг обхванаха далматинското крайбрежие на Хърватия, пише скопското електронно издание  \"Скопие 24\" . \r\nСняг е паднал на връх Видова гора на хърватския остров Брач. Сняг е покрил и планинските части на Далмация над 800 метра надморска височина в района на Сплит и крепостта Клис. Температурите са се понижили с между 10 и 15 градуса и лошото време се очаква да се задържи и да обхване и Македония. В петък се очаква сутрешните температури да паднат под нулата. \r\n*** Пратеникът на Обединените нации за Близкия изток Николай Младенов предупреди във вторник за възможните катастрофални последици от ескалиращото насилие в Газа, след като Израел и палестинската групировка  \"Хамас\" продължиха да си разменят удари въпреки споразумението за прекратяване на огъня, предава  AFP . \r\nНиколай Младенов заяви пред Съвета за сигурност, че \"крехко спокойствие\" се е върнало в региона, но ситуацията остава \"изключително напрегната\" след съобщенията, че „Хамас“ са се  съгласили на примирие. \r\n\"Загрижен съм, че отново можем да се изправим пред още една много опасна ескалация на насилието в Газа с потенциално катастрофални последици\", заяви Младенов на заседание на Съвета за Близкия изток. \r\n\"Последните два дни показаха колко бързо можем да стигнем до ръба на войната,\" заяви Младенов. \r\nИзраел продължи въздушните удари по цели на „Хамас“ в Ивицата Газа във вторник, а палестинските бойци изстреляха нови ракети, въпреки споразумението за прекратяване на огъня. \r\nОрганизацията на обединените нации работи с Египет, за да осигури примирие, за да се избегне избухването на четвърта война в палестинския анклав. \r\nМладенов призова Съвета да осъди \"продължаващото безразборно изстрелване на ракети от „Хамас“ към Израел\" и призова страните да проявят сдържаност. \r\n***  Ахмед Гайд Салах, заместник-министър на отбраната на Алжир и началник на щаба на Националната народна армия (ННА) призова във вторник да се приложи член 102 от Конституцията, който предвижда назначаването на председателя на парламента като временен държавен глава в случай на сериозна и продължителна болест на президента, последвано от свикване на предсрочни президентски избори. Това съобщава информационният портал Alg24, цитиран от  TACC \r\n„Необходимо е да се вземе решение за преодоляване на кризата, което да гарантира удовлетворяването на всички законни искания на алжирския народ, спазването на разпоредбите на конституцията и приемствеността на държавния суверенитет, заяви Ахмед Гайд Салах по време на посещението си в Уаргла. \r\nВ Алжир от 22 февруари се провеждат масовите протести срещу разширяването на правомощията на президента Абделазиз Бутефлика. Според опозицията и гражданските активисти, през последните години най-важните решения за страната не са взети от самия Бутефлика, а от онези около него, които се интересуват от удължаване на живота на сегашната политическа система. През 2013 г. алжирският лидер претърпя тежък инсулт. Оттогава той се движи в инвалидна количка, едва говори, на практика не се появява публично и често пътува в чужбина за лечение. \r\nВ отговор на тези искания на 11 март Бутефлика, в обръщение до нацията, обяви, че няма да се кандидатира за пети президентски мандат, ще отложи президентските избори, насрочени за 18 април, обяви преструктурирането на правителството и започването на общонационална конференция. \r\nОпозицията обаче отхвърли диалога с властите и отказа да участва в такава конференция. Противниците на управляващия режим заявиха намерението си да продължат демонстрациите и да потърсят незабавно оттегляне на Бутефлика и неговото обкръжение и че няма да чакат 10-12 месеца, докато бъде приета нова конституция и  се проведат избори за нов президент. \r\n*** Сръбските парламентарни избори ще се проведат или през юни, или през март следващата година, заяви сръбският президент Александър Вучич след заседанието на председателството на Сръбската народна партия (СНП), цитиран от македонското електронно издание  “МКД“ . \r\nВучич каза, че се е въздържал от гласуване по въпроса за изборите поради преговорите с Прищина. Окончателното решение за изборите не е взето, защото, както той обясни, при гласуването един е гласувал „въздържал се“ – самият той. \r\nТой добави, че партията вече е значително по-близо до решението за обявяване на извънредни избори, отколкото преди.  Сръбският президент подчерта, че е получил единодушна подкрепа от председателството на партията да не влиза в преговори с лидерите на Алианса за Сърбия Драган Джилас, Вук Йеремич и Бошко Обрадович. \r\n\"Няма да приема нито едно от техните искания. Остава да ме убият. Каква е третата възможност? Няма трета възможност!“ - каза Вучич.", "date": "2019.03.26", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/03/26/2639312/evrodeputatat-momchil-nekov-okonchatelno-be-prieto-prekratyavaneto-na-sezonnata-smyana-na-vremeto.html", "text": "Днес окончателно приехме прекратяването на сезонната смяна на времето и отмяната на Директива 2000/84/ЕО. Това каза в интервю за  Агенция „Фокус“  евродепутатът от ПЕС/БСП Момчил Неков. \"Взехме решение, че до 1 април 2020 г., държавите-членки трябва да информират Европейската комисия кое време ще изберат\", обясни той. \"Като тук най-важно ще бъде да работим заедно, за да можем да запазим функционирането на единния пазар, а не всяка страна безразборно и сама за себе си да реши, без да се събразява с останалите\", посочи още Неков. По думите му трябва да се вземат предвид много фактори, затова и процесът ще е малко по-дълъг от очакваното. \"А, ако се срещнат повече трудности, Комисията ще има право да отложи още процеса. Така че, сега важно е да се действа на национално ниво, за да се стартират след това преговори и на междунационално\", каза още Неков. Пълния текст на интервюто четете по-късно в „Мнение”", "date": "2019.03.26", "title": "Евродепутатът Момчил Неков: Окончателно бе прието прекратяването на сезонната смяна на времето"}
{"url": "http://www.focus-news.net/news/2019/03/26/2639308/treta-ostavka-zaradi-imotnata-saga-obzor.html", "text": "Три са вече оставките заради имотната сага, която е основна тема в последната седмица. След като с постовете си се разделиха правосъдният министър Цецка Цачева и зам.-министърът на младежта и спорта Ваня Колева, във вторник последва и оставката на зам.-министъра на енергетиката Красимир Първанов. Скандалът с апартаментите на управляващи политически фигури започна с информация за имотна сделка между председателя на ПГ на ГЕРБ Цветан Цветанов и фирма „Артекс“, осъществена на преференциални цени. След това в скандала с имоти на по-ниски цени бяха замесени имената на Цецка Цачева, Вежди Рашидов, Ваня Колева, а по-късно и на Красимир Първанов. Във вторник антикорупционната комисия се самосезира и започна проверка по случая, а Националната агенция по приходите обяви, че прави анализ на сделките на фирма „Артекс“. Междувременно със заповед на министър-председателя Бойко Борисов от длъжност бяха освободени зам.-министрите Красимир Първанов и Ваня Колева.  \r\nНе стихват и политическите коментари по темата. На брифинг лидерът на БСП Корнелия Нинова заяви, че за 10 години управление корупцията е преборила партията на Бойко Борисов.  „Няма как Борисов да реши проблема, защото „Апартаментгейт“ е следствие, не причина“, заяви Корнелия Нинова. Според вицепримиера и лидер на ВМРО Красимир Каракачанов обаче скандалът с апартаментите няма да разклати властта. На въпрос дали трябва и Цветан Цветанов да поеме политическа отговорност, Каракачанов отговори: „Дали трябва да поеме политическа отговорност решава политическото ръководство на тази партия или самият той. За да давам становища, нали се сещате, че утре ще изляза крив. Каквото и да кажа, утре ще изляза кривият“. Вицепрезидентът Илияна Йотова заяви, че „сега е на ход Бойко Борисов и като председател на политическа партия ГЕРБ, и като премиер-министър“. По думите й елементи на политически кризи има още от както от БСП са напуснали пленарната зала и всеки път съставянето на кворума е на ръба. Председателят на Народното събрание Цвета Караянчева увери, че в ГЕРБ няма разделение и решение за бъдещето на Цветан Цветанов ще се вземе на предстоящата изпълнителна комисия на партията след завръщането му от САЩ.", "date": "2019.03.26", "title": "Трета оставка заради имотната сага (ОБЗОР)"}
{"url": "http://www.focus-news.net/news/2019/03/26/2639315/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-dunav-most-1.html", "text": "Интензивен е трафикът за товарни автомобили на изход на ГКПП „Капитан Андреево“ и „Дунав мост 1“. Това съобщиха от  ГД „Гранична полиция“ . Трафикът е интензивен за товарни автомобили на вход „Дунав мост 2“. Информацията за трафика на граничните пунктове е към 18.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.03.26", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и „Дунав мост 1“"}
{"url": "http://www.focus-news.net/news/2019/03/26/2639316/aktsenti-v-sutreshniya-blok-dobro-utro-balgariya-na-radio-fokus-za-27-mart.html", "text": "Преди дни премиерът Бойко Борисов се закани, че ако ГЕРБ са приели закон в парламента, който облагодетелства някого и има съмнения за лобизъм, той ще бъде променен. Има ли лобизъм в „Апартаментгейт“? Гост в сутрешния блок  „Добро утро, България“  на  Радио „Фокус“  ще бъде адвокат Михаил Екимджиев, с когото ще коментираме поправката в Закона за устройството на територията от 2017 година и разразилата се сага, която взе вече трета оставка. Пакетът „Мобилност“ 1 влиза за гласуване в Европейския парламент след като в отсъствието на трима български евродепутати 3 гласа не достигнаха пакетът да отпадне от дневния ред на сесията на Европейския парламент. Българските превозвачи подготвят протест в Страсбург пред Европейския парламент, а в София ще има национален такъв. Коментари преди гласуване на спорния закон очакваме от Димитър Димитров, изпълнителен директор на Камарата на автомобилните превозвачи и евродепутата Ангел Джамбазки. \r\nЛятото наближава и всеки от нас си прави някакви планове за почивка. За подготовката на летния сезон, проектобюджета и инвестициите през новата година ще разговаряме със Златко Димитров, изпълнителен директор на „Слънчев бряг“ АД. На 27 март отбелязваме Международния ден на театъра. За поредна година общинският драматичен театър в Кюстендил организира програма, посветена на празника. Подробности ще ни разкаже Венцеслав Илчев от Радио „Фокус” – Кюстендил. За 25-ти път Шумен ще бъде домакин на Международните хорови празници, на името на шуменския просветител и културен деятел Добри Войников. Каква е програмата на мащабната културна проява ще научим от Ивелина Иванова от Радио „Фокус“- Шумен. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 27 март, с водещ Йоланда Пелова.", "date": "2019.03.26", "title": "Акценти в сутрешния блок „Добро утро, България“ на Радио „Фокус“ за 27 март"}
{"url": "http://www.focus-news.net/news/2019/03/26/2639302/ministar-rosen-zhelyazkov-branshat-e-saglasen-da-se-nameri-sechenie-da-ne-se-namalyavat-zaplatite-na-shofyorite-da-ne-se-uvelichavat-drastichno-razhodite-za-trud-i-da-bade-zashtiten-sotsialniyat-im-statut.html", "text": "Браншът е съгласен да се намери сечение - да не се намалят заплатите на шофьорите, да не се увеличават драстично разходите за труд и да бъде защитен социалният им статут. Това каза министърът на транспорта, информационните технологии и съобщенията Росен Желязков по време на брифинг за пакета „Мобилност“, предаде репортер на  Агенция „Фокус“ . Във връзка с условията на труд на българските международни шофьори министър Росен Желязков обясни, че това е тема, която е обсъждана дълго време със синдикатите. „Основно българските шофьори работят на основен трудов договор, който е равен с минималната работна заплата, установена за страната и получават средства за командировъчни по наредбата за командироване в чужбина. Това е тема, която трябва да намери решение, за да бъдат защитени трудовите осигурителни права на българските шофьори и браншът не отказва този разговор“, каза той. \r\nВъв връзка с позицията на българския евродепутат Николай Бареков, че ще гласува срещу пакета „Макрон“, ако българският бранш в следващите 24 часа излезе и каже, че ще повиши основната заплата на българските шофьори на 1560 лв. минимална, а не на 560, министърът заяви: „Прочетох го в медиите. Искам да видя отговора на бранша. Това е призив за двустранен диалог“, обясни още Желязков.  \r\nДеница КИТАНОВА", "date": "2019.03.26", "title": "Министър Росен Желязков: Браншът е съгласен да се намери сечение - да не се намаляват заплатите на шофьорите, да не се увеличават драстично разходите за труд и да бъде защитен социалният им статут"}
{"url": "http://www.focus-news.net/news/2019/03/26/2639313/ministar-rosen-zhelyazkov-tekstove-ot-paketa-mobilnost-1-se-doblizhavat-do-zakonodatelstvoto-na-tsentralnoevropeyski-darzhavi-sreshtu-koito-e-zapochnata-nakazatelna-protsedura.html", "text": "Текстове от пакета „Мобилност“ 1 се доближават до националното законодателство на централноевропейски държави, срещу които е започната наказателна процедура. Това каза министърът на транспорта, информационните технологии и съобщенията Росен Желязков по време на брифинг за пакета „Мобилност“, предаде репортер на  Агенция „Фокус“ .  \r\nНа въпрос как ще коментира думите на председателя на ЕП Антонио Таяни, че липсата на 2/3 одобрено досие води до големия пробив невъзможността на пакета „Мобилност“ 1 да бъде придвижен законодателно в Страсбург, министърът отговори: „Тази позиция той е изразявал два пъти в разговори с премиера Борисов, тази позиция е изразил пред мен, когато бях на среща с него, когато беше минало гласуването в транспортна комисия. Това е верният прочит. Знаете обаче, че в ЕП са представителите на основните политически семейства, освен по национален признак, там има и партиен подход. Към председателя Таяни има отправено категорично искане от страна на либералите и на социалистите за включване на пакета в дневния ред. Т.е. от гледна точка на конференцията на председателите – Председателския съвет, той не е могъл да откаже включването в предварителния дневен ред и подлагането на гласуването. Всички са наясно в това число и държавите и членовете на ЕП, които изключително много настояват този пакет във вида, в който е да види бял свят, че това е пакет, разделящ държавите в момента в Европа“, обясни още министърът.  \r\n„Важно е да се знае още нещо, когато Франция приема известния закон „Макрон“, ЕК започва наказателна процедура срещу Франция, по-късно тази наказателна процедура е за аналогично законодателство и към Германия. Интересно е как законодателството, което се предлага в областта на сухопътния транспорт, пакет за „Мобилност“ 1, се доближава до националното законодателство на Централноевропейски държави, срещу които е започната наказателна процедура, която е замразена“, посочи още министърът. По думите му това законодателство няма да реши нито социалните, нито икономическите права на работещите, а ще създаде предпоставки за принудителна бизнес миграция. „Това са опасностите, за които бизнесът предупреждава“, обясни още Желязков. Министърът обясни, че в първоначалното предложение на Европейската комисия няма изобщо предвидено връщане на превозното средство. „Такъв текст не съществува и по време на Българското председателство. Предвидено е връщането на водача на три седмици в инициалния пакет. По време на нашето председателство ние слагаме на масата компромисен текст да се връщаме на осем седмици“, посочи той. \r\nПо време на Австрийското председателство се въвежда като преговорна тактика връщането на превозното средство. Те слагат един доста тежък текст - на четири седмици и въвеждат понятието за кръстосани курсове, което пък удря точно в бизнес модела на периферните държави. По време на Съвета на министрите, когато беше гласуван общият подход декември месец миналата година, направиха театрален компромис с това да отпадне връщането на превозното средство и в общия подход на Австрийско председателство няма такъв текст“, посочи министърът и уточни, че са останали текстовете за кръстосаните операции. По думите му тези, които най-много настояват за пакета, също имат опасения. Според него, ако утре пакетът „Мобилност“ 1 не мине през пленарна зала, това ще бъде крахът му.  \r\nДеница КИТАНОВА", "date": "2019.03.26", "title": "Министър Росен Желязков: Текстове от пакета „Мобилност“ 1 се доближават до законодателството на централноевропейски държави, срещу които е започната наказателна процедура"}
{"url": "http://www.focus-news.net/news/2019/03/26/2639317/ramush-haradinay-nyama-da-ima-mir-na-balkanite-dokato-sarbiya-ne-priznae-svoite-prestapleniya.html", "text": "Косовският премиер Рамуш Харадинай заяви, че няма да има мир на Балканите, докато Сърбия не признае престъпленията, които е извършила в региона през войните през 90-те, предава думите му македонското издание  “Република“ . \r\nХарадинай се изказа в Голема Круша, където бе отбелязана  20-та годишнина от клането в това село и в Мала Круша близо до град Ораховац, където сръбските сили са убили 243 мъже и момчета, от 25 до 27 март 1999, оставяйки след себе си 140 вдовици и 502 сираци, както и 893 изгорени частни и обществени сгради. Освен това 64 албанци от района се водят безследно изчезнали, а общият брой на изчезналите в Косово  албанци и сърби е около 1700 души. \r\nПремиерът на Косово заяви, че са неприемливи изявленията на  сръбските лидери, които  отричат истината за военните престъпления. \r\nПрез 1999 г. решението на НАТО да спре косовската трагедия беше справедливо (...) Чух, че сръбските политици отричат зверствата и болката ни. Имаме десетки места, където бяха убити невинни цивилни, от много националности и религии - каза Харадинай. \r\nТой подчерта, че е \"неразбираемо за Сърбия да търси нещо в замяна на признаването на независимостта на Косово\". \r\n„Как е възможно да се отрече Круша, Сува река ...? Как е възможно (Александър) Вучич, (Ана) Бърнбич и (Ивица) Дачич да отричат истината? Как мислят те да донесат мир на Балканите? … Как е възможно те да искат от Косово да изпълни някои условия, за да започне диалог? ”, каза Харадинай.  Юлиян Марков", "date": "2019.03.26", "title": "Рамуш Харадинай: Няма да има мир на Балканите, докато Сърбия не признае своите престъпления"}
{"url": "http://www.focus-news.net/news/2019/03/26/2639321/shumen-debat-za-profesionalnata-realizatsiya-na-mladite-hora-shte-se-provede-v-grada.html", "text": "Център за подкрепа за личностно развитие – Обединен детски комплекс Шумен, направление „Кариерно ориентиране и консултиране“, организира междуучилищен дебат, засягащ професионалната реализация на младите хора в Шумен. Това съобщиха от  ЦПЛР- ОДК . Учениците от ПГИ, ПЕГ „Никола Йонков Вапцаров“, ППМГ „Нанчо Попович“ и СУ „Сава Доброплодни“ ще дебатират на тема: „Това правителство създава добри условия за взаимодействието на бизнеса и образователните институции“. Съдии ще бъдат Антоний Димов, редактор в БНР Радио Шумен, Общественият посредник Иван Капралов и доц. д-р Юрий Проданов – ръководител катедра „Журналистика и масови комуникации“ в ШУ „Епископ Константин Преславски“. Събитието ще се проведе на 27 март от 13:00 ч., в къща музей „Баба Райна“, която е част от Възрожденски комплекс – Шумен.", "date": "2019.03.26", "title": "Шумен: Дебат за професионалната реализация на младите хора ще се проведе в града"}
{"url": "http://www.focus-news.net/news/2019/03/26/2639318/kardzhali-oblastniyat-upravitel-nikola-chanev-e-nasrochil-konsultatsii-za-sastava-na-rik-v-9-ti-kardzhaliyski-izbiratelen-rayon.html", "text": "Областният управител Никола Чанев е насрочил консултации за състава на РИК в 9-ти Кърджалийски избирателен район. Това съобщиха от Пресцентъра на  Областния съвет - Кърджали . Ще присъстват представителите на парламентарно представените партии и коалиции, и партиите и коалициите от партии, които имат членове на Европейския парламент, но не са парламентарно представени.  Срещата ще се проведе на 28 март 2019 год. (четвъртък) от 11.00 часа в зала № 301 на Областна администрация Кърджали. Срещата се свиква на основание чл. 60, ал. 1 от Изборния кодекс, във връзка с Указ № 53 на Президента на Република България (обн. в „ДВ“ бр. 24 от 2019 год.). Политическите сили ще търсят съгласие за състава на РИК за предстоящия евровот на 26 май 2019 год. Ако не се споразумеят, окончателното решение ще бъде взето от ЦИК.", "date": "2019.03.26", "title": "Кърджали: Областният управител Никола Чанев е насрочил консултации за състава на РИК в 9-ти Кърджалийски избирателен район"}
{"url": "http://www.focus-news.net/news/2019/03/26/2639319/sport-atanas-golomeev-vliza-v-zalata-na-slavata-na-fiba.html", "text": "Баскетбол:  Легендата на българския баскетбол Атанас Голомеев ще попадне в Залата на славата на Международната баскетболна федерация (ФИБА). Залата на славата на ФИБА е учредена през 1991-а като в нея се приемат нови членове на всеки 2 години, от 2007-а насам.   \r\nГоломеев  е участник  на 5 европейски първенства като в Испания през 1973 и в Югославия през 1975 е най-добър реализатор. 4 пъти влиза в идеалния отбор на шампионата. Освен това е осемкратен шампион на България с Академик София и Левски Спартак. Има и 4 Купи на България със \"сините\". Голомеев, който по настоящем е на 71 години, е начело на Българската федерация по баскетбол в периода 1992-1995. През 1991 попада в списъка на ФИБА за 50-те най-велики играчи в историята.", "date": "2019.03.26", "title": "Спорт: Атанас Голомеев влиза в Залата на славата на ФИБА"}
{"url": "http://www.focus-news.net/news/2019/03/26/2639304/sayuzat-na-balgarskite-prevozvachi-organizira-protest-v-strasburg-zaradi-vklyuchvaneto-na-sporniya-mobilen-paket-v-plenarnata-sesiya-na-ep.html", "text": "Съюзът на българските превозвачи организира протест в Страсбург заради два гласа повече „за“, които решиха включването на спорния Мобилен пакет в пленарната сесия на ЕП. Това съобщиха от  Съюза на международните превозвачи в България . Членове на Съюза на международните превозвачи отпътуват 8.40 часа сутрин на 27 март за Страсбург, за да протестират пред сградата на Евопиъския парламент, който ще обсъжда „Мобилен пакет 1“, дни преди да се разпусне заради предстоящите избори. Протестиращите ще кацнат в 10.00 часа местно време и веднага ще те отправят към мястото на протеста -  бул. “Президент Роберт Шуман“ пред сградата на Европейски парламент. Разрешителното за протест е от 10.00 до 13.00 часа френско време. Към протеста ще се присъединят протестиращи от Румъния, Полша, Литва, Словения и др. страни от периферията, които са срещу гласуването на „Мобилен пакет 1“ в този му вид. \r\nДо тази мярка се стигна, след като снощи, ЕП само с два гласа  в повече „за“, реши да включи разглеждането на скандалния пакет в една от последните си сесии. Въпреки изказаните подкрепи от политическите партии, трима български евродепутата не се явиха да заявят своя вот, което на практика реши гласуването.  \r\nСъюзът на международните превозвачи е най-голямата транспортната браншова организация, с над 480 членуващи фирми, която успя да наеме полет за 110 души. „Кандидатите да протестират са в пъти повече, но не успяхме за това кратко време да наемем и втори чартър“, уточнява Ангел Траков, председател на УС на Съюза на международните превозвачи. \r\n„Ние ще бъдем в Страсбург, не само заради автомобилния международен транспорт! Ще бъдем там, за да докажем, че ЕС има бъдеще, за което се борим! Нашата битка е ключова за европейското бъдеще на България! Ако ЕП гласува пакета, без одобрение на собствената си транспортна комисия, това ще е знак, че нещо в ЕС не е наред. Поправките на спорния пакет за 3 години са над 1600, повече от броя на депутатите, които ще „вдигнат ръка“, за да одобрят пакета“, коментира още Траков.  \r\nНа свое общо събрание (ОС) в събота Съюзът на международните превозвачи одобри декларация от членовете, в която категорично се заявява, че срещу България и страните от периферията на ЕС се води икономическа война с политически средства. България е сред „изчислените жертви“ на тази война, заедно с Румъния. Затова в Страсбург ще протестират и румънски превозвачи, които пристигат там с два чартърни полета. \r\nСдружението подготви и специални писма до западните си контрагенти, с които ги уведомява за възможни протести и за това как опитите да бъде унищожена европейската конкуренция при транспорта, ще ги засегне пряко. Съюзът на международните превозвачи разпространи и писма, придружени от декларация на общото събрание до лидерите на всички партии, представени в ЕП, както и до всички евродепутати. Към тях е прикрепена и декларацията на ОС на Съюза на международните превозвачи.", "date": "2019.03.26", "title": "Съюзът на българските превозвачи организира протест в Страсбург заради включването на спорния Мобилен пакет в пленарната сесия на ЕП"}
{"url": "http://www.focus-news.net/news/2019/03/26/2639323/tass-liderite-na-rusiya-i-livan-prizovaha-za-razumno-reshenie-za-iranskata-yadrena-sdelka.html", "text": "Русия и Ливан призовават за справедливо решение на иранския ядрен проблем, като се вземе предвид правото на Техеран на мирна атомна енергетика. Това се посочва в изявление, публикувано на уебсайта на Кремъл след разговорите на руския президент Владимир Путин и ливанския президент Мишел Аун, които се срещнаха днес в Москва, цитирано от  TACC . \r\n\"[Руската федерация и Ливан] Призовават за справедливо разрешаване на иранския ядрен проблем, основан на законното право на Ислямска република Иран за мирна атомна енергетика в съответствие с Договора за неразпространение на ядреното оръжие\", се казва в документа. \r\nПрезидентите на двете страни също така подчертаха необходимостта да се изпълнят всички разпоредби на Резолюция 1701 на Съвета за сигурност на ООН и да се подкрепи изцяло мандата на Временните сили на ООН в Ливан, за да се гарантира суверенитетът, единството и териториалната цялост на тази страна. Путин и Аун изразиха подкрепа за суверенитета и териториалната цялост на Ирак, както и за усилията, положени от нейните органи в борбата срещу тероризма в лицето на „Ислямска държава“ и други екстремистки групировки. \r\n\"[Руската федерация и Ливан] ще координират своите подходи за постигане на всеобхватно и справедливо уреждане в Близкия изток на подходящо международно правно основание\", се подчертава в документа. Те изразяват надежда за справедливо и устойчиво решение на палестинския проблем.  Путин и Аун изразиха подкрепа за усилията насочени към  предотвратяване или мирно разрешаване  чрез всеобхватен диалог на всички кризи в Близкия изток и Северна Африка, като същевременно се спазват нормите на международното право. \r\nЛидерите заявиха намерението си да си сътрудничат в интерес на укрепването на международната стабилност, неразпространението на оръжия за масово унищожение и средствата за тяхното доставяне и ще координират усилията си да помогнат за превръщането на Близкия изток в зона, свободна от оръжия за масово унищожение.  Юлиян Марков", "date": "2019.03.26", "title": "ТАСС: Лидерите на Русия и Ливан призоваха за разумно решение за иранската ядрена сделка"}
{"url": "http://www.focus-news.net/news/2019/03/26/2639322/predstoyashti-sabitiya-v-stranata-za-27-mart-agentsiya-fokus.html", "text": "*** \r\nОт 09.00 часа започва пленарното заседание на Народното събрание.  \r\n*** \r\nОт 10.00 часа започва седмичното заседание на Министерския съвет. \r\n*** \r\nОт 13.00 часа министърът на земеделието, храните и горите Румен Порожанов ще открие Международната изложба „Природа, лов, риболов“ в Палата 3 на панаирния град. \r\n*** \r\nОт 09.00 часа 12-и състав Специализирания наказателен съд ще заседава по делото срещу Данаил В.,  образувано по чл.69 от НПК. \r\n*** \r\nОт 09.30 часа 5-и състав Специализирания наказателен съд ще заседава по делото срещу Стефан Г., Георги Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа заместник-председателят на Народното събрание Емил Христов ще разговаря с  \r\nделегация на Групата за приятелство с България в парламента на Република Хърватия в зала „Запад“ на Народното събрание. В 10.30 часа с тях ще се срещне председателят на Комисията по икономическа политика и туризъм Петър Кънев. Преди това чуждестранната делегация ще бъде приветствана в пленарната зала. В 11.30 часа в Северното фоайе на Народното събрание гостите ще участват в откриването на документалната изложба „Свещен език на моите предци – българо-хърватски паралели“.  \r\n***    \r\nОт 10.00 часа в сградата на КЕВР ще се проведе открито заседание за обсъждане на доклад относно заявление на „ЛОНИКО“ ЕООД за продължаване срока на лицензия от 2009 г., издадена за дейността „търговия с електрическа енергия“. КЕВР ще проведе и открито заседание за обсъждане на доклад относно заявление на „Елпро България“ ЕООД за прекратяване на лицензия от 2015 г. за дейността „търговия с електрическа енергия“. \r\n*** \r\nОт 10.00 часа в зала 7 на НДК ще се състои конференция по повод Балкански международен винен конкурс и фестивал. \r\n*** \r\nОт 10.00 часа 9-и състав Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 13-и състав Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав Специализирания наказателен съд ще заседава по делото срещу Румен Х., Татяна Х. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав Специализирания наказателен съд ще заседава по делото срещу Хованес М. Пламен Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 8-и състав Специализирания наказателен съд ще заседава по делото срещу Цветан В. Александър П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 12-и състав Специализирания наказателен съд ще заседава по делото срещу Виктор В., Росен Ал. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа в сградата на Българска хранителна банка ще бъде подписан меморандум за сътрудничество между Центъра за насърчаване на сътрудничеството в областта на селското стопанство между Китай и страните от Централна и Източна Европа) и Земеделска кооперация „Единство“, с. Костиево, Пловдивска област. \r\n*** \r\nОт 11.00 часа зам.-министърът на околната среда и водите Красимир Живков ще връчи официално на директора на ДНП „Централен Балкан“ Генчо Илиев сертификат за обект на световното наследство на ЮНЕСКО. Церемонията ще се състои в зала „Европа“ (сутерен) на МОСВ. \r\n*** \r\nОт 11.00 часа в Националния пресклуб на БТА ще се проведе пресконференция по повод провеждането на Национална кампания за превенция на трафика на хора с цел трудова експлоатация. Събитието се организира от Националната комисия за борба с трафика на хора, съвместно с Местната комисия за борба с трафика на хора – гр. Благоевград, Изпълнителна агенция „Главна инспекция по труда“ (ИА ГИТ) и Агенция по заетостта (АЗ). \r\n*** \r\nОт 11.00 часа в Дом на културата „Средец“ ще се проведе среща-дискусия на тема „За един заслужен и достоен живот на хората от третата възраст, съградили съвременна България” с участието на Ренета Инджова. \r\n*** \r\nОт 11.00 часа 17-и състав Специализирания наказателен съд ще заседава по делото срещу Блага Б. и Иво Д., на които са повдигнати обвинения за образуване и ръководене на организирана престъпна група. \r\n*** \r\nОт 12.00 часа пред катедралния храм „Св. Александър Невски“ ще се съберат превозвачи, които организират протест срещу приемането на пакета „Мобилност“ 1 от Европейския парламент. В 12.30 часа протестиращите  ще тръгнат по ул. „Раковска“ до Представителството на ЕК в България, като се очаква около 13.00 часа когато ще се гласува пакетът в Страсбург превозвачите да достигнат Представителството на ЕК в България. \r\n*** \r\nОт 12.00 часа Съюзът на военноинвалидите и военнопострадалите ще даде пресконференция в Националния пресклуб на БТА по повод 104 години от учредяването на Съюза на военноинвалидите и военнопострадалите, проблеми на военноинвалидите и предложения за законодателни промени, които да ги решат. \r\n*** \r\nОт 13.00 часа 10-и състав Специализирания наказателен съд ще заседава по делото срещу Пламен М., Атанас О. и Милко М., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа ще започне седмичното заседание на Прокурорската колегия на Висшия съдебен съвет. \r\n*** \r\nОт 13.30 часа ръководството на ПП АБВ ще даде пресконференция в централата на партията.  \r\n*** \r\nОт 13.30 часа 17-и състав Специализирания наказателен съд ще заседава по делото срещу Атанас С., Тодор С.  и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа 11-и състав Специализирания наказателен съд ще заседава по делото срещу Атанас С., Стефан Г.  и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа 12-и състав Специализирания наказателен съд ще заседава по делото срещу Римял А., Ремо А  и др., на които са повдигнати обвинения за участие в ръководството на престъпна организация или група. \r\n*** \r\nОт 14.00 часа в Българската търговско-промишлена палата ще се състои среща с представители на страните от инициативата 16+1, на браншови организации в областта на селското стопанство и на фирми. Темата е „Нови регулации на китайския пазар в областта на селското стопанство. Електронна търговия във формат 16+1“.  \r\n*** \r\nОт 14.45 часа ГД „Пожарна безопасност и защита на населението” ще даде брифинг във връзка с годишния отчет на Дирекцията. Събитието ще се състои  в сградата на ул. „Никола Габровски” 30.  \r\n*** \r\nОт 15.00 часа в Учебна зала 222 на УАСГ финалистите в конкурса „Talents for the Future” на УАСГ и Cordeel Bulgaria Inc. ще представят своите нестандартни решенията на конкурсните казуси пред професионалното жури. \r\n*** \r\nОт 18.30 часа в Клуб 1 на НДК ще се проведе публична церемония, на която Фондация „Лале“ ще връчи наградите Проект на Годината 2018. \r\n*** \r\nОт 18.30 часа в Литературния клуб на Столична библиотека поетът на месеца Марко Ганчев ще представи нова книга. \r\n*** \r\nОт 18.30 часа в ателие-книжарница „Къща за птици“ ще се проведе библейска беседа от поредицата „Книгата на книгите“ на тема „Насилието в Стария Завет“. Лектор ще бъде доц. д-р Ивайло Найденов – преподавател по Стар Завет в Богословския факултет на Софийския университет. \r\n*** \r\nОт 18.30 часа в Галерия Credo Bonum ще бъде открита документалната изложба „Роден в Габрово”, организирана от Музея на хумора и сатирата, Община Габрово и Сдружение „Нашето по-голямо Габрово“. \r\n*** \r\nОт 20.00 часа в Зала 1 на НДК ще се проведе първият самостоятелен концерт на Хилда Казасян „Да послушаме кино“. \r\n***    \r\nОт 12.00 до 14.00 часа на различни места в Благоевград ще се проведе  театрална феерия „СПРИ!Време за театър” по повод Международния ден на театъра.  \r\n***    \r\nОт 18.00 часа в Камерна зала на благоевградския театър ще бъде представена книгата „И земен, и небесен“ в памет на Николай Кимчев.  \r\n*** \r\nОт 09.30 часа в Заседателната зала на Община Бургас ще се проведе пресконференцията във връзка с провеждането на Международен турнир по художествена гимнастика „Жулиета Шишманова“.  \r\n*** \r\nОт 18.00 часа в залата на Тракийско дружество „Екзарх Антим I“ ще се състои Патриотичен рецитал и награждаване на участниците в конкурса „Георги Кондолов – живот, отдаден на свободата“. \r\n*** \r\nОт 18.30 часа в зала 2 на експоцентър „Флора“ ще се състои концерт на младите класически музиканти Кремена Николова и Мартина Табакова. \r\n*** \r\nОт 10.30 часа в зала „Одесос” на Варненския археологически музей ще се проведе пресконференция за подготовката на бъдещата морска експедиция ABORA IV. \r\n*** \r\nОт 11.00 часа в Гражданска зала на Варненския окръжен съд ще се проведе пресконференция в Окръжен съд - Варна за  представяне на отчетния доклад за дейността на институцията за 2018г. \r\n*** \r\nОт 12.00 часа в Дългопол ще бъде направена първа копка по проект „Изграждане, реконструкция и рехабилитация на улична мрежа“. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 общинският съветник Бонка Банкова ще приема граждани. \r\n*** \r\nОт 18.00 часа в концертното студио на радио Варна ще се проведе среща, по повод предстоящия 18-ти Фестивал на Червенокръстките и здравни филми. В срещата ще участват проф. Божидар Манов – киновед и актрисата Александра Сърчаджиева. \r\n***  \r\nОт 10.30 часа в Регионалния пресклуб на БТА ще се състои пресконференция на Бюрото по труда.  \r\n***  \r\nОт 17.30 часа в МДТ „Константин Кисимов“ ще се проведе откриване на изложба със сценични плакати на студенти от специалност „Графичен дизайн и визуални комуникации“ при Факултета по изобразително изкуство на Великотърновския университет „Св. Св. Кирил и Методий”.  \r\n***  \r\nОт 18.00 часа в МДТ „Константин Кисимов“ ще започне Ден на отворените врати.  \r\n*** \r\nОт 18.30 часа в Клуб 7 ще се проведе среща със световния шампион по вдигане на тежести Златан Ванев. \r\n*** \r\nОт 19.00 часа на стадиона на Спортен комплекс „Ивайло“ ще се проведе масова фитнес тренировка. \r\n*** \r\nОт 11.00 часа в залата на 6 ет. в сградата на Община Видин ще се състои редовна пресконференция по актуални теми. \r\n*** \r\nОт 14.00 часа в залата на Регионално управление на образованието – Видин ще се проведе съвместна пресконференция на Филиала на Русенския университет „Ангел Кънчев“, РУО и Община Видин, в която участие ще вземе и кметът Огнян Ценков. \r\n*** \r\nОт 17.30 ч., в залата на 6 ет. На Община Видин кметът Огнян Ценков ще пожелае „на добър час“  на волейболния отбор момичета (възрастова група VI-VIII клас) от ППМГ „Екзарх Антим I“, който заминава за световните ученически игри в град Пореч, Република Хърватска. \r\n*** \r\nОт 17.00 часа в малката зала на Художествена галерия „Иван Фунев“ ще се проведе лекция на Мирослава Топалова на тема Документи на политическите партии във Врачанско от местни и централни избори от фонда на отдел „Нова история“. \r\n*** \r\nОт 11.40 часа в Художествената галерия ще се проведе Работилница за въображение с ученици от ОУ „Стефан Караджа“. \r\n*** \r\nОт 19.00 часа в Общинско народно читалище (ОНЧ) „Просвета 1908” - Златоград ще се проведе благотворителен концерт в помощ при набирането на средствата за лечение на Виктор Иванов в Турция. \r\n*** \r\nОт 18.00 часа в Художествена галерия „Христо Градечлиев“ ще бъде представен проектът ,,Подробности, петна и шумове“ на Станимир Енчев. \r\n*** \r\nОт 09.00 в черквата „Свети Мина” Негово Преосвещенство Белоградчишкият епископ Поликарп ще отслужи Архиерейска Преждеосвещена света Литургия. \r\n*** \r\nОт 11.00 часа в зала „Струма“ ще се проведе заседание на Областния съвет за развитие. \r\n*** \r\nОт 14.00 часа в зала „Струма“ ще се проведе работна среща и пресконференция във връзка със стартирането на традиционната кампания „Нужни сте ни живи” за повишаване на вниманието на зрелостниците по време на абитуриентските балове. \r\n*** \r\nОт 17.00 часа с дефиле ще започне тържествената церемония по повод 100-годишнината на Драматичен театър „Боян Дановски“. Дефилето ще тръгне от сградата на Община Перник и ще премине през площада до Двореца на културата и ще бъде предвождано от Духовия оркестър на Перник. Финалът на вечерта ще бъде поставен с премиерното представление „Енергични хора\" от Василий Шукшин. Пиесата ще започне в 19.00 часа в театралния салон „Георги Русев“. \r\n*** \r\nОт 11.00 часа Драгомир Драганов и Йордан Марков ще дадат пресконференция в Регионалния пресклуб на БТА по повод националното им турне с българска поп музика. \r\n*** \r\nОт 11.00 часа в Арт центъра в Градската градина ще се състои поклонението пред скулптура Константин Симеонов-Костика.  От 13.30 часа в църквата в град Долни Дъбник ще се състои опелото, а по-късно отново в Долни Дъбник ще бъде и погребението.  \r\n*** \r\nОт 10.00 часа в междублоковото пространство на бул. „България” ще бъде открит новоизграден паркинг. \r\n*** \r\nОт 10.00 часа в междублоковото пространство на ул. „Бугариево“ №1 кметът на район „Южен“ Борислав Инчев ще даде началото на строителните дейности по изграждането на нова детска площадка. \r\n*** \r\nОт 11.00 часа в Аулата на Аграрния университет – Пловдив ще се състои представянето на книгата „Записки от селската кръчма“ на Николай Илчевски. \r\n*** \r\nОт 11.00 часа в Регионалния пресклуб на БТА ще се проведе пресконференция за представяне на проект по договор за предоставяне на безвъзмездна финансова помощ с наименование: Енергийна ефективност в „КОЛОРИ 2005“ ЕООД. \r\n*** \r\nОт 11.30 часа в пресклуба на БТА ще се проведе пресконференция за представяне на проект по договор за предоставяне на безвъзмездна финансова помощ с наименование: Енергийна ефективност в „МОНОЛИТ 1994“ ЕООД. \r\n*** \r\nОт 16.00 часа ПП ГЕРБ организира дискусия на тема „Регионално развитие“ с участието на заместник-министъра на регионалното развитие и благоустройството Николай Нанков в зала „Пловдив“ в Гранд хотел „Пловдив“. \r\n*** \r\nОт 17.00 часа писателят Виктор Самуилов ще гостува в Детския отдел на Народна библиотека „Иван Вазов“ в рамките на инициативата „Пловдив чете“. \r\n*** \r\nОт 18.00 часа в Малката базилика на бул. „Мария Луиза“ 31 А ще бъде открита самостоятелната изложба „Увеличаващо стъкло“ на художничка Магдалена Колева. \r\n*** \r\nОт 18.30 часа в в Културен център ТРАКАРТ ще бъде отбелязана иранската Нова година „Ноуруз“. \r\n*** \r\nОт 19.00 часа струнният квартет „Бонд“ ще изнесе концерт в комплекс С.И.Л.А. \r\n*** \r\nОт 15.00 часа в хотел „Риу Ризорт“ ще се проведе обучителен семинар на служители от МВР за противодействие на телефонните измами, организиран от ГДНП и фондация „Ханс Зайдел“. \r\n*** \r\nОт 09.30 часа в Спортна зала \"Лудогорец\" ще се проведе спортният модул на конкурс „Живот без дрога“. \r\n*** \r\nОт 10.30 часа в заседателната зала на общинската администрация екипът на ОИЦ-Видин ще проведе информационна среща на тема „Мерки по ПРСР за земеделските стопани в област Видин“. \r\n*** \r\nОт 18.00 часа в Историческия музей археологът Никола Русев ще представи теренните проучвания на обект „Светилище на Диана“ при с. Кошов. \r\n*** \r\nОт 10.00 до 16.00 часа на паркинг до „Битака“ в кв. „Българка“ Община Сливен организира мобилен събирателен пункт за безвъзмездно приемане на опасни отпадъци от домакинствата и последващото им третиране. \r\n*** \r\nОт 10. 30 часа в Областна администрация ще се проведе редовно заседание на Областната комисия за военните паметници, на което общините ще заявят нуждите си за ремонти на военни паметници, включително и на паметника на Шести артилерийски полк. Ще участват представители на Министерството на отбраната.   \r\n*** \r\nОт 12.30 часа  в отделението по неонатология на МБАЛ „Д-р Иван Селимински“ - Сливен представители на Фондация „Нашите недоносени деца“ ще връчат дарение.  \r\n*** \r\nОт 12.30 часа  в камерната зала на Сливенския драматичен театър, новото лого на театъра ще представи  художничката Маргарита Дончева, която е негов автор. \r\n***   \r\nОт 14.00 до 17.00 часа в Зала 1 на РДТ „Николай Хайтов“ под егидата на кмета на Община Смолян Николай Мелемов и по повод Международния ден на театъра - 27 март, Регионалното управление на образованието в Смолян, организира Празник на театъра, с участието на деца от ученически театрални трупи от Смолян, Златоград и Смилян.  \r\n***   \r\nОт 19.00 часа в зала 2 на РДТ „Николай Хайтов“ по случай Международния ден на театъра 27 март ще бъде представена премиера на спектакъла „Театър, любов моя” от Валери Петров, с който ще се отбележи 40 годишната сценична дейност на актрисите Емилия Ованесян, носител на наградата \"Аскеер\" и Искра Йосифова. \r\n*** \r\nОт 14.00 часа в 14.00 часа в зала „П. Славейков“ в Община Стара Загора кметът Живко Тодоров ще се срещне с ученици от от Швеция, Полша и Испания, които гостуват в града за четвъртата международна среща по проект FuturEYEzing по програма „Eразъм+“. \r\n*** \r\nОт 18.00 часа в Галерия „Байер“ ще бъде представена книгата „Животът и смъртта на Людмила Живкова. Биография” с автор Иво Милев. \r\n*** \r\nОт 10.00 часа пред ДКТ „Васил Друмев“ ще бъдат издигнати хоругвите на театъра и поднесени цветя пред паметниците на Добри Войников и Васил Друмев, по повод 27 март Световен ден на театъра.  \r\n*** \r\nОт 10.00 часа в Медицинско училище - филиал Шумен ще се проведат Дни на отворени врати.  \r\n*** \r\nОт 11.00 часа в залата на РУ Шумен ще се проведе брифинг с участието на старши комисар Ялчън Расим - директор на ОДМВР Шумен, на който ще бъдат предоставени данни за престъпни деяния, извършени от деца и потърпевши - непълнолетни и малолетни през 2018 година. \r\n*** \r\nОт 13.00 часа в къщата музей „Баба Райна“ във Възрожденски комплекс – Шумен ще се проведе дебат за професионалната реализация на младите хора. \r\n*** \r\nОт 13.00 до 17.00 часа в Регионална библиотека „Стилиян Чилингиров” дипломанти от специалност „Медицинска сестра” на МУ „Проф. д-р Параскев Стоянов” – филиал Шумен ще измерят стойностите на артериалното кръвно налягане на всички, пожелали да се възползват от предлагания преглед.  \r\n*** \r\nОт 14.00 часа в сградата на Административен съд ще бъде дадена пресконференция, на която е представят обобщен анализ за дейността на съда през 2018 г.", "date": "2019.03.26", "title": "Предстоящи събития в страната за 27 март (Агенция „Фокус“)"}
{"url": "http://www.focus-news.net/news/2019/03/26/2639306/kaloyan-pargov-bsp-sofiya-temata-za-dalzhimite-obezshteteniya-na-trakiyskite-balgari-prodalzhava-da-e-aktualna.html", "text": "Темата за дължимите обезщетения на тракийските българи продължава да е актуална. Това е кауза, която българските представители в Европейския парламент трябва да отстояват. Това заяви лидерът на БСП – София Калоян Паргов по повод Деня на Тракия и 106 години от Одринската епопея, съобщиха от пресцентъра на  БСП - София . „Този ден е свързан в историческата памет на българския народ с военния триумф на нашата армия, но и със спомена за последвалия геноцид, извършен над българите от Беломорска и Одринска Тракия. Със спомена за кланетата от Илиева нива и Маджарово, за 60-те хиляди погубени човешки животи и за над 300 000 тракийски бежанци, прокудени от родните им домове. Ето защо е важно да помним и почитаме тези мъченици“, заяви Паргов. \r\nСпоред него превземането на непревземаета Одринска крепост е пример за това, че когато една битка е в името на справедливостта, е възможно да се постигне и невъзможното. „Подвигът на българската армия край Одрин е записан с ярки букви в световната военна история. Тя е емблематичен пример за стоицизма на българските войни и жертвоготовността им в името на България“, убеден е лидерът на столичните социалисти. „Поклон пред подвига им!“, каза още Калоян Паргов.", "date": "2019.03.26", "title": "Калоян Паргов, БСП - София: Темата за дължимите обезщетения на тракийските българи продължава да е актуална"}
{"url": "http://www.focus-news.net/news/2019/03/26/2639311/emil-kabaivanov-sds-iskrenoto-partnyorstvo-kato-tova-s-gerb-bez-zadkulisni-dogovorki-uspyava-za-razlika-ot-partnyorstvo-pod-uslovie.html", "text": "Искреното партньорство като това между СДС и ГЕРБ – без задкулисни договорки – успява, за разлика от партньорството под условие, каквото не се постигна с „Демократична България“. Това каза за предаването „Вече 30 години-времето е наше“ на  Радио „Фокус“  зам.-председателят на СДС Емил Кабаиванов във връзка с предстоящото съвместно явяване на евроизборите на партията с управляващата ГЕРБ. Той уточни, че преговорите, състояли се преди окончателното взимане на това решение, са се провели пред очите на всички граждани. „Искам да припомня как стигнахме до споразумението за съвместно явяване. Председателят на СДС Румен Христов получи мандат за преговори във формата ЕНП на Национален съвет на 15 март – казвам това като отговор на спекулациите, че е отишъл да преговаря без да има мандат за това. На 23 март, когато се проведе последният Национален съвет, г-н Христов получи мандат да финализира разговорите с ГЕРБ и да подпише политическо споразумение за общо явяване“, обясни Емил Кабаиванов. Той обърна внимание на реакциите сред доскорошни партньори на десницата, които според него показват страха от по-лоши резултати на европейския вот спрямо тези на СДС и ГЕРБ. „Ако колегите от „Демократична България“ искаха да имаме каквато и да е коалиция – това трябваше да стане ясно преди няколко месеца. СДС не получи гаранция за справедливите си и логични искания, а разговорите бяха проточени във времето, затова и НС даде правомощия на председателя да продължи разговора във формат ЕНП, т.е. освен с ДБ – и с ГЕРБ“, коментира още зам.-председателят на СДС.  \r\nВиктория МЕСРОБОВИЧ-КУВЕНДЖИЕВА", "date": "2019.03.26", "title": "Емил Кабаиванов, СДС: Искреното партньорство като това с ГЕРБ – без задкулисни договорки – успява, за разлика от партньорство под условие"}
{"url": "http://www.focus-news.net/news/2019/03/26/2639320/emil-kabaivanov-sds-razgovorite-za-eventualno-obshto-yavyavane-s-gerb-i-na-mestnite-izbori-shte-se-vodyat-sled-uspeh-na-evrovota.html", "text": "Нека СДС и ГЕРБ се представят добре на евроизборите – разговорите за евентуално общо явяване и на местните избори продължават след това. Това каза за предаването „Вече 30 години-времето е наше“ на  Радио „Фокус“  зам.-председателят на СДС Емил Кабаиванов във връзка с предстоящото съвместно явяване на евроизборите на партията с управляващата ГЕРБ. Той уточни, че двете партии отиват заедно на изборите със съзнанието, търсейки най-много гласове за десницата в ЕП. „За всички е ясно, че без стабилен ЕС, без финансиране от кохезионните фондове и без европейските проекти – България и в частност икономиката ни, не може да се движи с ускорени темпове за увеличаване на БВП и оттам – и на доходите на хората“, уточни Кабаиванов. Той обърна внимание и на различията между ГЕРБ и СДС. „Ние не ги спестяваме – различията ни са в областта на енергийна политика, както и относно някои постановки на Избирателния кодекс – ние категорично се обявихме за запазване на преференциите по време на дискусиите. Имаме и други различия, но бъдете сигурни в едно: когато установим такива – ние ги изразяваме“, обясни зам.-председателят на СДС. Според Емил Кабаиванов тези различия не пречат, тъй като СДС и ГЕРБ са от едно политическо семейство и защитават общи принципи и виждания за развитието на България в ЕС. Той увери, че като партньори в тази обща листа и в следващия ЕП, двете партии ще защитават интересите на България от позицията на българската европейска десница. СДС е знакова партия с основен принос за позиционирането на България в европейското семейство, затова и мястото й е там, обърна внимание Кабаиванов.  \r\nВиктория МЕСРОБОВИЧ-КУВЕНДЖИЕВА", "date": "2019.03.26", "title": "Емил Кабаиванов, СДС: Разговорите за евентуално общо явяване с ГЕРБ и на местните избори ще се водят след успех на евровота"}
{"url": "http://www.focus-news.net/news/2019/03/26/2639325/pazardzhik-vazstanovka-dramatizatsiya-na-sadebniya-protses-sreshtu-aleko-konstantinov-shte-bade-predstavena-v-okrazhniya-sad-prez-april.html", "text": "Ученици и магистрати ще направят заедно възстановка-драматизация на съдебния процес, воден за убийството на Алеко Константинов в пазарджишкия съд, съобщи за  Радио „Фокус“ – Пазарджик  Елеонора Серафимова, административен председател на Окръжен съд -Пазарджик. Делото е част от поредицата мероприятия, предвидени в програмата за честванията по повод 140-годишнината от създаването на българските съдилища. „Отбелязването ще започне още през следващия месец, но под неговия знак ще премине почти цялата година. Във възстановката ще участват и ученици, участвали и до момента в образователната програма на ведомството. Засега е дадено съгласие от директорката на Професионалната гимназия по икономика и мениджмънт, но се очаква и други учебни заведения да откликнат“, уточни Серафимова. Тя допълни, че в програмата са включени участия в медии на теми, свързани с историята на съда, с исторически личности, свързани с Окръжен съд – Пазарджик, съвместно с ученици - възстановка - драматизация на съдебния процес, свързан с убийството на Алеко Константинов, празничен концерт, на който ще бъде представено юбилейно издание за историята и дейността на съда. \r\nАлбена ЖИЛЕКОВА", "date": "2019.03.26", "title": "Пазарджик: Възстановка-драматизация на съдебния процес срещу Алеко Константинов ще бъде представена в Окръжния съд през април"}
{"url": "http://www.focus-news.net/news/2019/03/26/2639328/sofiya-vavezhda-se-organizatsiya-na-dvizhenieto-zaradi-otbelyazvaneto-na-initsiativata-chasat-na-zemyata.html", "text": "Въвежда се организация на движението, заради провеждане на събития, свързани с отбелязване на инициативата „Часът на Земята“. Това съобщиха от пресцентъра на  Столична община . От 08.00 до 17.00 часа на 30 март се забранява престоят и паркирането на пътни превозни средства на паркинга на пл. „Александър I”, от страната на БНБ.", "date": "2019.03.26", "title": "София: Въвежда се организация на движението, заради отбелязването на инициативата „Часът на Земята“"}
{"url": "http://www.focus-news.net/news/2019/03/26/2639326/nimh-utre-na-mesta-v-stranata-shte-ima-slabi-prevalyavaniya-maksimalnite-temperaturi-shte-sa-mezhdu-12-i-17.html", "text": "През нощта облачността ще остане предимно значителна. Утре над източната половина от страната и в планините ще остане предимно облачно, на места ще има слаби превалявания, над северозападната част ще има значителни разкъсвания и намаления на облачността. През нощта вятърът временно ще отслабне. Утре ще духа до умерен северозападен вятър, който по-късно ще се ориентира от север-североизток. Минималните температури ще са от 3° до 8°. Дневните ще се понижат още и максималните ще са между 12° и 17°. Атмосферното налягане е по-високо от средното за месеца и ще продължи да се повишава. Това съобщи за  Агенция „Фокус”  дежурният синоптик Евгения Егова от  Националния институт по метеорология и хидрология (НИМХ) .  \r\nНад Черноморието ще е предимно облачно, на места със слаби валежи от дъжд. Преди обяд ще духа до умерен вятър от северозапад, който по-късно ще се ориентира от североизток. Максималните температури ще са 12°-13°. Температурата на морската вода е 9°-10°. Вълнението на морето ще бъде около 2 бала. \r\nНад планините ще е предимно облачно, главно преди обяд, на отделни места с превалявания от дъжд, над около 1500 метра - от сняг. След обяд облачността ще започне да се разкъсва и намалява и ще е почти без валежи. Ще духа умерен до силен северозападен вятър, който вечерта ще се ориентира от север-североизток. Максималната температура на височина 1200 метра ще е около 4°, на 2000 метра - около минус 1°. \r\nВ четвъртък от север-североизток понижението на температурите ще продължи. Ще бъде почти без валежи, с разкъсана облачност, над много райони до слънчево. Ще е най-хладно, с преобладаващи максимални температури между 8° и 13°, а минималните ще са между минус 1° и 4°. В петък и събота времето ще се задържи без съществена промяна, сутринта ще е по-студено, с минимални температури между минус 3° и 2°, през втория ден дневните температури слабо ще се повишат.", "date": "2019.03.26", "title": "НИМХ: Утре на места в страната ще има слаби превалявания, максималните температури ще са между 12° и 17°"}
{"url": "http://www.focus-news.net/news/2019/03/26/2639324/smolyan-ministar-petya-avramova-uchastva-v-grazhdanski-dialog-za-regionalnoto-razvitie-v-grada.html", "text": "Граждански диалог на тема регионалното развитие с участието на министъра на регионалното развитие и благоустройство Петя Аврамова се провежда в Смолян, предаде репортер на  Радио „Фокус“ – Смолян . Форумът е част от платформата за граждански диалог „Европа в нашия дом“. В него участват и народните представители от ГЕРБ д-р Даниела Дариткова и д-р Красимир Събев, областният управител Недялко Славов, областният координатор на ГЕРБ и кмет на Смолян Николай Мелемов, кметове на общини и на кметства от Смолянска област, както и граждани. \r\nОбластният управител Недялко Славов заяви, че като политически лица отдават голямо значение на срещи от подобен род – лице в лице, защото на база на непосредствения контакт, се градят политиките и това, което хората задават като приоритети, помага да се градят решения за проблемите от регионите. „Смятам, че чрез оперативните програми успяваме чрез инвестиции в пътища, градска среда, енергийна ефективност, обновяване на обществени сгради. Европа е в нашия дом – ние чувстваме Европа близо до нас благодарение на оперативните програми – „Региони в растеж“ и Програмата за трансгранично сътрудничество Гърция – България, които са управлявани от МРРБ. Тези програми показаха, че Европа не е толкова далече от нас, тя е част от начина, по който ние разрешаваме нашите проблеми“, поясни Славов. Той отбеляза, че инвестициите в област Смолян не са за подценяване, а в следващите месеци предстоят още много такива. По думите на областният управител, общините Смолян, Девин и Златоград са преките бенефициенти и са отличници в национален мащаб. \r\nКметът на Смолян Николай Мелемов благодари на министър Аврамова за участието във форума и подчерта, че около 80% от работата му като кмет и от взаимодействията с правителство и министерства, минава през МРРБ. „Такава е спецификата на областта и общината и основните проблеми се решават в това министерство. Благодаря за доброто сътрудничество, което надявам се вижда от нашите съграждани. Чрез днешната среща се дава възможност за диалог между фирмите и съгражданите, в който може да се поставят всички въпроси от ежедневието ни. Сътрудничеството ни е в множеството оперативни програми и се опира до конкретен диалог, за да се решават проблемите“, каза още Мелемов. \r\nНародният представител и председател на Комисията по здравеопазване в Народното събрание д-р Даниела Дариткова каза, че и изключително важно да се представят пред жителите на област Смолян като екип на изпълнителна, законодателна власт и властта в региона, която решава проблемите в региона. „Важно е да изтъкнем постигнатото, защото може да усетим Европа до нас чрез програмите на европейското законодателство. Вярвам, че успешната ни съвместна работа ще направи още по-ефективно използването на тези средства. Те имат пряка връзка и към здравеопазването. Сред тях са големите проекти в областната болница за над 8 млн. лв., в болницата в Златоград за около 4 млн. лв. За настоящия период се реализира проектът за модернизация на спешната помощ за 163 млн. лв. Всичко това показва пряката връзка на оперативните програми и здравеопазването“, допълни д-р Дариткова. \r\nМинистър Петя Аврамова заяви, че с екипа от Смолян, който присъства на форума работи с голямо удоволствие. Тя подчерта, че те са много упорити, искащи и настояващи и нетъпрящи възражение. „Когато има работещи хора, каквото са те тогава се случват нещата. Област Смолян е една от отличните по изпълнение на инфраструктурни проекти и тук е и първия бенефициент по Оперативна програма „Околна среда“ за България“, каза още министър Аврамова. \r\nНели ГЕРГЬОВСКА", "date": "2019.03.26", "title": "Смолян: Министър Петя Аврамова участва в граждански диалог за регионалното развитие в града"}
{"url": "http://www.focus-news.net/news/2019/03/26/2639331/plovdiv-kmetat-na-rayon-trakiya-kostadin-dimitrov-otkri-obnoveniya-dvor-na-dg-edelvays.html", "text": "Кметът на район „Тракия“ Костадин Димитров и директорът на детската градина „Еделвайс“ Надя Загорска откриха  обновения двор и модерна площадка в детското заведение. Това съобщиха от  Община Пловдив . Всички алеи са с подновени настилки, ремонтирани са английските дворове и пропадналата част на входния коридор. Извършена е ревизия на канализационната инсталация в двора, изградени са две нови ревизионни шахти, асфалтиран е и автомобилният достъп за зареждане на кухненския блок, направен е нов достъп за противопожарни автомобили и друга специализирана техника. Заедно с това е извършен ремонт на входната многофункционална площадка на детското заведение, като е изграден парапет с височина 1,2 м за по-голяма безопасност на децата, монтирана е нова  хидроизолация на пода, удъропоглъщаща настилка и др. Стойността на извършените строително-монтажни работи възлиза на 120 000 лв, информираха от детското заведение. По време на тържеството изненада поднесоха учителите на ДГ „Еделвайс“, които представиха флашмоб под звуците на народна музика. Районният кмет Костадин Димитров засади кестен с пожелание за здраве и успехи на деца, родители и персонал.", "date": "2019.03.26", "title": "Пловдив: Кметът на район „Тракия“ Костадин Димитров откри обновения двор на ДГ „Еделвайс“"}
{"url": "http://www.focus-news.net/news/2019/03/26/2639332/sofiya-vavezhda-se-organizatsiya-na-dvizhenieto-za-zasnemane-na-filma-tayo.html", "text": "Въвежда се организация на движението за заснемане на филма „Тайо“. Това съобщиха от пресцентъра на  Столична община .  \r\nЗабранява се влизането на пътни превозни средства за максимум от 3 /три/ минути за заснемане на кадър, без да се възпрепятства движението на колите на масов градски транспорт, както следва:  \r\nОт 11.00 до 14.00 часа на 27.03.2019 г. по бул. „Добринова скала“ между бл. 367 и бул. „Царица Йоана“, ж.к . „Люлин“.  \r\nОт 08.00 до 09.00 часа и от 10.00 до 12.00 часа на 31.03.2019 г. на бул. „Сливница“ между ул. „Димитър Петков“ и бул. „Инж. Иван Иванов“.  \r\nОт 12.00 до 15.00 часа на 31.03.2019 г. най-лявото пътно платно на бул. „Сливница“ между ул. „Антим I“ и ул. „Странджа“, посока изток-запад.  \r\nОт 15.00 до 18.00 часа на 31.03.2019 г. по бул. „Сливница“ между ул. „Опълченска“ и ул. „Калофер“.  \r\nОт 08.00 до 09.00 часа на 05.04.2019 г. на кръстовището на ул. „Леге“ и ул. „Съборна“.  \r\nОт 17.30 до 18.30 часа на 05.04.2019 г. по ул. „Врабча“ между ул. „Г.С.Раковски“ и ул. „Париж“.  \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\nОт 07.00 до 19.00 часа на 27.03.2019 г. на пл. „Николай Гяуров“.  \r\nОт 19.00 часа на 29.03.2019 г. до 19.00 часа на 30.03.2019 г. на ул. „Св. Климент Охридски“ между локалното пътно платно на бул. „Цариградско шосе“ и ул. „Шипка“.  \r\nОт 19.00 часа на 30.03.2019 г. до 10.00 часа на 31.03.2019 г. на ул. „Св. Св. Кирил и Методий“ между ул. „Одрин“ и ул. „Брегалница“.  \r\nОт 19.00 часа на 30.03.2019 г. до 15.00 часа на 31.03.2019 г. на ул. „Шар планина“ между бул. „Сливница“ и ул. „Цар Симеон“.  \r\nОт 06.00 до 20.00 часа на 03.04.2019 г. на ул. „Св. Климент Охридски“ между локалното пътно платно на бул. „Цариградско шосе“ и ул. „Шипка“ – 30 /тридесет/ паркоместа.  \r\nОт 06.00 до 20.00 часа на 04.04.2019 г. на бул. „Джеймс Баучер“ между ул. „Червена стена“ и ул. „Кап. Тодор Ночев“.  \r\nОт 15.00 до 20.00 часа на 04.04.2019 г. на ул. „Ген. Й.В.Гурко“ между ул. „Дякон Игнатий“ и ул. „Кн. Александър I“ .  \r\nОт 07.00 до 19.00 часа на 05.04.2019 г. на северозападната дъга на пл. „Св. Александър Невски“.", "date": "2019.03.26", "title": "София: Въвежда се организация на движението за заснемане на филма „Тайо“"}
{"url": "http://www.focus-news.net/news/2019/03/26/2639329/telma-makedoniya-zakonite-varnati-ot-prezidenta-georgi-ivanov-shte-se-gledat-povtorno-utre.html", "text": "Реформаторските закони, които президентът Иванов отказва да подпише поради новото име на държавата утре, отново ще бъде в дневния ред на парламентарната сесия, информира македонският телевизионен канал  “Телма“ . \r\nДепутатите не очакват обрат в гласуването, а законите трябва да се приемат с мнозинство от гласовете. Управляващите СДСМ и ДСИ посочиха Иванов като барикада по отношение на реформите в страната и националните интереси. ВМРО-ДПМНЕ обяви, че утре депутатите му  ще гласуват по същия начин, по който са гласували първия път. Подкрепа за законите ще бъде предоставена от БЕСА. \r\nДепутатите ще обсъдят отново законите за оперативна техническа агенция, електронните съобщения, против дискриминацията, банките, безопасността на движението и други десет закона. \r\nПрезидентът Георги Иванов отказа да подпише законите на основание, че е взел решение, да защитава Конституцията и интересите на държавата, припомня телевизионният канал.  Юлиян Марков", "date": "2019.03.26", "title": "„Телма“ (Македония): Законите върнати от президента Георги Иванов ще се гледат повторно утре"}
{"url": "http://www.focus-news.net/news/2019/03/26/2639334/predstoyashti-mezhdunarodni-sabitiya-za-26-mart-agentsiya-fokus.html", "text": "***  Парламентът ще проведе серия от гласувания за Брекзит \r\n***  Заседание на германското правителство с участието на френския външен министър Жан-Ив Льо Дриан и среща с германския министър на външните работи Хайко Маас \r\n***  Заседание на Европейския парламент, на което ще се обсъди пакета „Мобилност“, както и изказване на председателя на Европейския съвет Доналд Туск за Брекзит \r\n***  Посещение на ливанския външен министър Гебран Базил \r\n***  Изслушване на държавния секретар Майкъл Помпео пред доминирания от демократите Конгрес \r\n***  Заседание на Съвета за сигурност на ООН за Сирия", "date": "2019.03.26", "title": "Предстоящи международни събития за  26 март  (Агенция \"Фокус\")"}
{"url": "http://www.focus-news.net/news/2019/03/26/2639335/sport-balgarin-stana-treti-na-gran-pri-po-karate-kiokushin-v-tokio.html", "text": "Бойни спортове: Националът по карате киокушин от Българската карате киокушин федерация Кристиян Станков стана трети на престижния турнир Гран При по киокушин в Токио, който се проведе в неделя. Той  спечели бронзов медал в категория до 75 кг. и е единственият медалист при мъжете, който не е с японски произход. От  българска страна в турнира се включиха и Кристиян Дойчев, Стоян Илчев, Стилиян Петков, Георги Иванов и Йордан Миладинов от мъжете и Ия Костова и Мариела Любенова при жените. \r\nКристиян Станков е многократен медалист от редица национални и международни състезания, световен и многократен европейски шампион по карате киокушин.", "date": "2019.03.26", "title": "Спорт: Българин стана трети на Гран При по карате киокушин в Токио"}
{"url": "http://www.focus-news.net/news/2019/03/26/2639339/pazardzhik-kmetat-na-obshtina-panagyurishte-nikola-belishki-e-izbran-za-kmet-na-mesetsa-v-kategoriyata-paziteli-na-balgarskiya-duh.html", "text": "Кметът на община Панагюрище Никола Белишки победи в онлайн гласуването в секцията „Кмет на месеца” на тема „Пазители на българския дух“, съобщиха от  Общината . В престижното онлайн допитване, организирано от Портала на българските общини, жителите на цялата страна подкрепиха своите фаворити в месеца, в който честваме националния ни празник. Управници на редица български градове и села съхраняват българския дух, полагат усилия, за да се запази културната история на града и малки, и големи, и местни, и чужденци да са запознати с нея. При общините с население между 20 и 50 000 души кметът на община Панагюрище Никола Белишки спечели отличието за родолюбива политика с активно гласуване и 71.22%. През изминалата 2018-та година кметът на Панагюрище беше номиниран и за приза „Кмет на годината“ -инициатива, чрез която се отличават най-добрите градоначалници в България. През 2017-та Никола Белишки получи приз в категорията „Tech City“ – за ефективното управление на градските ресурси, улеснение на гражданите и привличане на туристи, през 2016 година получи приз „Инвестиции в здраве“, а през 2015 година бе определен за „Кмет на годината 2011-2015“ – най-голямото възможно признание за един български градоначалник.", "date": "2019.03.26", "title": "Пазарджик: Кметът на община Панагюрище Никола Белишки е избран за „Кмет на месеца“ в категорията „Пазители на българския дух“"}
{"url": "http://www.focus-news.net/news/2019/03/26/2639336/veliko-tarnovo-vtora-vecherna-koloezdachna-obikolka-na-grada-shte-se-provede-v-petak.html", "text": "Втора вечерна колоездачна обиколка на Велико Търново ще се проведе на 29 март (петък). Това съобщиха за  Радио „Фокус“ – Велико Търново  организаторите от “TаrnovoRuns”. Събитието по традиция се провежда в последния петък от месеца. Участниците ще тръгнат от западния вход на СУ „Вела Благоева“ в квартал „Бузлуджа“, ще преминат през кв. „Бузлуджа“, по ул. „Никола Габровски“, през центъра на Велико Търново до Царевец. След това ще стигнат  до Ректората на Великотърновския университет „Св. Св. Кирил и Методий“ и ще финишират на паметника „Асеневци“. Началният час е 19.00 часа. Организаторите посочват, че велосипедите трябва да са изправни и оборудвани със светлини. Те призовават участниците да инвестират 5 лева за закупуване на светлини. От “TаrnovoRuns” припомнят, че в първата колоездачна обиколка за сезона, която се проведе на 1 март, се включиха 75 колоездача \r\nКолоездачните обиколки са традиционна инициатива на групата за здравословен начин на живот и масови тренировки. През 2017 и 2018 година са организирани над 20 велосъбития. Традиционно всеки месец инициативата събира около 60 привърженици на този начин на предвижване и спорт.  „Подобни инициативи има в почти всички по-големи градове в света – в София, Берлин, Копенхаген, Лондон, Маями, Ню Йорк… Названието им е „Критична маса“ (Critical Mass)“, посочват организаторите. \r\nНадежда КРЪСТЕВА", "date": "2019.03.26", "title": "Велико Търново: Втора вечерна колоездачна обиколка на града ще се проведе в петък"}
{"url": "http://www.focus-news.net/news/2019/03/26/2639327/vzglyad-provalat-na-ruskoto-delo-shte-otslabi-oshte-poveche-sasht.html", "text": "Американският естаблишмънт има голяма болка - за две години работа специалният прокурор Мълър не можа да докаже, че президентът Доналд Тръмп е имал „руски връзки“. Как ще се развива борбата на американския президент срещу т. нар. „вашингтонско блато“ и как ще се отрази на политическото бъдеще на Съединените щати, анализира руският вестник  “Взгляд“ .  \r\nДоналд Тръмп празнува победата си - няма доказателства за неговите „руски връзки“. Фактът, който беше ясен за всеки нормален наблюдател, получи официално потвърждение. \r\nКато се има предвид, че двугодишното разследване е предшествано от още една година и половина атаки срещу Тръмп на същата руска тема, може да се каже, че кампанията, продължила три години и половина, е приключила. Ако наистина е така. \r\nУви - не само за руско-американските отношения, но и за самия Доналд Тръмп - атаката срещу президента чрез „руски връзки“ ще продължи. Нито американският естаблишмънт , нито американските медии смятат, че тяхната борба срещу Тръмп е загубена. Те ще продължат да правят всичко, за да го дискредитират и да създадат невъзможни условия за работата на неговата администрация. \r\nТолкова много усилия и време са изразходвани за „руската тема“, че никой няма да откаже от нея.Да не говорим, че веднага щом враговете на Тръмп изоставят “руския въпрос”, президентът ще премине към пълна контраатака. Той със сигурност ще призове за идентифициране и преследване на онези, които са измислили и поръчали цялата тази „руска история“. Това означава, че цялото това „блато във Вашингтон“ като цяло е двупартийно и безпартийно предприятие, което не крие омразата си към набиращия популярност Тръмп и възнамерява да го отстрани по всякакъв начин. \r\nВъпреки че поръчителите се „давят в блатото\", Тръмп може да се фокусира върху три ключови фигури от правителството на САЩ от 2016 г., президента Обама, вицепрезидента Байдън и техния партиен кандидат Клинтън. За да се стигне до факта, че един от тях (или всички заедно) е истинският поръчител на кампанията срещу Тръмп – ето я новата цел на собственика на Белия дом. Или поне да намери потвърждение, че са знаели за заговора срещу Тръмп и не са го спрели. \r\nНо дори ако Тръмп не успее да направи това, той получава отлична възможност да говори за това през цялата година и половина преди изборите. Оттеглянето на Хилъри няма да му помогне, но е напълно възможно да покаже Байдън като престъпник и лъжец. Тръмп, който е фаворит на изборите през 2020 г. и преди публикуването на доклада на Мълър, сега още повече укрепи шансовете си за преизбиране. \r\n\"Руското дело\" има различни странични ефекти. Най-важното е да се подкопае доверието в американския елит като такъв и по-нататъшната поляризация на американското общество. Тръмп всъщност дойде на власт като анти-системен, антиелитен кандидат. И когато по-късно елитът се бореше да го свали, прибягвайки до такива евтини, но мощни атаки като „той работи за чужди страни“, това беше просто още едно потвърждение на фалшивостта и безпринципността на този елит. \r\nИ сега естаблишмънтът е загубил тази борба с Тръмп. Той даде допълнителен принос за обединяването на обикновени бели американци, недоволни от елита около президента, и влоши и без това лошата им репутация в страната. Кризата продължава - и въпреки че продължаващото използване на „руския въпрос“ само ще я влоши, враговете на Тръмп не могат да го откажат. \r\nПарадоксално е, че използването на обвинения в отношенията с чужди държави във вътрешната политическа борба отслабва не толкова Тръмп, колкото държавата като такива. Защото то направи САЩ за посмешище в цял сват. Никой не вярва, че Тръмп е човекът на Путин. Но всички виждат как политиците и медийните суперсили сериозно обсъждат тази глупост трета година. Това означава, че лидерите на различни страни по света заключават, че в Щатите ситуацията е толкова лоша, че във вътрешната политическа борба те са принудени да прибягват до много пресилени обвинения. \r\nИ, разбира се, иронията на съдбата е, че глобалистите, интернационалистите и противниците на независимостта и самоуправлението на Съединените щати обвиняват в измяна националиста  Тръмп. Лицето, което обяви целта си да върне загубения от тях суверенитет (в полза на наднационални, глобалистки сили) към държавите, се атакува с подозрение за работа за чужденци. И кой? Тези, за които Съединените щати представляват интерес, само като основа за \"световната революция\", т.е. за изграждане на глобален атлантически световен ред. \r\nРусия в този смисъл има точно обратния опит. Тя преживя реална, а не измислена намеса в нашите вътрешни работи от Съединените щати - и не само през 90-те години. Не става въпрос дори за президентските избори през 1996 г., за които американците пишат хвалебствени книги и заснемат същия филм, не за служители на ЦРУ в обкръжението на  Чубайс (за което Путин му напомня). И с факта, че през 90-те години Щатите се опитаха да формират нов руски елит и продължават тези опити дори сега. Дори през 2011–2012 г. те се опитаха да окажат натиск върху руските власти и да се намесят в руските избори. Национализацията на елита, започнала от Путин, все още не е завършена - но като цяло Русия е възвърнала не само външната политика, но и вътрешния политически суверенитет. \r\nИ следователно за Русия, която е оцеляла  от американската намеса, е двойно по-нелепо да слуша за \"руските връзки\" на Тръмп и за \"руската намеса\" в американските избори. \r\nРеалната намеса, както добре знаем, води до зависимост и отслабване на страната. Или предизвиква реакция и действия, насочени към укрепване на суверенитета, изграждане на защита срещу вражеските действия и в крайна сметка за укрепването му. \r\nВ настоящия американски случай всичко е точно обратното, пише изданието.  Юлиян Марков", "date": "2019.03.26", "title": "„Взгляд“ : Провалът на „руското дело“ ще отслаби още повече САЩ"}
{"url": "http://www.focus-news.net/news/2019/03/26/2639330/krasen-stanchev-ikonomist-v-tsyalata-istoriya-apartamentgeyt-se-razkriva-stilat-na-balgarskata-politika.html", "text": "В цялата история  „Апартаментгейт“ се разкрива стилът на българската политика. Това каза за обзорното предаване „Това е България“ на  Радио „Фокус“  основателят на Института за пазарна икономика и преподавател в Софийския университет „Свети Климент Охридски“ Красен Станчев. „Корупцията в България е начинът, по който функционира избирателната и политическата система. Когато се стигне до случаи като „Апартаментгейт“ цялата система започва да се разпада. Съществува риск да се появят хора, които няма да бъдат по-различни, а просто ще са по-неизвестни. Какво ще стане тогава, не е ясно. Как се решава проблемът и дали ще дойдат хора, които да изчистят правилата на играта или не, е трудно да се каже“, коментира той. Според Красен Станчев  няма как да има радикално изчистване на хората в парламента. Той обясни, че кризата на доверие през 2013, 2014г. е била по-прозрачна, сравнена със сегашната ситуация. Според него процесът няма да спре с досега известните имена, ще бъдат намерени и други подсъдими и неморални деяния, които ще разклатят политическата система. Според него скандалът показва, че тя има граници на защитените механизми.  \r\nЦоня СЪБЧЕВА", "date": "2019.03.26", "title": "Красен Станчев, икономист: В цялата история  „Апартаментгейт“ се разкрива стилът на българската политика"}
{"url": "http://www.focus-news.net/news/2019/03/26/2639343/kazanlak-izlozhbata-nashentsi-po-sveta-be-otkrita-v-muzeya-na-fotografiyata.html", "text": "В Музея на фотографията и съвременните визуални изкуства бе открита изложбата „Нашенци по света“ - на пътешествениците от Казанлък Пенка и Койчо Коеви, предаде кореспондент на  Радио „Фокус” .  \r\nВ експозицията са показани едни от най-интересните фотоси, запечатали в неповторими кадри редки природни забележителности в Северна Америка. Сред снимките гостите на изложбата могат да видят оранжеви могили от пустинни пясъци, Големия Каньон и призрачното бяло на Аризона са по снимките на семейство Коеви, заснело още Каньонът на Антилопата, Подковата, Синият каньон, Белият джоб и Хълмовете Южни Койоти в Аризона, както и изгледи от Мъртвата долина на Калифорния, Каменният град - Канзас и Огнената долина в Невада.  \r\nНай-яркото впечатление на двамата пътешественици, заминали за САЩ през 1997 г. със Зелена карта, си остава труднодостъпното място скални образувания в Юта, известно сред любителите на екстремните преживявания като „Вълната“.  \r\nИдеята за изложбата идва след прибирането им в Казанлък, по настояване на тяхна близка, която остава възхитена от снимките на Пенка и Койчо Коеви. Събитието е част от официалната програма на Чудомирови празници 2019. \r\nСлавяна ГАЙДАРОВА", "date": "2019.03.26", "title": "Казанлък: Изложбата „Нашенци по света“ бе открита в Музея на фотографията"}
{"url": "http://www.focus-news.net/news/2019/03/26/2639333/kristian-vigenin-bsp-predsrochnite-izbori-sa-reshenieto-na-problemite-na-stranata-nyama-spasenie-ot-tova-do-koeto-se-dokara-gerb.html", "text": "Парламентът е на доизживяване, а правителството е неспасяемо. Българското общество гледа в различна посока, ние гледаме в същата. Принципната ни позиция е, че предсрочните избори са решението на проблемите на страната. Това заяви секретарят на ПГ на „БСП за България“ Кристиан Вигенин в предаването „Още от деня“ по БНТ, съобщиха то  пресцентъра на партията.  Той изрази мнение, че всеки следващ ден потвърждава тази теза и допълни, че с или без гласовете на БСП ще се намери мнозинство за нов министър, но животът на парламента ще бъде доста кратък. „Няма спасение от това, до което се докара ГЕРБ след 10 години управление. Скандалите около властта от последните дни показват колко пропит от корупционни практики е парламентът“, категоричен бе социалистът. По думите му това НС не е по-различно от предишното.  \r\n„Към този момент решението ни остава да сме извън парламента, който бе превърнат в политическо блато. Ние нямаме работа там – ако сме вътре, ще бъдем обвинени, че сме част от статуквото. Искаме драстична промяна на модела и тя няма да дойде, ако сме част от ситуацията“, заяви Вигенин. Народният представител каза, че хората са омерзени от факта, че политиката се е свела до това- кой на каква цена си е купил апартамент. „Ако ГЕРБ ни докара дотук, време е да си дадат почивка“, категоричен бе той.  \r\nПо повод Европейските избори, Вигенин коментира: „Предстои скоро да вземем окончателно решение за цялата листа. Искаме да е ясно, че на първо място поставяме политиката“. По думите му БСП трябва да има координация между европейската политика и националната, по която ще работят тук. „Мотивиран съм да остана в българската политика, защото тук имаме важни задачи. Мисля, че е важно тук също да има хора, които разбират от европейска политика“, допълни той. Вигенин припомни, че БСП са приели два документа – „Визия за България“ и „Визия за Европа“ и те трябва да се допълват и да вървят паралелно. „Моето място е тук, в София, в националната политика“, допълни депутатът.", "date": "2019.03.26", "title": "Кристиан Вигенин, БСП: Предсрочните избори са решението на проблемите на страната - няма спасение от това, до което се докара ГЕРБ"}
{"url": "http://www.focus-news.net/news/2019/03/26/2639344/nezavisimaya-gazeta-vavlichat-moskva-v-konflikt-koyto-e-dalech-po-opasen-ot-spora-za-golanskite-vazvisheniya.html", "text": "Москва е въвлечена в конфликта , който е далеч по-опасен от спора за Голанските възвишения, пише руският ежедневник  “Независимая газета“ , като коментира посещението на ливанския президент Мишел Аун в Москва. \r\nРешението на американския президент Доналд Тръмп за признаването на израелския суверенитет над Голанските възвишения допълва дневния ред на разговорите между Владимир Путин и неговия ливански колега Мишел Аун в Москва. Сирия и разногласията с Израел едва ли са основното, на което е приковано вниманието на правителството на Ливан. Бейрут чака посредническа помощ в друг териториален спор, който се разпалва с Израел около шелфа в източната част на Средиземно море, където руски, френски и италиански компании са готови да започнат да разработват газови находища. И Русия, и Съединените щати могат да претендират за ролята на медиатор. \r\nФактът, че Ливан разчита на деликатната намеса на Русия в ситуацията с Левантийския седиментен басейн, където според френските експерти може да са концентрирани повече от 3 трилиона кубически метра газ и 850 млн. барела петрол, стана известно малко преди самолетът на Аун да се приземи на летище Внуково-2. \"Не виждам никаква причина Русия да не посредничи в спора между Ливан и Израел за морската граница\", заяви ливанският лидер в навечерието на пристигането си в руската столица. \r\nПроблемът с границите на Ливан трябва да бъде решен не само с еврейската държава - този проблем съществува в дневния ред на разговорите на ливанското ръководство със сирийското правителство, което твърди, че има добри отношения с Бейрут. Тук Русия, като една от онези страни, на които президентът Башар Асад дължи оставането си на власт, също може да помогне на Ливан - това беше многократно отбелязано от арабската преса. \r\nКонфликтът между Ливан и Израел се разпали, след като правителството в Бейрут одобри издаването на лиценз на консорциум от руски, френски и италиански компании за правото да разработи блокове 4 и 9 в Левантския седиментен басейн в края на 2017 година. Съответната документация беше сертифицирана през февруари 2018 г. Въпреки това, собствеността на 9-ти блок, който се счита за най-обещаващ от гледна точка на запасите от въглеводороди, се оспорва от еврейската държава. Въпреки териториалните противоречия, министърът на енергетиката и водите на Ливан Сезар Абу Халил каза, че сондирането ще започне през втората половина на 2019 година. „Консорциумът вече е представил план за развитие и програмен бюджет. Одобрих всичко - каза той. Ситуацията се усложнява от факта, че морската граница между Ливан и Израел, която е де юре от 1948 г. в състояние на война, все още не е определена. \r\nНеотдавнашното посещение на държавния секретар на САЩ Майкъл Помпео в Ливан показа, че Съединените щати искат да поемат контрол върху нарастващия конфликт между двете близкоизточни съседни страни над морския шелф. \"Съединените щати искат да помогнат на Ливан, заедно с Организацията на обединените нации, да помогнат за разрешаването на граничния спор с Израел\", заяви шефът на американската дипломация на среща с председателя на ливанската камара на депутатите Набих Бери. \r\nПри по-внимателен  поглед върху ситуацията, тя може да се окаже по-експлозивна от търканията между сирийското правителство и еврейската държава над Голаните. Коментирайки ситуацията около морския шелф, израелският министър на енергетиката Ювал Щайниц веднъж каза, че страната му готова да реши проблема дипломатически, но не изключи сценарий със сила, ако еврейската държава бъде атакувана. Тези опасения са оправдани. Лидерът на \"Хизбула\" Хасан Насрала някога призова ливанското правителство да \"защитава правото да развива офшорни газови находища в Източното Средиземноморие, като разчита на националното единство\" Всички ливанци са готови да се обединят, за да защитят запасите от нефт и газ, богатството на целия народ“, изрази увереността си Насрала. Той съветва правителството в Бейрут \"да не се доверява на посредничеството на Съединените щати\". \r\nЕксперти смятат, че медиацията в териториалния спор между Израел и Ливан ще помогне на Русия да укрепи статута на важна сила в Близкия изток. „ Очевидно е въпросът колко готов е руският играч да се изправи пред рискове, като участва в търг за определен участък от шелфа, тъй като резултатите от геоложките проучвания се различават значително помежду си, заяви за вестника експертът на Руския съвет по международни въпроси Антон Мардасов. \"В случай на действително откриване на въглеводороди, енергийните ресурси най-вероятно ще бъдат използвани за подкрепа на официален Дамаск.\" \r\nЕкспертът е убеден, че политическият фактор играе голяма роля в ситуацията около Левантийския седиментен басейн. Москва използва конюнктурата - противоречивото отношение на САЩ и Саудитска Арабия към новия състав на ливанския кабинет и връзките му с Иран и „Хизбула“, като в същото време използва реториката за възможността за възпиране на Иран  в преговорите с регионалните играчи, - каза Мардасов.  Юлиян Марков", "date": "2019.03.26", "title": "„Независимая газета“: Въвличат Москва в конфликт , който е далеч по-опасен от спора за Голанските възвишения"}
{"url": "http://www.focus-news.net/news/2019/03/26/2639362/sport-sporten-shef-v-yaponiya-beshe-izklyuchen-ot-mok-predi-olimpiyskite-igri.html", "text": "Президентът на Олимпийския комитет на Япония Цунекадзу Такеда вече не е член на Международния олимпийски комитет. Още миналата седмица той е заявил, че напуска ръководния пост.   \r\nГоворителят на МОК Марк Адамс днес заяви пред журналисти: \"Изпълкомът на МОК прие оставката на Цунекадзу Такеда. Членството му в МОК е прекратено с незабавен ефект\". \r\nПрез декември 2018 г. прокуратурата в Париж започна разследване срещу японеца по подозрение за купуване на гласове при успешната кандидатура на Токио за домакин на лятната Олимпиада през 2020 година.", "date": "2019.03.26", "title": "Спорт: Спортен шеф в Япония беше изключен от МОК преди Олимпийските игри"}
{"url": "http://www.focus-news.net/news/2019/03/26/2639361/plovdiv-v-grada-shte-se-provede-sabotno-pisatelsko-matine-s-violeta-hristova.html", "text": "Ще се проведе съботно писателско матине с Виолета Христова, съобщиха за  Радио „Фокус“ - Пловдив  от Дружество на писателите в града. Началото на пролетния литературен салон бе дадено с премиерата на новото допълнено издание на знаменитата стихосбирка на Йован Христич „Александрийската школа“ в превод и съставителство на проф. Светлозар Игов. На 30 март, събота, от 12 часа, гост в Дома на писателите (ул. Княз Александър Батенберг №27) е поетесата Виолета Христова. За творчеството й ще говори Антон Баев. \r\nВиолета Христова е родена в Чирпан, била е учител в Стара Загора, а от години живее в София. Автор на девет поетически книги. Последната – „Господарят на гледката“, излезе през 2017 година. Председател е на Литературен кръг СМИСЪЛ, който е творческа платформа за издаване и популяризиране на българска художествена литература, обединяваща популярни автори на поезия и проза.  Виолета Христова е завършила Българска филология в ПУ Паисий Хилендарски. Носител на Националната литературна награда Георги Братанов, на наградата Мара Белчева, има първа награда в конкурса В полите на Витоша, награда в конкурса Златен ланец, Биньо Иванов и др. Виолета е майка на две талантливи дъщери – Ина Христова е художник, който твори и живее в Барселона, Испания; Ани Антонова или Ани Анатовка, (както я знаят приятелите й) е фотограф и дизайнер и от девет години живее във Виена, Австрия. През август 2016-та трите – Ина /графика/, Ани /фотография/ и Виолета /поезия/ гостуваха на Градска художествена галерия – Пловдив с експозицията „Мое обратно“. Книги от Виолета Христова:Пеш до земетръса, 1995, Звездна карта, 1997, Да бъде нощ, 2001, Другата стая, 2005, Сняг от друга зима, 2008, Тревата ли?, 2010 \r\n…каза тя. И слезе от небето, 2012, Една ампула мрак, 2015, Господарят на гледката. Умозрения и фрагменти, 2018.", "date": "2019.03.26", "title": "Пловдив: В града ще се проведе съботно писателско матине с Виолета Христова"}
{"url": "http://www.focus-news.net/news/2019/03/26/2639337/kontseptsiyata-sreshtu-tsiganizatsiyata-vliza-v-ministerski-savet-sledvashtata-sedmitsa-obzor.html", "text": "1 млрд. лева от държавния бюджет и външни програми са инвестирани от 2007 до 2017г. за интеграция на циганите без резултат. Това обяви вицепремиерът и министър на отбраната Красимир Каракачанов по време на кръгла маса, на която бе обсъдена предложената от него Концепция за промени в политиката за интеграция на циганския (ромския) етнос в Република България и мерките за реализацията им, известна като Концепцията срещу циганизацията.  \r\nСред поканените на дебата бяха представители на различни институции и неправителствени организации, общественици, професори, артисти и граждани.  Вицепремиерът Каракачанов  обърна внимание, че в България има няколко документа, по които е трябвало да се провежда национална политика за социализация на циганското население, но те са предназначени не толкова да приобщят циганското население и да го приучат на нормални навици, а към това да направят българското общество толерантно към тях. По думите на Каракачанов голяма част от средствата, изразходвани за интеграция на циганите, са използвани от около 500 ромски НПО-та, които са се регистрирали само за да усвоят определен ресурс, без да се свърши нищо реално. „Резултатите от тези програми са налице и нищо основно не се е свършило“, отбеляза Каракачанов, като обърна внимание и, че с проблема са ангажирани и около 500 души от държавната администрация в различни структури. По думите му мерките в концепцията са насочени както към работата на държавните орган, от които зависи приобщаването на циганското население, както и срещу засилването на злоупотребите със социални плащания. „Идеята е да се постави акцент върху социализацията и приобщаването им към общите стандарти и законови норми“, обобщи той.  \r\nВ рамките на кръглата маса  експертът по антитероризъм Христо Смоленов  предупреди, че циганските гета се превръщат в развъдник на тероризъм, защото са обект на провокация. „Хората, които живеят в гетата са заложници на външни недоброжелатели на страната. Някой с пари, с наркотици, с въздействие, с религиозни култове се опитва да превърне тези хора в рефлекторни врагове на останалите, а и на държавния формат“, допълни той. По думите му битката се състои в това държавата да влезе със своите институции в гетата, а не гетата да получат възможност да достигнат до държавните институции, като някаква форма на търговия с влияние и т.н. „Сега, когато „Ислямска държава“ е разбита в териториален смисъл, някой трябва да си постави специалната цел да пази българските роми и мюсюлмани, българските градове и гетата, от преднамереното проникване на хора, които ще дойдат с пари, обезпечени от същите, които създадоха „Ислямска държава“ като злокобен феномен. Ще ги внедряват тук, на наша територия, както внедриха в Босна и Херцеговина маса джихадисти“, отбеляза той. „Тези наши съотечественици, роми или цигани, както и да ги наричате, трябва да бъдат предпазени от предстоящата провокация, която след време ще се превърне в огромен проблем на страната“, допълни още проф. Смоленов. \r\nПолитическият анализатор  проф. Михаил Константинов  от своя страна даде предложение за по-активно привличане на хора от циганската общност към структурите на МВР и Българската армия. По думите му приобщаването им към дейностите по опазване на обществения ред е изключително важно и по света има добри практики в тази посока. Проф. Константинов даде пример, че по време на Балканската война в армията ни са участвали много цигани и турци, които са показвали героизъм при поддръжката ѝ. „Така че ние имаме позитивен опит от привличането на хора от малцинствата към структурите. Нека да си помислим за привличане на момчета и момичета от тази общност към органите на МВР и на Българската армия“, предложи той.  Проф. Константинов обърна внимание и на проблемите, които биха се появили при въвеждането на машинното гласуване заради ниската грамотност на циганите. „Според изследванията на този вид гласуване с една машина могат да гласуват до 200 души. В махалата с по-слабо грамотно население гласуването ще става бавно и там просто гласуване няма да има“, обясни проф. Константинов. „Да се провали едно гласуване в демократична държава е състояние, близко до това на гражданска война. Това се готвим да си го причиним“, отбеляза още той. \r\nСпоред директора на Балканския институт по труда и социалната политика и бивш социален министър  проф. Иван Нейков  проблемът с интеграцията на ромите винаги е бил, че се търсят бързи решения. „Легендите за това, че ще изчезне българският характер на обществото са разбираеми като инструмент да събудиш внимание, но нито ние, нито нашите внуци или правнуци ще видят такъв катаклизъм. От тази гледна точка няма страшно, но въпросът е много сложен за решаване“, коментира той. Според него първо трябва да се даде отговор на въпроса защо досегашните опити за социализация на циганите са неуспешни. “Имаме разписани контролни механизми, но всички знаем, че няма голям ефект от работата им. Влиянието на държавата върху ромския етнос е преди всичко през социалната сфера, това е мостът и връзката, която съществува за един член на тази общност с държавата“, обърна внимание той. „За мен обвързването на социалната помощ е фундаментален въпрос и дълбокото ми убеждение е, че щом обществото дава, има право да изисква определен тип отношение“, каза още проф. Нейков. Той отбеляза, че в основата на решаването на проблемите е създаването на заетост за представителите на ромската общност.  Милен Миланов, представител на ромския етнос , коментира: „Аз смятам, че мога да дам отговор на въпроса защо не се случват нещата с ромите – защото ние, ромите, не сме представени никъде – нито по хоризонтала, нито по вертикала. Колко роми общински съветници има в страната, колко хора в местната власт? Ние не участваме в дебата по решенията, които се взимат за ромската общност“. „България е най-добрата страна по отношение на разписване на стратегически документи, на оперативни документи. Този занаят сме го изучили и ако съберем всички документи, ще съберем три завода за хартия, в които ще работят само цигани“, отбеляза Милен Миланов. Той допълни, че нещата не се случват, защото има огромна дистанция между елитите и хората по места. По думите му предлаганите политиките трябва да отворят на реалните потребности на ромската общност, а негативната реакцията срещу концепцията е показателна за липсата на достатъчна комуникация с представителите на ромите. „Трябва да се сегментират проблемите, защото ромската общност не е еднородна“, каза още той.  \r\nСлед края на дебата вицепремиерът Каракачанов обяви, че концепцията ще бъде внесена в Министерски съвет в началото на следващата седмица, след като се направят редакции с някои от идеите, споделени на кръглата маса. По думите му сред новите предложения са полагането на общественополезен труд. То предвижда хора, които не заплащат административните си глоби или нямат такава възможност, да полагат безвъзмезден труд, в полза на обществото. Според него така представителите на циганската общност, които нарушават закона, няма да остават с усещането за безнаказаност. „За част от мерките, които сме предложили, се налага само администрацията, която отговаря за тяхното прилагане, да бъде стегната и да си върши работата“, отбеляза той, като допълни и, че се предвиждат санкции за структурите, които не изпълняват задачите си.  \r\nВесела АЛЕКСАНДРОВА", "date": "2019.03.26", "title": "Концепцията срещу циганизацията влиза в Министерски съвет следващата седмица (ОБЗОР)"}
{"url": "http://www.focus-news.net/news/2019/03/26/2639363/blagoevgrad-29-nakazatelni-postanovleniya-za-imushtestveni-sanktsii-i-globi-v-razmer-ot-41-900-leva-sa-vlezli-v-sila-prez-mesets-fevruari.html", "text": "29 наказателни постановления за имуществени санкции и глоби в размер от 41 900 лева са влезли в сила през месец февруари. Това каза пред  Радио „Фокус“ - Пирин  Славянка Симитчийска, директор на Дирекция „Инспекция по труда“ - Благоевград. По думите й средният размер на глобата от влезлите в сила наказателни постановления е 1 445 лева. „През месец февруари са извършени 19 проверки относно осигуряване на здраве и безопасност при извършване на строително – монтажни работи“, каза още Симитчийска. Тя допълни, че са констатирани 100 нарушения на трудово законодателство като по-голям е делът на нарушенията свързани с ЗБУТ – 77 броя. „Най-честите нарушения са свързани с липсата на ежедневен инструктаж на строителните работници, недостатъчен контрол относно използването на личните предпазни средства от работещите, както и не ползването на ЛПС от работещите, липсата на ограждения и парапети на обектите“, добави директорът . Симитчйиска заяви, че за отстраняването им са предприети принудителни административни мерки като са взети 95 задължителни предписания. „Съставени са 7 акта за административни нарушения, от които 3 на ЗБУТ и 4 по трудовите правоотношения – работа без трудов договор“, посочи Славянка Симитчийска. \r\nСлавянка Симитчийска каза още, че 459 нарушения свързани с трудови правоотношения са констатирани от Дирекция „Инспекция по труда“ -Благоевград през февруари. Тя допълни, че нарушенията най-често са свързани с работа над законоустановеното работно време, неосигурени почивки и отпуски. По думите й през януари са установени 21 лица да полагат труд без сключен писмен трудов договор, който да е регистриран в ТД на НАП. „За отстраняване на констатираните нарушения са дадени 802 броя задължителни за изпълнение предписания, като са издадени 2 постановления за обявяване съществуването на трудови правоотношения“, уточни директорът. Симитчийска добави, че Инспекцията през месец февруари е проверила изпълнението на 330 предписания, което представлява 36,8% от всички дадени предписания като не са констатирани неизпълнени такива. „В Дирекцията на „Инспекция по труда“ постъпиха 8 искания за назначаване на работа на непълнолетни лица, като са издадени 8 броя разрешения“, добави Симитчийска. По думите й са съставени и 26 акта за установяване на административни нарушения. „22 са за нарушения на нормите на Кодекса на труда. Съставените АУАН за допуснати нарушения на законодателството са свързани с осигуряването на здравословни и безопасни условия на труд са 3, а на ЗТМТМ – 1 брой“, посочи Славянка Симитчийска. \r\nТя обясни още, че Дирекция „Инспекция по труда“ - Благоевгра е извършила 173 проверки през февруари за спазване на разпоредбите на трудовото законодателство. По думите й във връзка със сигнали от граждани са извършени 20 проверки. „Сигналите са свързани с неизплатени трудови възнаграждения и обезщетения за неизползван платен годишен отпуск, неоформена трудова книжка при прекратяване на трудовото правоотношение, работа без трудови договори, неизплатени командировъчни в отрасъл „Транспорт“, полагане на извънреден труд“, каза още Симитчийска.  Тя допълни, че са извършени две проверки във връзка с разследване на трудова злополука като едната е в отрасъл „Дърводобив“, а другата в „Строителство“. „И при двете злополуки е констатирано неизползване на предоставените лични предпазни средства от работещите по време на работа“, посочи Симитчийска. Тя добави, че са извършени 54 проверки в Банско във връзка с законосъобразното предоставяне на работна сила и работно време.  „По време на проверките са констатирани 821 нарушения, от които 361 са свързани с нарушения на здравословните и безопасни условия на труд, а именно: нарушения свързани с инструктажите, необезопасени машини, съоръжения, липса на измервания на факторите на работната среда и липса осигурени ЛПС“, коментира Славянка Симитчийска. \r\nДенис НИКИФОРОВ", "date": "2019.03.26", "title": "Благоевград: 29 наказателни постановления за имуществени санкции и глоби в размер от 41 900 лева са влезли в сила през месец февруари"}
{"url": "http://www.focus-news.net/news/2019/03/26/2639364/margarita-radeva-direktor-na-dnevniya-tsentar-za-detsa-s-uvrezhdaniya-v-peshtera-vsyako-dete-pri-nas-poluchava-meditsinska-pedagogicheska-i-psihologicheska-pomosht.html", "text": "Дневният център за деца с увреждания в Пещера функционира с капацитет от 36 деца, но реално са обслужват 50 с почасова услуга, каза за  Радио „Фокус“ – Пазарджик  Маргарита Радева, директор на центъра. По думите й, след децата в Центъра са такива с детска церебрална парализа, аутизъм, синдром на Даун, глухота или умствена изостаналост. „Преди дни проведохме Дена на отворените врати в Центъра за деца с увреждания в Пещера, като решихме по интересен и креативен начин да покажем на обществеността каква е атмосферата, в която работим, какви методи прилагаме в помощ на децата, както и да събудим любопитството на хората към нашата дейност. Децата с увреждания могат много неща и имат много таланти, затова разкрихме и ателиета по интереси, за да развием техните умения и таланти“, уточни Радева. Тя допълни, че всяко едно от децата, според своето заболяване, получава медицинска рехабилитация, педагогически и психологическо консултиране, логопедична рехабилитация, като същевременно е интегрирано и в училищна среда. Децата в учебна възраст се обучават по индивидуални програми с помощта на ресурсни учители. „Целта на услугата, която предлагаме, е да социализираме тези деца и да стимулираме и развием техните заложби“, каза също Радева. \r\nАлбена ЖИЛЕКОВА", "date": "2019.03.26", "title": "Маргарита Радева, директор на Дневния център за деца с увреждания в Пещера: Всяко дете при нас получава медицинска, педагогическа и психологическа помощ"}
{"url": "http://www.focus-news.net/news/2019/03/26/2639365/the-daily-express-evropeyskiyat-parlament-glasuva-da-vavede-berlinsko-vreme-i-da-prinudi-obedinenoto-kralstvo-da-go-prieme.html", "text": "Евродепутатите в Страсбург гласуваха да придвижат плановете през 2021 година да се въведе т. нар. „Берлинско време“. Така ще се сложи край на 100-годишната традиция за смяна на часовете от зимно на лятно време, пише в днешния си брой британският  The Daily Express .    \r\nЛидерите ще са принудени да изберат между зимното или лятното време, когато в последната неделя на октомври 2021 година за последен път се сменят часовниците. Ако правителството в Лондон реши да удължи транзитния период за излизане от Евроблока след 2021 година, Великобритания ще бъде принудена да се придържа към решението, което се приеме, за да продължи преговорите по бъдещото търговско партньорство с Общността. Ако това не се постигне, тогава Северна Ирландия ще бъде принудена да въведе времева граница, като на всеки шест месеца или Лондон или Дъблин ще трябва да  сменят часовниците с един час.  \r\nНо според заговорниците сред депутатите, които настояват за оставане в единния пазар и митническия съюз на ЕС,  цялата страна ще трябва да приеме в бъдеще часовите промени.  Ивелина Ватова", "date": "2019.03.26", "title": "The Daily Express: Европейският парламент гласува да въведе „Берлинско време“ и да принуди Обединеното кралство да го приеме"}
{"url": "http://www.focus-news.net/news/2019/03/26/2639360/the-times-of-israel-izrael-se-gotvi-da-napravi-mnogo-poveche-sled-bombardirovkite-ot-gaza-zayavi-netanyahu.html", "text": "Премиерът Бенямин Нетаняху заплаши във вторник, че Израел ще предприеме мерки, за да отговори на ракетните удари от Газа, след като проведе тайно съвещание с шефовете по сигурността по време на крехкото затишие, настъпило по твърде неспокойната граница, пише  The Times of Israel .  \r\n“Искам да ви кажа, че ние се подготвяме да направим и много повече. Ще направим всичко нужно, за да защитим нашия народ и да браним нашата държава“, е заявил израелският премиер пред конференция, на която са присъствали 18 000 про-израелско настроени активисти. Връзката с участниците Нетаняху е осъществил по сателит.  \r\nПо предварителна програма израелският премиер лично участва в работата на Американо-израелския  комитет по обществени връзки (АИКОВ) във Вашингтон, но събитията от понеделник наложиха промяна в графика му и той прекрати визитата си в САЩ. Още докато беше в Америка упълномощи Израелските въздушни сили да започнат широкомащабна бомбена кампания, за да унищожат повече от десетина цели, включително и офиси на председателя на Хамас в град Газа Исмаил Ханийех. \r\n“Ние отговаряме с голяма сила“, е казал Нетаняху, говорейки от Министерството на отбраната в Тел Авив. “В последните 24 часа израелските сили за отбрана (ИСО)унищожиха главните терористични инсталации на Хамас в размер, невиждан от края на военната операция в Газа отпреди четири години“.  \r\nСлед речта си за АИКОВ Нетаняху е продължи консултациите си с висшите военни в Тел Авив и с шефа на ИСО Авив Кохави.  \r\nПоследните изблици на насилие започнаха малко след зазоряване в понеделник, когато ракета от южната част на Ивицата Газа беше изстреляна ракета от Хамас, както твърди Израел. Тя разруши жилищна сграда в Мишмерет, град североизточно от Тел Авив. Две души са били ранени, а пет други, сред които и две малки деца са с леки наранявания.  \r\nВисш държавен служител от близкото обкръжение на премиера е заявил пред репортерите, че Израел не е съгласен да прекратява огъня с Хамас и е готов да продължи въздушните удари по цели в Ивицата Газа. Служителят е предпочел да остане в анонимност, но е заявил, че на практика „няма спиране на огъня.“  Ивелина Ватова", "date": "2019.03.26", "title": "The Times of Israel: Израел се готви да направи „много повече“ след бомбардировките от Газа, заяви Нетаняху"}
{"url": "http://www.focus-news.net/news/2019/03/26/2639367/veliko-tarnovo-dve-postanovki-na-teatralno-muzikalen-tsentar-kardzhali-za-detsa-i-vazrastni-gostuvat-na-tarnovska-stsena-na-27-mart.html", "text": "Две постановки  на Театрално-музикален център – Кърджали – за деца и възрастни гостуват на търновска сцена. Поводът е Международният ден на театралното изкуство, който отбелязваме на  27 март, съобщи за  Радио „Фокус“ – Велико Търново  директорът на Музикално-драматичен театър „Константин Кисимов“ Васил Вълчев. Първото представление – за деца и младежи ще започне в 16.30 часа. Театралите ще представят детския спектакъл „Безопасна приказка“ от Илия Деведжиев. От 19.00 часа започва комедията „Няма места“ от Емил Йотовски. „Режисьор е Гълъб Бочуков, а в постановката участва известната актриса Мая Бежанска. Това е една иронична и свежа българска комедия на абсурда, която е подхранена от характера на времето, в което живеем“, разказа още Васил Вълчев и подчерта, че пиесата има награда от Осмия конкурс за драматургия „Иван Радоев“. Той покани всички любители на театралното изкуство да се потопят в магията му тази вечер. \r\nЛуиза ТРАНЧЕВА", "date": "2019.03.26", "title": "Велико Търново: Две постановки  на Театрално-музикален център – Кърджали – за деца и възрастни гостуват на търновска сцена на 27 март"}
{"url": "http://www.focus-news.net/news/2019/03/26/2639341/afp-evropeyskite-predstaviteli-v-saveta-za-sigurnost-na-oon-zayaviha-che-ne-priznavat-golanskite-vazvisheniya-za-evreyski.html", "text": "Пет европейски държави, които участваха в заседанието на Съвета за сигурност на ООН във вторник, отхвърлиха решението на американския президент Доналд Тръмп да признае Голанските възвишения като израелска територия и изрази загриженост, че това решение може да има широки последици, предава  AFP . \r\nБелгия, Великобритания, Франция, Германия и Полша настояха, че европейската позиция не се е променила и че Голанските възвишения остават окупирана от Израел сирийска територия в съответствие с международното право, залегнало в резолюциите на ООН. \r\n\"Ние не признаваме суверенитета на Израел над териториите, окупирани от Израел от юни 1967 г., включително Голанските възвишения, и не смятаме, че те са част от територията на държавата Израел,\" заяви пред репортери белгийският посланик в ООН. \r\n\"Ние отбелязваме сериозната си загриженост относно по-далечните последици от признаването на незаконното анексиране и също така за по-широките регионални последици\", каза той, придружен от посланиците на другите четирите страни.  Юлиян Марков", "date": "2019.03.26", "title": "АFP: Европейските представители в Съвета за сигурност на ООН заявиха, че не признават Голанските възвишения за еврейски"}
{"url": "http://www.focus-news.net/news/2019/03/26/2639338/alasat-m-sasho-miyalkov-obzhalva-zadarzhaneto-si-pod-strazha.html", "text": "Бившият директор на Управлението за сигурност и контраразузнаване Сашо Миялков, който бе осъден на три години затвор по делото  \"Титаник 2\" за масово подслушване на граждани и институции, обжалва пред Апелативния съд мярката си за неотклонение – задържане под стража, информира скопският телевизионен канал, излъчващ на албански  “Алсат М“ \r\nЗадържането му бе постановено  в същия ден заедно с присъдата. В допълнение към защитата, днес той лично заяви, че опасността от бягство, заради която е задържан, според него, е необоснована. \r\nЗащитата на Миялков нарече Специалната прокуратура за неоторизиран ищец, защото обвинителният акт е подаден след изтичане на мандата за повдигане на обвинения на 30 юни 2017 г. Те считат, че това е основание на Върховния съд да отмени решението \"Титаник 2\". Прокурорът Фатиме Фетаи поиска жалбата да се отхвърли. Като опасност, че Миялков може да избяга, тя цитира контактите му с разузнавателните служби, влиянието, което има, и факта, че притежава ценни активи.  Юлиян Марков", "date": "2019.03.26", "title": "„Аласат М“: Сашо Миялков обжалва задържането си под стража"}
{"url": "http://www.focus-news.net/news/2019/03/26/2639340/balgariya-otbelyaza-denya-na-trakiya-i-106-ata-godishnina-ot-prevzemaneto-na-odrinskata-krepost-obzor.html", "text": "България отбеляза Деня на Тракия и 106-ата годишнина от превземането на Одринската крепост. С множество събития и разнообразни програми денят бе честван в цялата страна. Събитията в столицата започнаха с панихида в храм „Свети Николай Софийски - Нови” в памет на българските войни, паднали край Одрин и из тракийските полета. След това бяха поднесени венци и цветя пред паметника на Антим I и се състоя възпоменателна церемония по повод паметната дата. Стотици граждани поднесоха венци и цветя на Мемориала на Одринци в столицата в памет на героите от Одринската епопея. Те носеха български трибагреници, на които е изписано „Тракия“. В събитието участваха и десетки ученици от столични училища, политици и общественици. Част от програмата бяха актрисата Василка Сугарева, квартет „Славей”, квартет „Армейска песен” и Нели Рангелова, както и гвардейският представителен духов оркестър. Слово по повод празника произнесе  председателят на Съюза на Тракийските дружества Красимир Премянов.   „Скъпи братя и сестри, уважаеми представители на младото поколение, ученици - бъдещата смяна от България, този ден е на триумф и трагедия. Триумф, защото България със своите славни синове, доказа, че не е получила даром своята свобода“, каза още Премянов. Той посочи, че тракийските българи и тези от Македония са се борили за свободата си без ничия помощ, с героизъм и саможертва и с едно единствено знаме - България.  Заместник-кметът на Столична община Тодор Чобанов  подчерта, че наш свещен дълг е да помним историята, героите и мъчениците. „Преди повече от век на този ден непревземаемата крепост Одрин падна. По стъпките на Крум Срашни, на Симеон Велики, на Калоян и Иван Асен героичната българска армия извърши военно чудо, превзе крепост, старателно подготвена от светли умове на военното дело да бъде защитена и да не бъде превзета. Това, което стратезите и тактиците на нашите противници не взеха под внимание, беше безкрайният героизъм на българския войник, таланта на неговите командири, справедливата кауза, за която воюваше България в онези години. Кауза, наречена свобода, защото след Берлинския договор мнозина наши сънародници, хиляди по цялото българско землище, останаха извън пределите на Свободна и независима България“, каза Чобанов. По думите му Одрин е паднал, защото българите воювахме за една справедлива кауза“, каза заместник-кметът на София. \r\nВ поздравителен адрес  президентът Румен Радев  се посочва, че Денят на Тракия е съкровен израз на почит и памет. В адреса се казва още, че предците ни са избирали пътя на войната не от верска и народностна ненавист, а в името на справедливостта. Президентът пише още, че за всеки българин Денят на Тракия е съкровен израз на почит и памет - почит към храбрите наши войни, оставили костите си по тракийските поля през Балканската война и памет за хилядите невинни жертви и за изкорененото българско население от Одринска и Беломорска Тракия и голготата на бежанците. Президентът обръща внимание на въпроса за дължимите обезщетения за имотите на тракийските бежанци и изрази за ясен ангажимент към справедливите искания на тракийци.  \r\nВ интервю за „Фокус“  председателят на 44-ото Народно събрание Цвета Караянчева  коментира, че не бива въпросът за траскийските българи да се използва и преекспонирана с политически цели. Караянчева заяви, че посланието на Деня на Тракия е да помним миналото, да прощаваме, но и да разказваме историята, за да не се повтаря. По думите ѝ трябва да се помни силата на Българската армия и това, че никога българско знаме не е било пленено. „Това е ден, в който тракийците получават своята свобода. Една бленувана свобода на тези тракийски мъченици, които бяха прокудени от родните си места. Тракийците имат един девиз: „Прощавай, но не забравяй“. Бъдеще се гради с мир, а не с война“, посочи председателят на 44-ото Народно събрание. Караянчева заяви, че Денят на Тракия е дата, в която тракийците от всички краища на България се събират, за да отдадат почит на своите деди. Караянчева се включи в честванията на Деня на Тракия във Варна при Арката на 8-ми приморски пехотен полк. Председателят на парламента прие рапорта на командващия почетния караул. Организатори на отбелязването в морската столица бяха Тракийско дружество „Капитан Петко Войвода“, Община Варна, Военноморските сили, Съюза на офицерите и сержантите от запаса и резерва и Съюза на ветераните от войните. През 2006 година 26 март е признат официално от българското правителство за Ден на Тракия. На този ден се чества подвига на българските войни, паднали край Одрин и из тракийските полета, както и почитта и паметта към хилядите българи - тракийски бежанци, намерили подслон в пределите на България и запазили родовата си памет. Чества се като годишнина от деня, в който е превзета Одринската крепост на 26 март 1913 г. от Българската армия през Балканската война (1912-1913).   \r\nДеница КИТАНОВА", "date": "2019.03.26", "title": "България отбеляза Деня на Тракия и 106-ата годишнина от превземането на Одринската крепост (ОБЗОР)"}
{"url": "http://www.focus-news.net/news/2019/03/26/2639366/sofiya-protest-pod-mototo-ne-na-predatelstvoto-na-natsionalniya-interes-s-mobilen-paket-1-shte-se-provede-v-stolitsata-na-27-mart.html", "text": "Протест под мотото „Не, на предателството на националния интерес с Мобилен пакет 1” ще се проведе в столицата. Това съобщиха от пресцентъра на  Българска стопанска камара . Протестът ще бъде пред сградата на ДСБ (кръстовището на бул. \"Витоша\" и ул. \"Кърниградска\") на 27 март, от  12.00 ч. В него ще вземат участие превозвачи от цялата страна, обединени в Конфедерация на автобусните превозвачи (КАП).", "date": "2019.03.26", "title": "София: Протест под мотото „Не, на предателството на националния интерес с Мобилен пакет 1” ще се проведе в столицата на 27 март"}
{"url": "http://www.focus-news.net/news/2019/03/26/2639342/dimitar-dimitrov-kamara-na-avtomobilnite-prevozvachi-protest-v-sofiya-sreshtu-paketa-mobilnost-shte-ima-ochakvat-se-nad-250-dushi.html", "text": "Протест в София срещу пакета „Мобилност“ ще има, очакват се над 250 души. Това каза за  Агенция „Фокус“  изпълнителният директор на Камарата на автомобилните превозвачи Димитър Димитров по повод появилите се информации, че протестът се отменя. „Ще се случи това, което сме заявили. Имаме разрешително. Явно някои хора се притесняват от това и се опитват всячески да го саботират. Не смятам да ги правя известни, като ги назовавам“, каза още Димитров. Той допълни, че членове на Камарата ще протестират и в Страсбург. „Протестирахме и в Брюксел, ще протестираме утре и в Страсбург. Просто имаше ограничение - само един самолет от 100 души, няма как да събереш всички желаещи“, допълни той. Димитров уточни, че ако тези протести биха били от полза да забавят диалозите и пакетът \"Мобилност\" да придобие някакъв нормален, разумен и целесъобразен вид, или въобще да го няма, те ще продължат. „Ако успеем по този начин да накараме евродепутатите да се замислят. Почнали сме, ще играем мача до край“, допълни той.  \r\nИзпълнителният директор на Камарата на автомобилните превозвачи припомни, че протестът започва в 12.00 часа пред храм-паметника \"Св. Александър Невски. „Хората тръгват по ул. „Оборище“ към 12.30 часа. Ще завият наляво по улица „Г. С. Раковски“ и шествието продължава до сградата на Европейската комисия в София, където протестиращите ще останат до около 15.00 часа, докато имаме някаква информация какво се случва с гласуването в Еврейския парламент“, каза още той.  \r\nТеодора ПАТРОНОВА", "date": "2019.03.26", "title": "Димитър Димитров, Камара на автомобилните превозвачи: Протест в София срещу пакета „Мобилност“ ще има, очакват се над 250 души"}
{"url": "http://www.focus-news.net/news/2019/03/26/2639368/mariya-zaharova-sanktsiite-na-sasht-nyama-da-nakarat-rusiya-da-promeni-kursa-si-po-otnoshenie-na-venetsuela.html", "text": "Със заплахите си за нови санкции към Русия САЩ няма да я накарат да промени курса си и да се откаже от поддръжка на законната власт в Каракас. Това е официалната позиция на Москва, изразена в разпространен във вторник коментар на официалния представител на МВнР на РФ Мария Захарова по повод одобрения от Камарата на представителите в Конгреса на САЩ законопроект за опасност от руско влияние във Венецуела, предава  ТАСС .  \r\n\"Продължава агресивната реторика по адрес на Венецуела, открито се предприемат действия за организирането на държавен преврат в тази страна. Едновременно с това САЩ се опитват да заплашват всички, в това чисол и Русия, които сътрудничат с нейната законна власт.“, отбелязва руският дипломат. –Американският Конгрес разглежда по ускорена процедура законопроект за мерките за въздействие върху участниците в руско-венецуелското взаимодействие, като предполага, че на Москва може да се въздейства със санкции, към които Русия вече се приспособи и на които престана да обръща внимание“.  \r\nЗахарова е обърнала внимание и на факта, че високопоставени представители на администрацията на САЩ, които не успяха да сменят законната власт във Венецуела, в това число и благодарение на твърдата позиция на Русия в защита на международната право, са заявили, че не е приемливо \"враждебни чужди държави да се намесват в работите на Западното полукълбо“. \"Така нагледно се отразява отношението на Вашингтон към Венецуела и всички латиноамерикански държави, на които фактически се отказва правото на суверенитет \",  констатира официалният представител на МВнР на РФ.  \r\nСпоред нея, като подновяват разговора за актуалността на доктрината Монро, вашингтонските политици продължават да смятат Латинска Америка като зона на своите изключителни интереси. \"Не е напълно ясно какво тогава правят САЩ в Източното полукълбо \", пита Захарова.  \r\nНа 25 март Камарата на представителите в Конгреса на САЩ гласува в подкрепа на законопроекта, който задължава Държавния департамент да прецени дали има опасност от руска заплаха във Венецуела, както и за последиците за САЩ и техните съюзници. \"Законът за предотвратяване на руско-венецуелската заплаха \" задължава вашингтонската администрация да прецени каква е опасността от придобиване от руска страна на активите на корпорация  Citgo, която се занимава с преработка на нефт в САЩ. Основен акционер в нея е венецуелската държавна нефтена компания PDVSA. \r\nПрисъствие на военните   \r\nРуските специалисти са във Венецуела в строго съответствие с конституцията на републиката и двустранните междуправителствени съглашения за военно-техническо сътрудничество (ВТС), пояснява Захарова по повод заявлението на Главния секретариат на Организацията на американските държави (ОАД), в което се осъжда пристигането във Венецуела на два руски самолета с военнослужещи и товар.   \r\n\"Не сме изненадани от политически ангажираното изявление на Главния секретариат на ОАД, в което без причина Русия е обвинена за военна интервенция на територията на Венецуела и за нарушаване на венецуелския суверенитет.“ – отбелязва руският дипломат. – „За съжаление, не за първи път от Главния секретариат на ОАД изказват мнение, което е от компетенциите на държавите, членки на тази регионална организация. Убедени сме, че не е работа на техническия орган да дава указания за независимостта на съответната държава, с кого и как да развива сътрудничество, както и да дава оценка за статута на правителството на Венецуела, което притежава реалната власт (за разлика от самопровъзгласилия се президент Хуан Гуайдо)\". \r\nПо нейните думи, Москва взаимодейства с Каракас в строго съответствие с конституцията на Боливарската република и при пълно уважение на нейните законодателни норми. \"Фактът, че руски специалисти се намират на територията на Венецуела е регулиран от споразумение  между правителствата на  РФ и Венецуела за ВТС, подписано през май 2001 година и своевременно преминало през необходимите ратификационни процедури и в двете държави. Не е нужно Народното събрание на Венецуела да одобрява допълнителни мерки за развитие на двустранното ВТС, тъй като те се предприемат в рамките на споменатото споразумение \". \r\n\"От своя страна ние възнамеряваме да продължим да изграждаме конструктивно взаимноизгодно сътрудничество както с Венецуела, която се явява стратегически партньор на Русия, така и с останалите държави от Латинска Америка и Карибския басейн. При това в качеството си на постоянен наблюдател към ОАД Русия е заинтересована да укрепва всестранното взаимодействие с тази регионална структура \", - обобщава официалният представител на МВнР на РФ.   \r\nПо-рано вестник El Comercio съобщи, че самолетите Ан-124 и Ил-62 с руски военнослужители и 35 тона товари кацнаха в Каракас. Агенция  АР, като се позовава на източник от правителството на Венецуела, заяви, че те пристигат по споразумение в рамките на ВТС. По данни на агенцията руските военнослужещи идват в латиноамериканската държава, за да прегледат наличната техника на въоръжените сили на страната, да обучат венецуелци, които ще я обслужват и да обсъдят стратегически въпроси.    Ивелина Ватова", "date": "2019.03.26", "title": "Мария Захарова: Санкциите на САЩ няма да накарат Русия да промени курса си по отношение на Венецуела"}
