{"url": "http://www.focus-news.net/news/2018/11/15/2590919/afp-hilyadi-protestiraha-sreshtu-cheshkiya-premier-andrey-babish-v-praga.html", "text": "Хиляди протестираха в Прага в четвъртък срещу чешкия премиер Андрей Бабиш, след като синът му каза, че е бил насилствено изпратен в чужбина, за да осуети разследването на измамите на баща си, предава  AFP . \r\nБабиш, бивш комунист, е изправен пред наказателни обвинения за предполагаеми измами със субсидии от ЕС, както и твърдения, че той е сътрудничил на тайната полиция през 80-те години, когато бившата Чехословакия е била под контрола на Москва, пише агенцията. \r\nСинът му от първия му брак съобщи на чешки медии, че е бил изпратен в чужбина против неговото желание, за да възпрепятства разследването на измами, което накара опозиционните партии да се обединят тази седмица в търсене на искане за вот на недоверие срещу кабинета на Бабиш. \r\nПротестиращите срещу милиардера Бабиш, за когото Форбс твърди, че е вторият най-богат чешки гражданин, носеха лозунги, които го призоваха да подаде оставка.  Юлиян Марков", "date": "2018.11.15", "title": "AFP: Хиляди протестираха срещу чешкия премиер Андрей Бабиш  в Прага"}
{"url": "http://www.focus-news.net/news/2018/11/15/2590888/pazardzhik-uchenitsi-ot-panagyurishte-se-zapoznaha-s-istoriyata-na-uchilishteto-prez-vazrazhdaneto.html", "text": "Ученици от СУ „Нешо Бончев“ в Панагюрище посетиха Историческия музей в града, съобщи за  Радио „Фокус“ – Пазарджик  директорът на музей доц. д-р Атанас Шопов. Той обясни, че посещението е свързано с изпълнението на една от дейностите по проект „Възрожденски дух и предприемачество на българина“. „Те се запознаха с любопитни факти, като например, че корените на знанието в Панагюрище датират още от 17-то столетие, когато един даскал купил книга и я оставил в църквата „Св. Тодор Тирон“, с това какво е представлявало Панагюрското училище, съд създаването на читалище „Виделина“.  Децата се потопиха в атмосферата на Панагюрското възрожденско училище. Те разгледаха  зала  „Панагюрище XV – XIX в“. Видяха как е изглеждала една класна стая от възрожденското училище, пособията и средствата, които са използвани, задължително присъстващите в обучението таблици, Рибния буквар, който присъстващите имаха възможност да видят в оригинал. От експозицията силно впечатление на децата направи печатът на училищата /мъжко и девическо/, снимковият материал на учителите, преподавали в Панагюрското школо, първият български печатан календар на Цвятко Хаджигеоргиев“, обясни доц. Шопов. Той допълни, че от книгите, до която те са се докоснали е последното ценно дарение на Исторически музей – „Лондонското четвероевангелие“ на цар Иван Александър от 14 век. \r\nВаня НИКОЛОВА", "date": "2018.11.15", "title": "Пазарджик: Ученици от Панагюрище се запознаха с историята на училището през Възраждането"}
{"url": "http://www.focus-news.net/news/2018/11/15/2590887/sport-kazahstan-zavarshi-naravno-11-s-latviya.html", "text": "Футбол:  Селекционерът Станимир Стоилов и водения от него национален отбор на Казахстан завърши наравно 1:1 с Латвия в мач от турнира „Лига на нациите“, който се изигра в Астана. В първия двубой в Рига резултатът също беше 1:1, така Казахстан остава на втората позиция в Група 1 на Лига D с 6 точки, а Латвия е на трето място с 3. По-късно днес водачът и сигурен победител в групата Грузия с 12 точки, гостува на последния Андора  с 2 точки.", "date": "2018.11.15", "title": "Спорт: Казахстан завърши наравно 1:1 с Латвия"}
{"url": "http://www.focus-news.net/news/2018/11/15/2590886/nezavisen-makedoniya-grupa-grazhdani-i-tazi-vecher-protestirat-pred-sgradata-na-makedonskoto-pravitelstvo-zaradi-byagstvoto-na-nikola-gruevski.html", "text": "Група от граждани протестират пред сградата на македонското правителството тази вечер и искат поемане на отговорност за бягството на Никола Груевски. Присъстващите поискаха незабавна оставка на министъра на вътрешните работи Оливър Спасовски, както и задържане на Сашо Миялков, бившият директор на Управлението за сигурност и контраразузнаване и братовчед на Груевски. \r\nГражданите протестираха мирно пред властта и вчера под мотото \"Няма справедливост, няма мир\". Те настояха представители на правителството да се включат в протеста, които под същото мото са протестирали и преди падането от власт на Груевски. \r\nМакедонското министерство на правосъдието заяви в понеделник, че е подготвена необходимата документация за екстрадицията, след като има известие в МВР, че Груевски е в Унгария. За екстрадиция на Груевски са необходими документи от съда - влязла в сила присъда, извлечение от НК за описанието на извършеното престъпление и давността  на наказателното преследване до надлежния орган в държавата, от която се иска екстрадиция.  Юлиян Марков", "date": "2018.11.15", "title": "„Независен“ (Македония): Група граждани и тази вечер протестират пред сградата на македонското правителство заради бягството на Никола Груевски"}
{"url": "http://www.focus-news.net/news/2018/11/15/2590889/balgariya-predlaga-na-svetovnata-organizatsiya-po-turizam-i-yunesko-da-bade-sazdaden-svetoven-pat-na-drevnite-tsivilizatsii-obzor.html", "text": "България предлага на Световната организация по туризъм и ЮНЕСКО да бъда създаден „Световен път на древните цивилизации“. Новината съобщи министърът на туризма Николина Ангелкова по време на втория Международен конгрес на световните цивилизации и историческите маршрути. „Идеята е да създадем „Световен път на древните цивилизации“ – нещо като „По пътя на коприната“. Защото смятам, че наистина е много важно всеки един от нас да познава своето наследство – това, което предците ни са оставили по нашите земи. И да се опитаме максимално да се възползваме от това богатство и да дадем възможност на хората, които живеят по тези места, да се развиват, стъпвайки именно върху културно-историческото наследство“, обясни Ангелкова. Тя посочи, че се надява Световната организация по туризъм да подкрепи идеята. „За да може да идентифицираме всички световни цивилизации – от Азия, Европа, Африка, Америка, Австралия… Идеята е да поканим абсолютно всички континенти да се включат и да създадем един такъв път на древните цивилизации с идея те максимално да бъдат опознати. И да се създадат маршрути, които да бъдат фокусирани изцяло върху културно-историческото наследство. Ще представим тази идея, след което следва обсъждане със Световната организация по туризъм и смятам, че е добре да включим и ЮНЕСКО, за да може да имаме успех. И смятам, че ако това се приеме, ще бъде важно за България като инициатор“, каза още тя и посочи, че част от българските обекти, които ще се включат в маршрута, със сигурност ще бъдат тези, които са част от списъка на ЮНЕСКО. \r\nМинистър Ангелкова обясни, че за България е чест за втори път да е домакин на такова престижно събитие. „Това ни дава възможност да видим как световните цивилизации могат да бъдат върнати чрез туризъм. През хилядолетията, които бележат напредъка на човечеството, цивилизациите са процъфтявали и са западали, но са ни оставили своето културно наследство. И съхранявайки го, можем да започнем международен диалог за общото между нас, възприемайки културата не като нещо статистично и старо, а като динамична система от ценности, която постоянно се развива“, заяви министърът на туризма. Ангелкова посочи, че туризмът е доказал потенциала си като един от основните генератори на растеж на световната икономика. „Той има дял от 10,4% от световния брутен вътрешен продукт и дава заетост на над 113 млн. души по света. България е част от тези положителни тенденции – туризмът има дял от почти 13% от БВП и работим упорито страната ни да се наложи като четирисезонна дестинация“, коментира тя.  \r\nПо време на откриването на конгреса, депутатът от ГЕРБ и председател на парламентарната комисия по култура и медии Вежди Рашидов коментира, че българите все още сме непознати за света, защото дълго време сме живели в капсулирана система. „И от 15 години усилено водим политика светът да види една много стара държава с много наслоени култури“, каза още Рашидов. Той посочи, че скоро му предстои среща с президента на ЮНЕСКО, на която ще предложи църквата „Св. Стефан“ в Истанбул да влезе в списъка със световно културно наследство на организацията. \r\nПо-късно през деня в рамките на конгреса в Античния културно-комуникационен комплекс „Сердика“ беше открито и туристическо изложение, на което бяха представени български традиционни продукти. „Вярвам, че именно на едно такова събитие – където са и представителите на отделните общини, региони и занаяти, бихме могли да покажем късче от огромната история, култура и традиции, които има нашата страна“, каза министър Ангелкова по време на тържественото откриване на изложението. В него взеха участие народната певица Валя Балканска, родопски гайдари, танцови ансамбли и кукери, които направиха така, че българските обичаи и традиции да оживеят пред погледите на гостите на конгреса. \r\nЦветилена СИМЕОНОВА", "date": "2018.11.15", "title": "България предлага на Световната организация по туризъм и ЮНЕСКО да бъде създаден „Световен път на древните цивилизации“ (ОБЗОР)"}
{"url": "http://www.focus-news.net/news/2018/11/15/2590891/kmetat-na-smolyan-nikolay-melemov-e-pobeditel-v-kategoriyata-kmet-na-grazhdanite-za-sredna-obshtina-v-natsionalniya-onlayn-konkurs-kmet-na-godinata-2018.html", "text": "Кметът на Смолян Николай Мелемов е победител в категорията \"Кмет на гражданите\" за средна община  в националния онлайн конкурс \"Кмет на годината 2018\", организиран от Портала на българските общини Kmeta.bg. Това съобщиха от пресцентъра на  Община Смолян.   Наградата му бе връчена от омбудсмана Мая Манолова. \"Всеки от нас ежедневно се труди и старае за бъдещето на своята община. Благодаря на г-н Боян Томов, че превърна конкурса \"Кмет на годината\" в традиция\", обърна се от своя страна кметът на Смолян Николай Мелемов.  \r\nТой благодари на всички негови съграждани, които са го подкрепили в гласуването, защото най-важно за един кмет е подкрепата на хората и да бъде оценено това, което е направено през  годините за благоустрояването и развитието на Смолян.    \r\nС впечатляващото изпълнение на песента \"Нелла Фантазия\" от талантливия 12-годишен Тодор Борисов започна официалната церемония за връчване на наградите „Кмет на годината 2018” в зала 9 на НДК, София. Тук бяха градоначалници от цялата страна. Порталът на българските общини Kmeta.bg за шеста поредна година организира национално допитване, в което хиляди българи с вота си оценяват свършеното в градовете им.  \r\nКонкурсът „Кмет на годината” се превърна във важно състезание между кметовете в надпревара на идеи и на добри практики в полза на гражданите.  \r\nГласуването стартира на 22 октомври 2018 г ., проведе се на два етапа и приключи на 13 ноември 2018 г . Хората от цялата страна гласуваха в 10 категории и оценяваха градоначалниците в малка, средна и голяма община.  Днес кметовете, събрали най-голямо одобрение  бяха отличени.  \r\nЦеремонията уважиха  Мария Габриел, еврокомисар с ресор \"Цифрова икономика и общество\",  омбудсманът Мая Манолова, министри, депутати, представители на бизнеса, спортисти и общественици.", "date": "2018.11.15", "title": "Кметът на Смолян Николай Мелемов е победител в категорията \"Кмет на гражданите\" за средна община  в националния онлайн конкурс \"Кмет на годината 2018”"}
{"url": "http://www.focus-news.net/news/2018/11/15/2590896/plovdiv-sedem-darveta-shte-badat-zasadeni-v-grada-na-mezhdunarodniya-den-na-tolerantnostta.html", "text": "Седем дървета като символ на мирното съжителство на различните народности в Пловдив ще бъдат засадени в центъра на града на Международния ден на толерантността - 16 ноември. Това съобщиха за  Радио „Фокус“-Пловдив  от Фондация „Заедно“.  \r\nПървата етно градина в града се създава по идея на Кристиан Ангелов и приятелите му от младежката организация  нa “Шалом” в Пловдив. Инициативата на Фондация “Заедно” се осъществява със съдействието на кмета на район “Централен” Георги Стаменов, еколозите от районната администрация и ОП “Паркове и градини”. В засаждането на дърветата ще участват  деца от различните общности – арменска, българска, еврейска, италианска, руска и турска. Сред тях са Мирела Калчева и Ичо Динков – дванайсетокласници от СУ „Св. Софроний Врачански“, които работят по проект за религиозна и етническата толерантност по програма „ЕРАЗЪМ+“; Джорджо Кристиано (12г.) от училище “Алеко Константинов”; ученици от „Адраха колеж“; Едуард Агопян, студент във ВТУ “Тодор Каблешков”; Гюлназ Ибиш и Денис Мустафов oт СУ „Св.Константин-Кирил Философ“; Владислава Аксенова (17г.) от гимназия “Класик” и Данаил Рижов (15г.) от ЕГ “Иван Вазов”. \r\nСедмото дърво ще е символ на всички останали етноси,  чиито живот, култура и история, са свързани с най-стария жив град в Европа. Засаждането на градината символично се свързва и с предстоящото обновяване на Дондуковата градина в центъра на града, която е едно от любимите места за разходка и отдих на жителите в историческия център на Пловдив. Събитието ще се проведе утре от 10.30 ч. на площада пред Дома на младоженците, до Паметника на благодарността. Очаква се през късната пролет на 2019 г. засадените лагерстремии да цъфнат в различни цветове и да предават много жизненост, положителна енергия и цветно настроение.", "date": "2018.11.15", "title": "Пловдив: Седем дървета ще бъдат засадени в града на Международния ден на толерантността"}
{"url": "http://www.focus-news.net/news/2018/11/15/2590892/pernik-protestirashtite-sreshtu-tsenite-gorivata-i-niskite-dohodi-vdignaha-blokadata-na-am-lyulin-i-p-v-daskalovo.html", "text": "Протестиращите срещу цените горивата и ниските доходи вдигнаха блокадата на автомагистрала „Люлин“ и пътен възел „Даскалово“, предаде репортер на  Агенция „Фокус“ . Протестът премина спокойно и в момента участниците в него се изтеглят в посока центъра на града. Гражданите на Перник изразяват недоволството си за четвърта поредна вечер.", "date": "2018.11.15", "title": "Перник: Протестиращите срещу цените горивата и ниските доходи вдигнаха блокадата на АМ „Люлин“ и п. в. „Даскалово“"}
{"url": "http://www.focus-news.net/news/2018/11/15/2590897/premierat-boyko-borisov-prizova-za-sazdavane-na-moshtna-tsifrova-ikonomika-na-balkanite-obzor.html", "text": "Държавите на Балканите трябва заедно да създадем мощна балканска цифрова икономика и да дръпнем напред в следващите години. Това каза премиерът Бойко Борисов на откриването на четвъртото издание на Startup Europe Summit в Интер Експо Център. Според българския министър-председател Балканите могат да станат регион на стартъп хъбове в IT сектора. По думите му младите хора на Балканите години наред са се прославяли с уменията си за хакерски атаки и измами с кредитни карти, но е време потенциалът им да бъде впрегнат в градивно развитие. По думите му неслучайно, когато се говори за пътна инфраструктура, се говори и за дигитална, защото тя е бъдещето. Премиерът пожела успех на форума, който да създаде нови възможности за граждани от всички балкански страни, които по думите му, не трябва да се делят.  \r\nСъбитието в София събра на 500 души от Startup компании. Еврокомисарят по цифровата икономка Мария Габриел подчерта, че форумът е едно от най-важните събития в IT сектора и за пръв път събира толкова участници. По думите ѝ стартиращите предприятие са в основата на нашето време. „Ако през XIX век това са железниците, през XX век - радиото и телевизия, то XXI век е на Startup иновативните компании“, заяви Габриел. Тя съобщи, че в края на 2018 ще бъде отворена нова покана за 8 милиона евро в рамките на програмата „Хоризонт 2020“ в подкрепа на хъбовете за цифрови иновации в региони, които досега не са достатъчно добре покрит. По думите ѝ най-късно през следващата година трябва да приключи процесът по завършване на единния европейския цифров пазар. \r\nКметът на София Йорданка Фандъкова приветства участниците във форума с думите, че именно в младите и иновативни хора е надеждата за по-бърза промяна и модернизация на градове. По думите ѝ в последните години столицата се е утвърдила като регионален център на комуникационните и информационните технологии и над 40 хил. души са заети в тези сфери. „Работата ми като кмет ме е научила, че не всичко може да стане с бързината на дигиталния свят, но съм убедена, че новите цифрови технологии ще помогнат да имаме повече и по-бързи отговори и да решаваме повече проблеми“, каза още Фандъкова. По думите ѝ благодарение на младите и предприемачи хора градът се нарежда в топ 10 на източноевропейските региони на бъдещето. \r\nНа форума освен министър-председателят на България Бойко Борисов, присъстваха също и премиерът на Македония Зоран Заев, премиерът на Сърбия Ана Бърнабич, премиерът на Черна гора Душко Маркович и министри от Албания, Босна и Херцеговина, Косово, Черна гора, Македония и Сърбия. Тазгодишната среща Startup Europe Summit бе свързана с Програмата в областта на цифровите технологии за Западните Балкани, която цели да подкрепи прехода в региона и да донесе ползи от цифровата трансформация на своите граждани, като спомогне за модернизиране на публичните администрации, за укрепване на киберсигурността, за увеличаване на свързаността и за подобряване на бизнес климата.", "date": "2018.11.15", "title": "Премиерът Бойко Борисов призова за създаване на мощна цифрова икономика на Балканите (ОБЗОР)"}
{"url": "http://www.focus-news.net/news/2018/11/15/2590894/parlamentat-prie-na-parvo-chetene-merki-za-zashtita-na-zhertvite-na-domashno-nasilie-obzor.html", "text": "Единодушно парламентът прие на първо четене предложенията на ГЕРБ за изменения в Наказателния кодекс за защита на жертвите на домашно насилие. С тях се предлага психологическият тормоз и преследването да се инкриминират, а наказанието за това да бъде до 5 години затвор. Въвежда се и инкриминиране на всички форми на системно преследване. С промените ще се осигури защита за потенциалните жертви на принудителни бракове, които може да бъдат задължени от техните семейства да напуснат страната. През Наказателния кодекс се предвиждат промени в Наказателно-процесуалния кодекс и в Закона за изпълнение на наказанията и задържането под стража. Жертвите на домашно насилие ще бъдат уведомявани, ако задържаният извършител на деянието спрямо тях избяга или бъде пуснат на свобода. Измененията се подкрепят от Министерството на правосъдието. Неправителствени организации предлагат да се уточни, че жертви на домашно насилие са не само брачни партньори, но и хора във фактическо съжителство. Председателят на парламента Цвета Караянчева, която е инициатор на промените, заяви, че не трябва да сме зрители на домашното насилие, а участници в предотвратяването му. „Дошло е времето за реални действия“, обяви тя. „Момче и момиче имат любовна връзка за няколко месеца, без брак. Момичето решава, че трябва да излезе от връзката. Момчето всеки ден ѝ оставя по една роза на колата. Момичето е в стрес и истерия, когато излиза и вижда розата. Пред МВР той казва, че нищо не прави като ѝ поставя роза на колата. Да, но това е системно и психическо насилие. Ако не се вземат мерки - това може да прерасне в убийство или самоубийство“, даде пример Цвета Караянчева и изтъкна, че жертвите на домашно насилие трябва да знаят, че има начин да сезират органите на реда. \r\nБиляна ИВАНОВА", "date": "2018.11.15", "title": "Парламентът прие на първо четене мерки за защита на жертвите на домашно насилие (ОБЗОР)"}
{"url": "http://www.focus-news.net/news/2018/11/15/2590895/stolichna-obshtina-shte-uchastva-v-targa-za-kashtata-na-peyo-yavorov-edva-kogato-badat-uredeni-vsichki-neyasnoti-okolo-imota-obzor.html", "text": "Столична община ще участва в търга за къщата на поета Пейо Яворов, едва когато бъдат уредени всички спорове, неясноти и възбрани, свързани с имота. Това обяви кметът на София Йорданка Фандъкова, която подчерта, че преди да бъдат инвестирани публични средства за придобиване на сградата, трябва да се изясни всичко около собствеността ѝ. „За мен къщата на Яворов е изключително ценен културен и архитектурен обект в София, ценен за всеки софиянец и всеки българин. Затова бих искала да потвърдя нашето желание, както и подкрепата от страна на правителството, за финансиране на участието за закупуване на къщата“, обяви Фандъкова. Тя уточни, че е възложила правен анализ на целия казус, който е установил няколко сериозни проблема около имота. „Съществуват множество неясноти, които трябва да бъдат уточнени преди да се включим и да участваме в публичната продан“, посочи столичният кмет. „На първо място съдебният спор, който доведе до тази публична продан, не е завършил. Рискът за всеки евентуален купувач, докато не се произнесе ВКС да реши окончателно случая, е огромен“, уточни тя. „На второ място има още две вписани възбрани върху имота, освен тази заради която е обявена публичната продан“, допълни Фандъкова, като отбеляза, че има и поредица разминавания в документите за собственост. „Така че на първо място трябва да се изчистят от собствениците всички тези въпроси, всички спорове и възбрани трябва да бъдат окончателно уредени преди или поне по време на продажбата. Ние сме готови след изчистване на всички тези въпроси да участваме с финансовата подкрепа на държавата в закупуването на тази къща“, заяви Йорданка Фандъкова. Тя увери, че дори и Общината да не успее да придобие имота, той не може да бъде променян или престрояван, тъй като е паметник на културата. Според нея именно поради тази причина къщата едва ли ще бъде обект на интерес от друг купувач. „Не бих могла категорично да кажа дали няма да бъде интересна за някого, но аз лично смятам, че всеки сериозен купувач би следвало да разсъждава като нас и да знае, че най-напред би трябвало да се изчистят всички спорни неясноти и тогава вече да може да се участва в търг“, коментира тя. „Потвърждавам нашето желание да придобием къщата на Яворов, но само при ясни условия. Не можем да купуваме котка в чувал. Трябва да са изяснени всички въпроси“, заяви кметът на София. „Фокус“ припомня, че  къщата-музей на поета и революционер Пейо Яворов се продава от частен съдебен изпълнител. Имотът, намиращ се на бул. „Раковски“ № 136, е оценен на 1 628 758 лева. Обявата за търга е публикувана на 11 октомври 2018 г. и той трябва да приключи на 16 ноември 2018 г.  \r\nВ тази къща от ноември 1912 г. до трагичната нощ на 30 ноември 1913 г. живеят Пейо Яворов и Лора Каравелова. От 1963 г. къщата функционира като музей, съхраняващ ценни сбирки от ръкописи, оригинални фотографии, личната библиотека на поета, първите му издания с автографи, оръжейната му колекция. Лични вещи на Пейо Яворов, Мина Тодорова, Лора Каравелова, живописни платна, графични листове и произведения на пластичното изкуство от бележити български творци.  \r\nВесела АЛЕКСАНДРОВА", "date": "2018.11.15", "title": "Столична община ще участва в търга за къщата на Пейо Яворов, едва когато бъдат уредени всички неясноти около имота (ОБЗОР)"}
{"url": "http://www.focus-news.net/news/2018/11/15/2590890/tacc-v-ukrainski-pristanishta-sa-zadarzhani-15-koraba-koito-sa-akostirali-v-krimski-pristanishta.html", "text": "Украйна е спряла и държи  в пристанищата Бердянск и Мариупол 15 кораба, които са посещавали  Крим. Това съобщи в четвъртък информационната агенция УНН по информация от Държавната гранична служба на страната, предава  TACC . \r\n\"Като цяло 15 плавателни съда са били задържани и се намират в пристанищата на Бердянск и Мариупол, някои от тях са арестувани, а за други продължават съответните съдебни производства\", цитира агенцията данните на граничните служби. \r\nМинистерството отбеляза, че украинските граничари наблюдават още 940 \"съда на нарушители\", повечето от които са плавателни съдове, обслужващи кримските пристанища. \r\nИнформацията не уточнява кои съдове са били задържани и с каква националност са.  Юлиян Марков", "date": "2018.11.15", "title": "TACC: В украински пристанища са задържани 15 кораба, които са акостирали в кримски пристанища"}
{"url": "http://www.focus-news.net/news/2018/11/15/2590898/alsat-m-nikola-gruevski-e-izbyagal-prez-albaniya-i-cherna-gora-s-diplomaticheski-avtomobil-na-ungarskoto-posolstvo.html", "text": "Никола Груевски е избягал през Албания и Черна Гора с дипломатически автомобил на унгарското посолство, съобщава македонският телевизионен канал  “Алсат М“ \r\nБившият премиер Никола Груевски на 11 ноември нелегално е преминал границата с Албания и се е отправил директно в унгарското посолство в Тирана. Албанската полиция късно следобед потвърди, че вечерта на 11 ноември Груевски е напуснал Албания и влязъл в Черна гора през граничен пункт при Шкодренското езеро, но за бившия премиер няма електронни данни от къде и кога е влязъл в Албания. \r\nПрессъобщението  от Министерството на вътрешните работи на Албания гласи : \r\n\"Гражданинът Никола Груевски на 11.11.2018 г. около 19:11 часа е излязъл от територията на Република Албания на ГКПП Хан и Хотит към Черна гора като пътник в автомобил с регистрационен номер CD1013A собственост на посолството на Унгария в Тирана. На 11.11.2018 г. за гражданина Никола Груевски не е имало никакво изявление на границата или уведомление, че е човек, който се издирва. \" \r\nГруевски на този граничен пункт, както предават албанските медии се е възползвал от своята лична карта и е отчетен в албанската система само на излизане от границата. На следващия ден Груевски се обади от Будапеща и обяви, че търси убежище в Унгария. Както проучиха албанските медии, според информация от Черна гора, след това Груевски е преминал в Сърбия, от където е влязъл в Унгария с помощта на унгарски дипломати. Официални позиция на унгарското посолство в Тирана за такава информация е, че не коментират събития, които са в развитие. \r\nДосега, първоначалните спекулациите бяха, че Груевски за Унгария е избягал през Сърбия , преминавайки незаконно македонската северната граница.  Юлиян Марков", "date": "2018.11.15", "title": "„Алсат М“: Никола Груевски е избягал през Албания и Черна Гора с дипломатически автомобил на унгарското посолство"}
{"url": "http://www.focus-news.net/news/2018/11/15/2590893/sitel-makedoniya-prezidentat-georgi-ivanov-se-samnyava-che-e-sleden-ot-ubk.html", "text": "Президентът Георги Иванов се съмнява, че е следен от Управлението за сигурност и контраразузнаване, съобщава македонският телевизионен канaл  “Сител“ \r\nНа базата на какво Управлението за сигурност и контраразузнаване следи дейността на президента на държавата и неговия офис? Това е въпросът, който днес  в кореспонденция до УБК, Министерството на вътрешните работи и до Наказателния съд е изпратил държавният глава Георги Иванов. Той се съмнява, че е следен от службите заради бележка на УБК, в която е посочено, че бившият министър  Миле Янакиески, след бягството на  Груевски, чрез посредник е поискал помилване от президента, а ако това не се случи и той ще избяга. Тази бележка от УБК е причината за вчерашното задържане на Янакиески. \r\n\"Остава неясно, въз основа на какво се наблюдават действията на президента Иванов и неговия кабинет от УБК? ... Очевидно е, че продължава практиката на генериране на кризи в македонското общество от безотговорно поведение на членове на УБК, нещо, което президентът Иванов подчерта в годишното си обръщение към депутатите през 2017 г. \", пише в изявление на канцеларията на държавния глава .  Юлиян Марков", "date": "2018.11.15", "title": "„Сител“ (Македония): Президентът Георги Иванов се съмнява, че е следен от УБК"}
{"url": "http://www.focus-news.net/news/2018/11/15/2590505/delegatsiya-na-grupata-za-priyatelstvo-s-balgariya-na-uzbekistanskiya-parlament-vodena-ot-neyniya-predsedatel-avazbek-zhalilov-e-na-poseshtenie-v-balgariya.html", "text": "Делегация на групата за приятелство с България в Законодателната камара на Олий Мажлиса на Узбекистан, водена от нейния председател Авазбек Жалилов, е на посещение в България. Това съобщиха от пресцентъра на  Народното събрание . Визитата е по покана на председателя на Групата за приятелство България – Узбекистан в Народното събрание Адлен Шевкед.  \r\nВ 11.00 часа в зала „Запад“ узбекистанските парламентаристи ще разговарят с председателя на Комисията по икономическа политика и туризъм Петър Кънев. В 11.30 часа с тях ще се срещне председателят на Комисията по външна политика Джема Грозданова.  \r\nПреди срещите делегацията на групата за приятелство с България в Законодателната камара на Олий Мажлиса ще бъде приветствана в пленарната зала на Народното събрание.  \r\nВ рамките на визитата си в България узбекистанските парламентаристи ще разговарят и със заместник-председателя на Народното събрание Емил Христов, със заместник-министъра на външните работи Юрий Щерк, със заместник-министъра на икономиката Лилия Иванова и със заместник-министъра на туризма Ирена Георгиева. Делегацията ще посети Пловдив и Кърджали и ще разгледа Археологическия средновековен комплекс „Перперикон“, Тракийското светилище край село Татул и Бачковския манастир.", "date": "2018.11.15", "title": "Делегация на групата за приятелство с България на узбекистанския парламент, водена от нейния председател Авазбек Жалилов, е на посещение в България"}
{"url": "http://www.focus-news.net/news/2018/11/15/2590470/bsp-vnese-za-vtori-pat-iskane-v-api-za-nezavisima-proverka-na-magistralite-v-stranata-obzor.html", "text": "БСП внесе за втори път искане в Агенция „Пътна инфраструктура“ за независима проверка на магистралите в страната. Лидерът на партията Корнелия Нинова обясни, че действията им идват в отговор на Камарата на строителите, които настояха за оставките на четиримата депутати от левицата, внесли първото искане. Преди седмица Елена Йончева, Христо Проданов, Крум Зарков и Георги Свиленски поискаха от АПИ независима европейска лаборатория да провери определени участъци от магистралите, които са строени през последните пет години. От Камарата на строителите реагираха като поискаха оставките на четиримата депутати в срок до 18 ноември и дори заплашиха, че ще блокират парламента, за да не ги допускат до работа.  \r\nВ сряда Нинова обяви, че с внасянето на искането, сега подписано от всички 79 народни представители на БСП, те застават зад четиримата си колеги и се обявяват за нормалността в държавата. Според нея реакцията на Камарата на строителите е абсурдна за нормална, европейска, правова държава, а работата на бизнеса не е да ограничава конституционни права на народни представители. „Показателна е втората акция на едрия бизнес в България, след първата, в която застанаха зад Валери Симеонов и заплашиха, че ще изкарат работници срещу майките. Искаме да се върне нормалността, законността и правовия ред и всеки да прави това, за което е избран“, коментира Нинова.  \r\nТя подчерта, че въпросната проверка трябва да се осъществи от независима европейска лаборатория, която не е работила в България, няма представителство тук и не е несвързана по никакъв начин със страната ни. По думите на Нинова от АПИ са отговорили, че и до сега са правени проверки, но само по документи, докато от БСП настояват за експериментална. „Да се вземат ядки от тези места, които сме посочили, и да се направи обективен анализ на качеството и на изпълнението“, поясни тя. На въпрос какво ще предприеме парламентарната й група, ако от АПИ откажат проверката, тя отговори: „Ще продължим по европейска линия.“ Нинова припомни и, че преди повече от година народният представител от \"БСП за България“ Жельо Бойчев е внесъл сигнали в прокуратурата за незаконосъобразно разходване на средства за изграждането на магистрали. „Внесохме ги с много конкретни факти и доказателства и би трябвало прокуратурата да се занимава и с този въпрос“, каза тя. \r\nВесела АЛЕКСАНДРОВА", "date": "2018.11.15", "title": "БСП внесе за втори път искане в АПИ за независима проверка на магистралите в страната (ОБЗОР)"}
{"url": "http://www.focus-news.net/news/2018/11/15/2590468/pregled-na-osnovnite-temi-v-svetovniya-pechat-agentsiya-fokus.html", "text": "Спадът в германската икономика е сред водещите новини в икономическите секции на американските медии. Израелските медии обсъждат оставката на министъра на отбраната Авигдор Либерман и евентуалните последствия за кабинета на премиера Бенямин Нетаняху. Турският печат обсъжда опасенията на Европейския съюз, че средствата, предназначени за бежанците от Сирия не достигат до тях. \r\n*** Германската икономика се сви с малко през третата тримесечие на 2018 година, първият такъв случай от началото на 2015 година, което се дължи на спад на износа и затруднения при сертифицирането на нови автомобили на фона на по-строгите изисквания за вредните емисии, пише  американското издание The Washington Times . \r\nФедералната статистическа служба потвърди в сряда, че производството е намаляло с 0,2% през третото тримесечие. Службата заяви, че износът е намалял, а вносът се е увеличил през посочени период, което означава, че в сравнение с предходния тримесечен период е имало нетно утежняване на търговията. \r\nМинистерството на икономиката заяви в изявление, че \"еднократни ефекти през третото тримесечие водят до прекъсване на възхода\", тъй като големите производители на автомобили, включително Daimler и Volkswagen, имаха затруднения да изкарат на пазара нови автомобили, сертифицирани по по-строги стандарти за изпитване на емисиите. Това ги накара да оттеглят автомобилите преди крайния срок за изпитване на 1 септември и причини недостиг на коли, които да продадат на потребителите след това. \r\nМориц Деглер, икономист в \"Оксфорд Икономикс\", заяви, че спадът в автопроизводството и неговото влияние върху веригата за доставки на индустрията биха могли да отнемат половин процент от брутния вътрешен продукт. \r\nТой предвижда икономиката да се върне на 0.6% ръст през четвъртото тримесечие, след като автомобилният ефект отслабне. \r\nСпадът последва увеличение от 0,5% през второто тримесечие и 0,4% в първото. Причината е, че растежът се забавя в икономиката на 19-те страни от еврозоната. Икономистите казват, че отслабването на растежа вероятно няма да бъде достатъчно, за да накара Европейската централна банка да отмени плановете си да прекрати стимулите за покупка на облигации в размер на 2,5 трилиона евро (2,9 милиарда долара) в края на годината. \r\nИкономистът на ING Карстен Бржески казва, че признаците сочат обрат, но че спадът през третото тримесечие е \"нов призив за събуждане, че политическата стабилност и силният растеж в никакъв случай не са даденост“. \r\n***  Ейбрахам Линкълн, Джордж Вашингтон, Уинстън Чърчил и дори Барак Обама: има много исторически личности, към които американците са се обръщали за вдъхновение в моменти на политическа безизходица. Това е още по-вярно, когато става въпрос за междинните избори, които се състояха само преди една седмица. Но наскоро аз открих дори по-изненадващ лидер, който предлага множество политически уроци, които си струва да споменем: Чингис Хан, пише Кейси Чалк, който смята, че „бруталният военачалник е разбирал как да управлява далновидно и дори хуманно“. Материалът е публикуван от  електронното издание на авторитетното списание The American Conservative  и Агенция „Фокус“ го предлага без редакторска намеса. \r\n„Напълно сериозен съм. \r\nКато бивш учител по история аз взех да чета „Ченгиз Хан и създаването на модерния свят“ на Джак Уедърфорд, защото осъзнах, че знам относително малко за един от най-влиятелните хора в човешката история. Учените са изчислили, че 0,5% от хората имат ДНК от Чингис Хан, което е може би един от най-добрите начини да се определи историческото значение на някой. Но това е само върхът на айсберга, Монголският военачалник завладява огромна част от цивилизования свят на XIII век, включително една трета от населението му. Той създава една от първите международни пощенски системи. Той изповядва универсална свобода на религиите на всичките територии, които е завладял – всъщност, някои от най-прославените му генерали са Християни. \r\nРазбира се, Чингис Хан също е генерал, който не показва никаква милост към враговете, които му се изпречват на пътя, сравнявайки цели градове със земята и използвайки заловени мирни граждани като заместител на гюлета. Въпреки това, дори най-жестоките военни гении (например Наполеон) продължават да са гении и ни бихме били разумни да помислим какво ги прави успешни, особено ако са такива, които са били считани за аутсайдери. В случая на Ченгис Хан ние имаме лидер, който изминава пътя от абсолютна неизвестност в едно от най-затънтените ъгълчета на Азия до най-великата, най-ужасяваща военна фигура на средновековния период и може би, въобще в човешката история. Това не е късмет – монголецът на име Темуджин не е бил само надарен военен стратег, но и далновиден, хитър политически лидер. \r\nДокато Чингис Хан консолидира контрола си върху отчаяните племена от степта на Северна Азия, той обръща традиционната властова структура с главата нагоре. Когато едно от племената не изпълнява обещанието си да се присъедини към него във война и разграбва лагера му, докато той отсъства, Чингис Хан безпрецедентен ход. Той свиква курултай (събрание на изтъкнатите монголски родове – бел. „Фокус“) и повдига дело срещу главите на другия род. Когато ги обвиняват за виновни, Хан ги екзекутира като предупреждение за останалите аристократи, че те вече няма да получават специално отношение. След това той окупира земите (може би, стадата, защото земята е относително понятие за конните народи – бел. „Фокус“) и разпределя останалите членове от племето между собствените си хора. Това не се прави с цел робство, а е начин за инкорпориране на завладените народи в собствената му нация. Монголският лидер прави символичен акт като осиновява едно сираче от вражеското племе и го отглежда като свой собствен син. \r\nУедърфорд обяснява: „Независимо от това дали тези осиновявания са започнали от сантиментални причини или от политически, Темуджин показва силен нюх за символическото значение и практическата полза от подобни действия в обединяването на своите последователи чрез използването на фиктивна родственост“. Чингис Хан използва тази стратегия също и във военното дело, избягвайки отличителните знаци, които показват неравнопоставеност между отделните племена. Например, всички членове е трябвало да извършват определена обществена дейност. Уедърфорд добавя: „Вместо да използва едно единствено етническо или племенно име, Темуджин все повече се отзовава за своите хора, като за Хората на платнените стени, визирайки материалът, от който са направени техните шатри“. \r\nАмерика, за разлика от това, изглежда разделена не само по партийни линии, но и по раса и език също. Има също все по-задълбочаващи се различия между технократите от елита и работническата класа, или „заменимите“. И двете страни преследват политики, които задълбочават различията и често измислят схеми да ги използват, за да получат политически придобвки. Каквато и форма да приемат – политики на идентичността, или мимикриране – споровете, които причиняват нанасят непоправими щети на всичко, което е останало от идеята за единна Америка. Най-добрите политически лидери са тези, които, колкото и несъвършено, намират начин да превъзмогнат много от различията в нацията и да се обърнат към обща кауза, за която призовават всички хора, независимо от привилегиите им, да участват в ключови дейности, които и определят гражданството. \r\nВеликият Хан също е виждал индивидуалностите не като автономни автомистични личности, свързани със своите семейства и местни общности, а по-скоро като неразривно свързани с него и идеята му. Например, „единичният индивид няма правно съществуване извън контекста на семейството и по-големите единици, към които принадлежи; ето защо семейството носи отговорността за осигуряването на доброто държание на своите членове... за да бъдеш монголец, трябва да живееш в справедливо общество“. Това означава, на практика, че по подразбиране социалната отговорност изисква от индивидуалностите да бъдат отговорни за членовете на своето семейство и непосредствената общност. Ако член на семейството извърши престъпление, цялото то ще бъде подложено на проверка (и ще плаща за него, защото монголците най-често плащат с пари и добитък за престъпленията и много рядко с човешки живот, поради оскъдността му в степта – бел. „Фокус“). Макар че подобна парадигма очевидно не е идеална, тя отразява признанието на Чингис хан, че колкото по-силни са нашите връзки с нашите семейства, толкова по-силна е сплотеността на по-голямото общество. Политиците трябва също така да провеждат политики, които подкрепят и укрепват семейството, \"първото общество\", вместо да го подкопават или предефинират. \r\nИма и други скъпоценни камъни на мъдростта, които могат да бъдат възприети от Чингис Хан. Той приема висока степен на провинциализъм в своята империя, което е отражение на древна форма на субсидарност. Уедърфорд пише: „Той позволява на групите да спазват трафиционното си право в района, доколкото то не противоречи на Великия Закон, който функционира като върховен Закон или общ закон за всички“. Това е още една важна задача за националните лидери, които трябва да се опитват да зачитат и дори насърчават местните правителства и икономики, вместо да прилагат еднакви решения за всички. \r\nТой е и еколог, кодифицирал „съществуващите идеали, които забраняват лова на животни между март и октомври по време на размножителния период“. Това гарантира запазването и устойчивостта на родните земи на монголите и съответно, начинът им на живот. Той признава значението на религията и площадите, като изключва от данъци религиозните лидери и тяхната собственост, а освен това ги освобождава от всички видове обществени задължения. В крайна сметка той разширява това и за други основни професии, като държавни служители, погребални агенти, доктори, адвокати, учители и учени. Разбира се, в нашето сегашно положение, някои от тези професии вече са добре компенсирани за своята работа, но други, като учителите, ще имат ползи от освобождаването от данъци. \r\nНяма съмнение, че Чингис Хан е брутален мъж с кърваво наследство. И все пак към това насилие се добавя проницателното политическо разбиране, което е основата, за да създаде една от най-великите империи, които светът някога е виждал. Той премахва традиционното племенно преклонение пред елитите в полза на обикновения човек, той преследва политики, които събират отчаяните хора под едно знаме и често избягва тактиката на изгорената земя в полза на милостта за своите врагове. Всъщност, ако вражеският град се предаде незабавно на монголците, неговото население почти не вижда промени в своя начин на живот. Както отбелязва Уедърфорд, той се опитва да предаде тези уроци на своите синове преди да умре: \r\nОпитал се е да ги научи, че ключът към лидерството е самоконтролът и особено овладяването на гордостта, която понякога е по-трудна, обяснява той, за покоряване от дивия лъв и яростта, която е по-трудна за побеждаване от най-великия борец. Той ги предупреждава никога да не се мислят за най-силните или най-умните. Дори върху най-високата планина стъпват животни, предупреждава ги той. Когато животните се качат на върха на планината, те са по-високи от нея. \r\nМоже би, ако американските политици възприемат тази страна на Великия Хан, фокусирайки се върху по-големия идеал, вместо върху неуморното печелене на точки, ние можем да постигнем същото ниво на национален успех, без ужасяващите кръвопролития. \r\n***  Министърът на отбраната на Израел Авигдор Либерман подаде от оставка от позицията си след среща на партията „Наш Дом Израел“ („Израел Бейтену“ – фракция на десните рускоезични евреи – ционисти – бел. „Фокус“)в Кнесета в сряда, пише  електронното издание The Jerusalem Post . \r\n„Наистина съм тук, за да обявя оставката си от позицията министър на отбраната“, заяви Либерман на пресконференция веднага след заседанието на партията, чийто лидер е самият той. \r\n„Опитах се да остана верен член на кабинета и да озвуча друга гледна точка, дори и на високата електорална и политическа цена“, посочи вече бившият военен министър. Но постигнатото във вторник примирие с „Хамас“ „не може да бъде интерпретирано по никакъв друг начин, освен като предаване пред терора“, добасви той. „Това ще навреди много на сигурността ни в дългосрочен план“. \r\nИзданието отбелязва, че политическата битка за Министерството на отбраната вече е започнала, след като министърът на образованието Нафтали Бенет (Лидер на „Еврейски Дом“ (Баийт Йехуди) – религиозна дясна партия – бел. „Фокус“) и няколко министри от „Ликуд“ (дясна ционистка – бел „Фокус“) се обявиха за законни наследници на Либерман. \r\nНо, смята вестникът, има шанс премиерът Бенямин Нетаняху да предпочете провеждане на предсрочни избори веднага, за да запази мнозинството на коалицията. \r\nВисокопоставен източник от управляващата „Ликуд“ е заявил, че няма причина за провеждането незабавно на предсрочен вот и че министър-председателят ще поеме военното ведомство сам. \r\nJpost пропомня, че обявлението на Либерман дойде по-малко от 24 часа, след като кабинетът одобри примирието в Ивицата Газа, договорено с посредничеството на Египет. Докато от кабинета н а премиера заявиха, че министрите единодушно са се съгласили с решението, четирима министри обявиха, че са срещу споразумението – Либерман. Министърът по работите на Йерусалим и защитата на околната среда Зеев Елкин („Ликуд“), министъра на образованието Нафтали Бенет („Еврейски дом“)и министъра на правосъдието Айелет Шакед („Еврейски дом“). \r\n„Изявлението за предполагаемата подкрепа на министъра на отбраната Авигдор Либерман за спирането на атаките по газа са фалшиви новини“, съобщиха от канцеларията на бившия военен министър. „Позицията на министърът на отбраната  е последователна и той не я е променил“. \r\nСедмици по-рано по време на среща на „Наш Дом Израел“ Либерман призова за по-твърд поход към „Хамас“, отбелязва още изданието \r\n„Няма път към споразумение с „Хамас““, заяви той. „Няма да възстановяваме мира и тишината в Юга без да нанасяме най-тежките удари, на които сме способни“. \r\n***  ЕС е силно обезпокоен за използването на предоставените на Турция средства в размер на 3 млрд. евро за обгрижване на бежанците от Сирия, пише  вестник „Джумхуриет” . Сметната палата на ЕС не е успяла да установи къде точно са изразходвани 1.1 млрд. евро от тази финансова помощ. В рамките на постигнатото споразумение между ЕС и Турция през 2016 год. на Анкара бяха предоставени 3 млрд. евро. В доклада на сметната палата на ЕС се посочва, че „наблюдаваните проекти са осигурили помощ за бежанците, редица от тях са били успешни, но все още повече от половината от тях не са осигурили очаквания резултат”. Наблюдаващите от Брюксел са инспектирали 10 хуманитарни проекти на обща стойност 458 млн. евро.  Констатацията им е, че в рамките на установения срок не са приключени девет от всичките тези десет проекти. \r\nТемата за финансовата помощ на ЕС за Турция за бежанците е повод за сериозна  полемика между Анкара и Брюксел. Лично президентът Реджеп Тайип Ердоган реагира много остро: „Казаха ни, че ще ни дават на година по 3 млрд. евро. Не ги дадоха тези пари. Тези пари ще ми ги дадете да влязат в моя бюджет. Те ще бъдат изразходвани за тукашните потърпевши, за бежанците. Ако ще ги давате тези пари, дайте ги наистина”.  \r\nКъм договорените през 2016 год. 3 млрд. евро, през юни т.г. Брюксел одобри втори пакет от 3 млрд. евро като помощ за Турция за бежанците, посочва още „Джумхуриет”.", "date": "2018.11.15", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/11/15/2590469/predstoyashti-sabitiya-v-stranata-za-15-noemvri-agentsiya-fokus.html", "text": "*** \r\nМинистър-председателят Бойко Борисов ще се срещне с премиера на Р Македония Зоран Заев в сградата на Министерския съвет. След края на срещите в МС са предвидени изявления на двамата премиери в Гранитна зала.  \r\n*** \r\nОт 09.00 часа ще се проведе заседание на Народното събрание. \r\n*** \r\nОт 09.00 часа в зала „Роял“ на столичния „София хотел Балкан“ България ще бъде домакин на втория Международен конгрес на световните цивилизации и историческите маршрути, организиран от Световната организация по туризъм (СОТ) към ООН. Във форума ще участват над 500 участници от България и други страни - министри и ръководители на туризма, представители на публичния и частния сектор в отрасъла и свързаните с него индустрии, международно признати експерти в областта на културата и опазването на културното наследство.  \r\n*** \r\nОт 09.00 часа в хотел „Сенс“ ще се проведе събитие на Amundi Crossroad. \r\n*** \r\nОт 09.00 часа петчленен състав на ВАС ще разгледа делото за промените в Плана за управление на ПП „Пирин“. \r\n*** \r\nОт 09.00 часа в зала 6 на НДК заместник-министърът на регионалното развитие и благоустройството Валентин Йовев ще открие международна конференция „Моят град, моят дом, моят бизнес. Технологии, политики, регулация и международен опит“. \r\n*** \r\nОт 09.15 часа в Интер Експо Център българският комисар по въпросите на цифровата икономика и общество Мария Габриел, министър-председателя Бойко Борисов и кмета на София Йорданка Фандъкова ще открият Четвъртото издание на Startup Europe Summit.  \r\n*** \r\nОт 09.30 часа в Дома на учения (ул. „Шипчеснски проход“ № 50) ще се проведе Първата международна конференция на младите лидери и предприемачи в рамките на формата 16+1 – Bridge for the future 3.  \r\n*** \r\nОт 09.30 часа в Зала \"Киев\" на Парк хотел \"Москва\" ще се проведе Информационен ден по процедура \"Интегрирани действия за устойчиво градско развитие\", организиран от Управляващия орган на Оперативна програма \"Развитие на човешките ресурси\". \r\n*** \r\nОт 09.30 часа в Специализирания наказателен съд ще се гледа делото срещу Ивайло И., обвинен в кумулиране на наказанията.  \r\n*** \r\nОт 09.30 часа в Специализирания наказателен съд ще се гледа делото срещу Йордан Н. и Андриан А., обвинен в организиране и ръководене на организирана престъпна група. \r\n*** \r\nОт 10.00 часа в Специализирания наказателен съд ще се гледа делото срещу Радослав К., Генчо П., Венцислав П., Георги С. и др., обвинени в организиране и ръководене на организирана престъпна група. \r\n*** \r\nОт 10.00 часа в зала „Опал“ в хотел „Рамада“ ще се проведе Международна конференция „Online mediation“.  \r\n*** \r\nОт 10.00 часа в Специализирания наказателен съд ще се гледа делото срещу Румен Х., Таня Х., Наталия А. и др., обвинени в образуване и ръководене на организирана престъпна група.  \r\n*** \r\nОт 10.00 часа в Специализирания наказателен съд ще се гледа делото срещу Хованес М., Пламен Т., Владимир Р. и Стоян А., обвинени в организиране и ръководене на организирана престъпна група.  \r\n*** \r\nОт 10.00 часа в Специализирания наказателен съд ще се гледа делото срещу Деян М., Мирослав М., Недялко Ц., Петър Б. и Христо Г., обвинени в организиране и ръководене на организирана престъпна група.  \r\n*** \r\nОт 10.00 часа в Специализирания наказателен съд ще се гледа делото срещу Даниел Б., Страхил Г., Илиян С. и др., обвинени в образуване и ръководене на организирана престъпна група.  \r\n*** \r\nОт 10.00 часа в 1 състав на Софийския градски съд ще се гледа делото срещу Огнян Донев и Борис Борисов, подсъдими за укриване и неплащане на данъчни задължения, при което е ощетено Министерството на финансите.  \r\n*** \r\nОт 10.30 часа в Специализирания наказателен съд ще се гледа делото срещу Михаил Й., Георги Р., Ася К., Красимир Ч. и Ариен Б., обвинени в образуване и ръководене на организирана престъпна група.  \r\n*** \r\nВ 10.30 часа в хотел „Новотел“ (бул. „Цариградско шосе“ 115) председателят на ПГ на ГЕРБ Цветан Цветанов ще участва в конференция „Превенция и борба срещу насилието и сексуалната експлоатация на децата“.  \r\n*** \r\nОт 11.00 часа в пресклуба на БТА агенция „Екзакта“ ще представи резултати от национално представително изследване на общественото мнение за тютюнопушенето и рекламата на тютюневите изделия в България. \r\n*** \r\nВ 11.00 часа в зала „Запад“ Делегация на групата за приятелство с България на узбекистанския парламент, водена от нейния председател Авазбек Жалилов, ще разговарят с председателя на Комисията по икономическа политика и туризъм Петър Кънев. В 11.30 часа с тях ще се срещне председателят на Комисията по външна политика Джема Грозданова. \r\n*** \r\nОт 11.00 часа в Gallery 2.0 (ул. „6 септември“ 26) ще се проведе откриващо събитие по повод старта на петото юбилейно издание на инициативата Академия „Иновация в действие“.  \r\n*** \r\nОт 11.00 часа в Аулата на ет. 9 в Аджибадем Сити Клиник Болница Токуда ще се съберат специалисти по неонатология и родители на недоносени деца, за да отбележат заедно Световния ден на недоносените деца – 17 ноември. \r\n*** \r\nОт 11.00 часа до 16.00 часа във „Витоша парк хотел“ ще се проведе единствено по рода си специализирано изложение за студентски бригади в САЩ за лято 2019 г.   \r\n*** \r\nОт 11.00 часа в Геолого-географския факултет на Софийския университет „Св. Климент Охридски“ ще бъде открита първата по рода си лаборатория за рентгеново-флуоресцентен анализ, оборудвана с пещ за изготвяне на топилки от скали и минерали за този анализ.  \r\n*** \r\nОт 11.00 часа в „Нов театър“-НДК ще се проведе пресконференция по повод Нощ на театрите (София).  \r\n*** \r\nОт 11.00 часа на площадката на метростанция \"Сердика\" 2 ще се проведе флашмоб по повод Световния месец за превенция на рака на простатата. \r\n*** \r\nОт 11.30 часа в Народното събрание лидерът на „Воля“ и зам.-председател на парламента Веселин Марешки ще открие благотворителна изложба с 20 платна с пейзажи на параолимпиеца Калин Асенов. Експозицията е посветена на Международния ден на толерантността, който се отбелязва на 16 ноември.  \r\n*** \r\nОт 13.30 часа в Специализирания наказателен съд ще се гледа делото срещу Росен Ч. и Полина И., обвинени в организиране и ръководене на организирана престъпна група. \r\n*** \r\nОт 13.30 часа в Специализирания наказателен съд ще се гледа делото срещу Божидар М., обвинен в участие в ръководството на престъпна организация или група.  \r\n*** \r\nОт 14.00 часа в Специализирания наказателен съд ще се гледа делото срещу Димитър Д., Румен Д., Нецо Д. и Цветанка Д., обвинени в организиране и ръководене на организирана престъпна група.   \r\n*** \r\nОт 14.00 часа в Специализирания наказателен съд ще се гледа делото срещу Петър Б., Данаил С., Галин Б., Румен Я. и Станислав С., 0бвинени в образуване и ръководене на организирана престъпна група.  \r\n*** \r\nОт 14.00 часа Министерството на туризма организира и двудневно туристическо изложение в Античния културно-комуникационен комплекс „Сердика“ (зона Ларгото), на което ще бъдат представени български традиционни продукти. \r\n*** \r\nОт 14.00 часа в пресклуба на БТА ще бъде връчена Националната награда „Пчелар №1 на България“ за 2018 г.  \r\n*** \r\nОт 17.00 часа до 19.00 часа на паркинга на Kaufland в кв. „Дружба“ (ул. „Хайделберг“ 1) клиентите на магазина ще имат възможността лично да опитат вкусните изкушения на Ути Бъчваров.  \r\n*** \r\nОт 18.00 часа в Националната библиотека „Св. Св. Кирил и Методий” проф. д.изк.н. Спартак Паскалевски ще представи експозицията „Животът на думите“ -  живописни творби, които са част от неговата поредица „Сред книгите”. \r\n*** \r\nОт 18.00 часа пред Народното събрание ще се проведе митинг-протест срещу задкулисното формиране на българската външна политика и опитите да бъде подписан Глобалният пакт за миграцията на ООН зад гърба на българския народ. \r\n*** \r\nОт 18.00 часа в кино „Люмиер“ ще се състои галаспектакъл, посветен на София – Европейска столица на спорта 2018.  \r\n*** \r\nОт 18.00 часа в къща музей „Петко и Пенчо Славейкови“ (ул. „Г. С. Раковски“ 138, ет. 1) ще се състои вечер на родолюбивата лирика под наслов „Хубава си, татковино…“. \r\n*** \r\nОт 18.00 часа в Галерия „Райко Алексиев“ ще бъде открита изложба на Валентин Дончевски.  \r\n*** \r\nОт 19.00 часа в зала 3 на НДК ще се състои Младото вино „Божоле“ 2018.  \r\n*** \r\nОт 19.00 часа в зала 3 на НДК на ет. 7 ще се състои най-голямото събитие на френско-българската бизнес общност в присъствието и под патронажа на Негово Превъзходителство г-н Ерик Льобедел, посланик на Франция в България.  \r\n*** \r\nОт 19.00 часа в зала 1 на НДК ще бъде открито тридесет и второто издание на фестивала „Киномания“.  \r\n*** \r\nОт 12.00 часа до 14.00 часа на улица „Патриарх Евтимий“ №4 в Банско ще бъдат разположени специални контейнери за събиране на опасни отпадъци от домакинствата.  \r\n*** \r\nОт 15 ноември стартира традиционният общинският конкурс \"Да украсим Бургас\".  \r\n*** \r\nОт 13.30 до 15.30 в Община Бургас ще бъдат извършени обновяване и тестове на административната информационна система, включително мероприятия по тестване на План за непрекъсваемост на електронни услуги в общинската администрация. Поради тази причина е възможно в горепосочения период приемането, регистрирането и обработката на документи в деловодствата на Центровете за административно обслужване и дирекция \"Местни приходи от данъци, такси и реклама\" да не се случват с обичайната бързина.  \r\n*** \r\nОт 18.30 ч. в зала \"Петя Дубарова\", ет. 1 на Културен център \"Морско казино\" ще започне прожектирането на 14 европейски документални филма, част от платформата КинеДок, и ще продължат всяка седмица до края на февруари 2019 г. при свободен вход.  \r\n*** \r\nОт 11.00 часа в Заседателната зала на Община Бургас световният шампион по кикбокс Атанас Божилов от СК \"Самурай\", седемте медалисти от Световното първенство по шотокан карате до и Световната Кохай купа в Молдова от СК \"Ронин\" и деветкратната златна медалистка за деца от международния турнир по плуване \"Замората\" - Десислава Белова от клуб \"Черноморец\" ще бъдат приети и наградени от зам.-кмета д-р Лорис Мануелян.  \r\n*** \r\nОт 18.30 часа в зала „Петя Дубарова\" на Културен център „Морско казино\" 14 европейски документални филма ще бъдат представени в града чрез платформата КинеДок. \r\n*** \r\nОт 13.00 часа в Икономически университет - Варна ще се състои Национална кръгла маса \"Устойчиво развитие на лозаро-винарския сектор-предизвикателства и възможности за растеж\", организирана от катедра „Аграрна икономика“ в сътрудничество с катедра „Правни науки“. \r\n***  \r\nОт 10.30 до 13.00 часа в салона на Регионална здравна инспекция – Велико Търново /ул. Никола Габровски № 23 (ет. 1)/  ще се проведе Ден на отворените прави, посветен на Международния ден без тютюнопушене – 15 ноември и превенцията на хроничните незаразни болести, и СПИН.  \r\n*** \r\nОт 11.00 часа в Пресклуба на БТА ще се проведе заключителна пресконференция, на която ще бъдат популяризирани резултатите от изпълнението на проект  „Обновяване на градската среда в гр. Горна Оряховица”. \r\n***  \r\nОт 11.30 часа в Ритуална зала на Общината ще се проведе среща на британския посланик Н. Пр. Ема Хопкинс с британци от региона.  \r\n*** \r\nОт 12.00 часа в пресклуба на БТА ще се проведе пресконференция на общинските съветници от БСП.  \r\n***    \r\nОт 13.00 часа в Регионална библиотека „Петко Р. Славейков“ започва Национална научна конференция \"Библиотеки – четене – комуникации: 190 години от рождението на отец Матей Преображенски\".  \r\n***  \r\nОт 17.00 часа в зала 30 на Младежки дом ще се проведе „Толерантността в действие“ – семинар за ученици и студенти.  \r\n***  \r\nОт 19.00 часа в  Клуб 7 ще се проведе среща с певеца Васил Петров. \r\n*** \r\nОт 11.00 часа в Спортна зала \"Фестивална\" заместник-кметът Цветан Асенов ще открие спортно състезание по повод проекта „Развитие на диагностични центрове за ортостатични и мускулно-скелетни смущения при деца в училищна възраст в Сърбия и България“ \r\n*** \r\nНародните представители от ПГ на „БСП за България” ще проведат срещи с граждани от областите Видин, Монтана и София област. Цялата програма на депутатите може да видите  .  \r\n*** \r\nВ 10.00 часа в Професионалната агротехническа гимназия „Никола Йонков Вапцаров“ в град Бяла Слатина министърът на образованието и науката Красимир Вълчев ще посети учебното заведение. В 10.20 часа министър Вълчев ще даде кратък брифинг. Той ще посети и училището в село Галиче, където със средства от МОН е извършен ремонт на покрива и е подменена дограмата. Програмата на министъра включва още работни срещи с директори на училища и детски градини, с кметове и представители на социалните партньори в Бяла Слатина, а по-късно и от община Вълчедръм, която ще се проведе в ОУ „Христо Ботев“ село Долни Цибър.   \r\n*** \r\nОт 19.00 часа в камерната зала на ДКТ ще се играе постановката „Нора“.  \r\n*** \r\nОт 07.30 часа до 12.30 часа в офиса на ГЕРБ в Ген. Тошево на ул.\"Васил Априлов\"№8 ще се проведе кампания за безплатно измерване на кръвната захар.  \r\n*** \r\nОт 10.00 часа в Държавния куклен театър „Дора Габе“ ще се играе кукленият спектакъл „Пинокио“.  \r\n*** \r\nОт 14.00 часа в Главиница ще се играе кукленият спектакъл „Таласъмът Тропалан“. \r\n*** \r\nОт 18.15 часа в Кино клуб „Икар“ ГЕРБ-Добрич, с финансовото съдействие на народните представители Даниела Димитрова и вицеадмирал Пламен Манушев, организира безплатна прожекция на един от премиерните филми през ноември – „Бохемска рапсодия“. \r\n*** \r\nОт 19.00 часа в концертна зала „Добрич“ ще се състои шоу „Тутурутка“.  \r\n*** \r\nОт 17.30 часа в заседателната зала на Община Каварна ще бъде представена книгата „Камино: Пътят на завръщането” на Тихомир Иванов. \r\n*** \r\nОт 10.00 часа в залата на Възрожденското училище ще се състои заседание на кметовете и кметските наместници на малките населени места.  \r\n*** \r\nОт 10.30 часа в Лясковец авторите на новата образователна документална поредица „Нашите пълководци“ ще посетят СУ „Максим Райкович“ в Лясковец. \r\n*** \r\nОт 10.00 часа на полигона за гасене на горски пожари, разположен в землището на село Трифоново, община Монтана, ще се проведе пожаро-тактическо учение. \r\n***   \r\nВ 10.00 часа в конферентната зала на Гранд хотел „Хебър“ - Пазарджик ще се проведе Кръгла маса за финализиране на проект „Превантивни програми за домашно насилие”, изпълняван от Фонда за превенция на престъпността в Пазарджик.  \r\n***   \r\nВ 12.30 часа в Пресклуба на БТА лидерите на Обединение \"Демократична България\" ще дадат пресконференция. Ще участват съпредседателите на организацията Христо Иванов, ген. Атанас Атанасов и Владислав Панев, както и областното ръководство на политическата формация в Пазарджик. \r\n***  Административен съд – Пазарджик организира „Ден на отворени врати“, който ще се проведе на 15.11.2018 г. (четвъртък) от 09,00 до 15,00 часа в сградата на съда. \r\n*** \r\nОт 12.00 часа в пицария „Роси“ Ирена Coколова - областен управител на област Перник и Стефано Балди - посланик на Италия ще представят забележителностите, културата, изкуството и постиженията в областта на индустрията, дизайна, модата на Италия.  \r\n*** \r\nВ 10.00 часа в Голяма конферентна зала на Дом на културата „Борис Христов“ ще се състои пресконференция по повод предстоящото 10-то юбилейно издание на фестивал \"Дефиле на младото вино\".  \r\n*** \r\nВ 10.00 часа в базата на КМД в Пловдив ще се извърши технически преглед на машините за зимно поддържане на града. Ще бъдат изнесени подробности за готовността на Община Пловдив за зимата.  \r\n*** \r\nВ 11.00 часа в катедра „Теология“ на ПУ „Паисий Хилендарски“ ще се състои откриването на Международна научна конференция „Религия и образование - история, традиции, съвременни тенденции“.  \r\n*** \r\nОт 11.00 часа в залата на Общинския съвет ще бъде открита Международна научна конференция на тема „Религия и образование. История, традиции и съвременни тенденции”, която ще се проведе до 17 ноември.  \r\n*** \r\nОт 10.30 часа в заседателна зала на Общината Областен информационен център (ОИЦ) – Велико Търново ще проведе информационна среща на тема \"Възможности за финансиране от Европейските структурни и инвестиционни фондове (ЕСИФ)\".  \r\n*** \r\nОт 15.30 часа в Община Силистра ще се играе кукленият спектакъл „Таласъмът Тропалан“.  \r\n*** \r\nОт 9.00 часа в зала „Май“ ще се състои редовно заседание на Общински съвет – Сливен.  \r\n*** \r\nОт 15.00 часа в РУО – Сливен ще се състои кръгла маса за представяне на добър опит за ползите от образователната интеграция и работата по Механизма за обхващане и включване в образователната система на деца и ученици в задължителна предучилищна и училищна възраст.  \r\n*** \r\nОт 18.00 часа пред паметника на Хаджи Димитър ще започне протестно шествие срещу социалната несправедливост.  \r\n*** \r\nОт 19.00 часа в салона на ДКТ-Сливен ще се състои премиерата на постановката за възрасти „Цъфнали очи“.  \r\n*** \r\nОт 11.00 часа в зала 247 на Община Смолян кметът Николай Мелемов ще даде пресконференция.  \r\n*** \r\nОт 13.00 часа Общинският съвет ще проведе заседание.  \r\n*** \r\nОт 10.00 часа в РБ „Захарий Княжески“ ще започне Десети международен клавирен конкурс „Класика и съвременност“.  \r\n*** \r\nОт 11.30 часа в пресклуба на БТА в Стара Загора ще се състои пресконференция на Община Стара Загора, ТПП-Стара Загора, РИО и Клуб на работодателя.  \r\n*** \r\nОт 14.00 часа в зала 33 на Регионален исторически музей ще се проведе Регионален кръг на викторината „140 години българска армия” с участието на ученици от средните училища на област Стара Загора.  \r\n*** \r\nОт 18.00 часа в Арт фоайе на Радио Стара Загора библиотека \"Родина\" представя Елена Чамуркова и романа й \"Обществена поръчка\". \r\n*** \r\nОт 19.00 часа в Оперния театър ще се играе постановката „Турандот“.  \r\n*** \r\nОт 19.00 часа ще бъде официално открит оперния сезон на Старозагорската опера.  \r\n*** \r\nОт 16.00 часа в конферентната зала на хотел „Идол“ председателят на Българската търговско-промишлена палата Цветан Симеонов, съвместно с Търговско-промишлена палата-Търговище ще проведе среща-дискусия с местния бизнес, областните и общински власти и медии.        \r\n*** \r\nОт 09.30 часа Окръжен съд – Шумен ще заседава по делото „Хитрино“.  \r\n*** \r\nОт 15.00 часа в залата на Комплекса за социални услуги за деца и възрастни се организира интерактивно занимание „Открит урок по доброта“.  \r\n*** \r\nОт 18.00 часа в Арт галерия  \"Стойчев\" ще бъде открита изложба живопис  \r\nна Дона Неделчева.", "date": "2018.11.15", "title": "Предстоящи събития в страната за 15 ноември (Агенция „Фокус“)"}
{"url": "http://www.focus-news.net/news/2018/11/15/2590472/nad-12-miliona-pensioneri-shte-poluchat-po-40-lv-dobavka-kam-pensiite-si-za-koleda-obzor.html", "text": "1 290 600 пенсионери ще получат добавка към пенсиите си за месец декември.  Това съобщи премиерът Бойко Борисов по време на редовното правителствено заседание в сряда. Допълнителната сума към пенсията е в размер на 40 лв. и ще се изплаща на пенсионери, на които пенсията или сборът от пенсиите заедно с добавките и компенсациите към тях за месец декември 2018 г. е в размер до 348 лв. включително, т.е. до размера на линията на бедност за 2019 г.  За изплащането на добавките към пенсиите за Коледа правителството ще отпусне допълнително 51 624 000 лв. лева по бюджета на Държавното обществено осигуряване. Средствата са осигурени за сметка на преструктуриране на разходите и/или трансферите по централния бюджет за 2018 г. \r\nПремиерът уточни, че в рамките на кабинетите, които досега е управлявал, за Коледа и Великден върху пенсиите са били раздадени допълнителни 460 млн. лева. \r\nМариела РУСЕВА", "date": "2018.11.15", "title": "Над 1,2 милиона пенсионери ще получат по 40 лв. добавка към пенсиите си за Коледа (ОБЗОР)"}
{"url": "http://www.focus-news.net/news/2018/11/15/2590475/kommersanta-es-spira-finansiraneto-na-moldova-i-zaplashva-s-personalni-sanktsii.html", "text": "ЕС спира финансирането на Молдова и заплашва с персонални санкции, пише руският делови ежедневник  “Коммерсантъ“ . \r\nМолдова няма да получи пари от ЕС до парламентарните избори през февруари, а персонални санкции могат да бъдат наложени на отделни граждани. Това се посочва в безпрецедентно тежкия доклад на Европейския парламент относно прилагането от Кишинев на споразумението за асоцииране с ЕС. Документът, който критично оценява състоянието на демокрацията и зачитането на правата на човека в Молдова, беше приет в сряда от Европейския парламент. Това означава, че позицията на Брюксел, която преди това е благославяла  молдовските власти, се е променя значително, но не  в полза на последните. \r\nЕвропейският парламент одобри доклад за изпълнението на задълженията на Молдова по силата на споразумението за асоцииране с ЕС, подписано от страните през 2014 г. През същата година републиката, която в Брюксел често беше наречена \"отличник на  Източно партньорство\", беше първата страна в програмата, (в която членуват Азербайджан, Армения, Беларус, Грузия и Украйна) която получи безвизово пътуване с Европейския съюз. \r\nСега няма следа от предишните оценки. Докладът съдържа остри коментари за ситуацията в страната. \r\nМолдова е наречена държава, превзета от олигарси, където властта се контролира от малка група, под чието влияние се намират парламента, правителство, политически партии, полицията, съдилищата  и средствата за масово осведомяване. \r\nКонстатира се \"значително отклонение от основните ценности, свързани с демократичните стандарти\", като се говори за  натиск върху медиите и опозицията. Правосъдието, твърди документът, се използва от властите за преследване на активисти за правата на човека и членове на опозицията. \r\nВ текста се споменава и най-важният олигарх, той е сенчестия лидер на страната – лидерът  на Демократическата партия, Владимир Плахотнюк. Евродепутатите изразиха особена загриженост, че се оказва натиск върху противниците му. \r\nСписъкът с проблеми няма край. В него се заявява, че ще бъде възможно да се говори за възобновяване на замразената макроикономическа  финансова помощ на Молдова от ЕС през 2018 г. едва след парламентарните избори, насрочени за 24 февруари 2019 г. Отбелязва се, че размразяването на финансирането (става дума за около 100 млн. евро) е възможно, при условие че изборите отговарят на международните стандарти. Оценка за това се очаква от изборните наблюдатели. Брюксел също предупреди, че намалява финансирането на всички програми за подкрепа за Молдова, докато не постигне \"значителен напредък\" в областта на демократичните стандарти. \r\nИзпълнителният директор на Института за стратегически инициативи в Кишинев Владислав Кулминский, който е бил съветник на молдовския премиер по време на подписването на споразумение за асоцииране с ЕС, счита доклада за пълно отражение на реалността. \r\n\"Всъщност текстът гласи, че управляващата Демократическа партия превърна страната в сива зона, където управляващият елит се възползва от държавата, преследвайки съмнителни цели, пренаписвайки правилата на играта, за да задоволи интересите си, нарушавайки демократичните норми, водейки необуздана пропаганда, преследвайки опозицията и неконтролираните медии“, заяви експертът.  Юлиян Марков", "date": "2018.11.15", "title": "„Коммерсантъ“: ЕС спира финансирането на Молдова и заплашва с персонални санкции"}
{"url": "http://www.focus-news.net/news/2018/11/15/2590474/nezavisimaya-gazeta-sasht-otpraviha-ultimativni-iskaniya-kam-kitay.html", "text": "САЩ отправиха ултимативни искания към Китай, пише руският ежедневник  “Независимая газета“ . \r\nАмериканският вицепрезидент Майкъл Пенс поиска Китай да промени поведението си. Китайците трябва да се откажат от кражбата на интелектуална собственост, да спрат принуждаването на американските компании да прехвърлят технологии, да зачитат свободата на корабоплаването в моретата. Само при тези условия Китай може да избегне студената война. Съветникът по националната сигурност Джон Болтън се присъедини към кампанията за натиск върху Пекин. Според експерти компромисът на срещата на върха на Г-20 в Аржентина е възможен, тъй като КНР вече премахва ограниченията за достъп на чуждестранни фирми до китайския пазар. \r\nСрещата на президента на САЩ Доналд Тръмп с китайския президент Си Дзинпин в Буенос Айрес в края на ноември може да се превърне в тежък тест за волята на двамата лидери. \r\nНаистина, в навечерието на срещата на върха, Вашингтон предяви строги изисквания към Пекин. Те бяха обявени от Пенс на борда на самолета за Сингапур, където се проведоха срещите на лидерите на страните от Асоциацията на страните от Югоизточна Азия (АСЕАН). \r\nВ същото време, Тръмп оставя вратата отворена за сделката. Но това е възможно само ако Пекин е готов да извърши огромни промени в своята икономическа и военна стратегия и в политическата  сфера, за които САЩ настояват. Това според Пенс е най-добрият, ако не и последният шанс за Пекин да избегне сценария за Студената война с Вашингтон. \r\nКитайците знаят какво очакват САЩ: \"Трябва да дойдат в Аржентина с конкретни предложения, които засягат не само търговския дефицит\". В допълнение към търговията, Китай трябва да предложи отстъпки по няколко въпроса. По-конкретно, тя трябва да удовлетвори следните искания на американците: да спре безразборната кражба на интелектуална собственост, да премахне ограниченията за достъп на американските компании до китайския пазар, да не се опитва да ограничи свободата на корабоплаването в международните води. Китайската комунистическа партия не трябва да се намесва в политическия живот на западните държави. \r\nАко Китай не даде съгласие за значителни и конкретни отстъпки, Вашингтон е готов да засили икономическия, дипломатическия и политическия натиск върху Пекин. Пенс вярва, че американската икономика е достатъчно силна, за да оцелее в такава ескалация, а китайската икономика е по-малко стабилна. \r\nСъветникът за националната  сигурност Джон Болтън разшири мащаба на натиска на Америка върху Китай. Той критикува Кодекса за поведение в Южнокитайско море, който предстои да бъде подписан от Китай и членове на АСЕАН. Факт е, че Пекин, според японската преса, твърди, че иска документът да включва клауза, която забранява на участниците в Кодекса да извършват военни маневри с нерегионални държави (да се чете: Съединените щати) без съгласието на другите членове на пакта. \r\nТова би било равносилно на това, да даде на Пекин правото да налага вето на такива учения. Болтън каза в Сингапур, че Съединените щати ще се противопоставят на подобно споразумение. Това означава, че не само Китай трябва да се пази от гнева на Америка, но и от партньорите си, които се накланят към Китай в разгръщащата се драма.  Юлиян Марков", "date": "2018.11.15", "title": "„Независимая газета“: САЩ отправиха ултимативни искания към Китай"}
{"url": "http://www.focus-news.net/news/2018/11/15/2590900/dobrich-protest-sreshtu-bezobraziyata-organiziraha-grazhdani-pod-formata-na-avtoshestvie.html", "text": "„Протест срещу безобразията“ организираха граждани под формата на автошествие, предаде кореспондентът на  Радио „Фокус” – Варна . Автоколоната от около 30 коли измина маршрута: Гонките, бул. „Добруджа“, бул. „Русия“, бул. „25 септември“. „Не искаме подмяна! Искаме промяна!“ е лозунгът, издигнат от протестиращите. Автошествието бе организирано по-рано вечерта, а в 20.00 часа протестиращи без превозни средства се събраха пред сградата на Общината. Както и в предишни дни, те изразиха своето недоволство от лошото качество на живот – ниски доходи, високи цени. В един от обществените форуми в интернет е сформирана онлайн група „Добрич“, където е в ход анкета: „Каква искате да бъде крайната политическа цел на протеста?“. Осем са опциите на отговор, с най-много привърженици е опцията „смяна на системата към пряка демокрация и самоуправление“. В Общината е получено уведомление за следващ протест на 18 ноември от 13.30 часа пред сградата на администрацията, в 12.00 часа - автошествие.  \r\nЖулиета НИКОЛОВА", "date": "2018.11.15", "title": "Добрич: „Протест срещу безобразията“ организираха граждани под формата на автошествие"}
{"url": "http://www.focus-news.net/news/2018/11/15/2590471/vzglyad-sasht-i-ukrayna-izpolzvat-gazta-za-darzhaven-terorizam.html", "text": "САЩ и Украйна използват газта за държавен тероризъм, пише  руският вестник „Взгляд“ . \r\nАмериканският министър на енергетиката Рик Пери направи редица остри изявления за енергийния сектор на руската икономика, настоявайки европейците да изоставят полезното си сътрудничество с Русия. Той направи това в Унгария, която активно развива сътрудничеството с Руската федерация в тази област. Заслужава ли си Русия да се страхува, че нейните партньори няма да издържат и ще се поддадат на натиска на американците? \r\nРик Пери твърди, че \"Русия използва газопровода\" Северен поток 2 \" и \" Турски поток \", за да се опита да засили контрола си върху Централна и Източна Европа. \"Съединените щати силно се противопоставят на тези проекти и настояваме Унгария да се присъедини към нас, за да ги отхвърли\", каза американският министър. \r\nУнгарците учтиво замълчаха, тъй като очакват не само да получат газ от „Турски поток“, но и да построят атомна електроцентрала по руски проект. \r\nМиналата година помощник държавният секретар по европейските и евроазиатските въпроси на САЩ Уес Мичъл се позова на шведско проучване, в което са описани 55 примера за използването от Русия на  „спиране на газовите доставки в последните 14 години“ без да посочва примери, защото такива според изданието не съществуват. \r\nИсторията на руско-украинските газови отношения, която продължава почти 27 години, със сигурност е много политизирана. Но никога никой от руските ръководители не е заявявал на  Киев: \"Ако не направите това и това, тогава изключете газ!\", пише изданието. \r\nЗащо Русия очевидно не прави това. Тъй като на следващия ден, след като Москва каже нещо подобно на някого, всички страни - купувачи на руски газ, ще започнат да изграждат терминали за приемане на втечнен природен газ от Америка или Катар или ще построят газопроводи от Норвегия към тях. \r\nПрез 2009 г. страните, които имаха проблеми заради транзита през Украйна, за които беше виновен единствено Киев, който се опитваше да изнудва, за  да постигне условия за транзит и доставки на газ, неприемливи за Москва. \r\nВсъщност, именно след това противопоставяне за европейските държави , стана ясно, че е необходимо да се изградят директни газопроводи от Русия, заобикаляйки Украйна. \r\nКато цяло, ако забравите за геополитиката и трудните отношения между Русия и Украйна, става напълно непонятно защо Москва е длъжна да продава газ за Европа, както Вашингтон и Киев искат, а не така, както продавачите и купувачите искат. \r\nЕнергията не се използва като оръжие от Русия, а от Украйна, и тя откровено говори за това. Радио \"Гласът на Америка\" публикува мнението на украинския експерт Тарас Загородний, който казва, че в случай на прекратяване на украинския транзит \"Русия ще има възможности да създаде допълнителни рискове за избухването на война. Мотивацията тук е следната: няма газ в украинската газопреносна система - няма риск да се наруши транзитното снабдяване на Европейския съюз. Ако газът минава през Северен поток - 2, ще бъде много по-лесно да се воюва срещу Украйна. И днес виждаме доста безотговорна позиция на Германия, която въпреки всичко продължава да изпълнява този проект \", се оплаква Загородний. \r\nАко само Русия беше заложник на украинския транзит, тогава и Германия, и страните от Южна Европа вероятно ще се поддадат на американския натиск,  като България, която  самоунищожително отхвърли \"Южен поток\" и сега съжалява за това. \r\nНо Германия не е готова да бъде заложник - точно както Унгария, Гърция и други страни, които са зависими от украинския транзит, не са готови. \r\nСледователно, сценарият  на Вашингтон, с който напълно се съгласява Киев, е както следва: Русия запазва украинския транзит, плащат за това толкова, колкото поискат украинците, като  се плаща допълнително за ремонт бързо разпадащите се тръбопроводи и с тези баснословни разходи се опитва да се конкурира с американският втечнен природен газ на европейския пазар. \r\nМоже ли Вашингтон и Киев съвместно да разрушат изграждането на \"Северен поток\" 2 и да предотвратят реализирането на потенциала на „Турския поток“? Украйна не може, Съединените щати, разбира се могат, например, да извършат ракетна атака върху инфраструктурата за транспортиране на газ в Русия. \r\nНо отговорът в този случай ще бъде неприемлив за Вашингтон - всъщност доктрината за ядрено възпиране се основава на това. \r\nГермания не е България, затова нито министър Пери, нито посещения на сенатори, нито дори Доналд Тръмп по някакъв начин може да забрани на Берлин да гарантира енергийната си сигурност и да купува газ директно от Русия, особено след като почти всички формалности по пътя на изграждането на \"Северен поток 2\" вече са минали.  Юлиян Марков", "date": "2018.11.15", "title": "„Взгляд“: САЩ и Украйна използват газта за държавен тероризъм"}
{"url": "http://www.focus-news.net/news/2018/11/15/2590477/reaktsii-u-nas-sled-doklada-na-ek-obzor.html", "text": "Ден след излизането на доклада на Европейската комисия по Механизма за сътрудничество и проверка, документът бе основна тема сред политиците.  \r\nВъв вторник на брифинг в Министерски съвет  вицепремиерът и външен министър Екатерина Захариева, министърът на правосъдието Цецка Цачева и вътрешният министър Младен Маринов  коментираха, че докладът отразява обективно стремежа на всички институции, отговорни са провеждане на реформа в правосъдната система, с цел българските граждани да имат обективно правосъдие.  \r\nВеднага след брифинга министрите опозицията изрази съмнение относно приключването на механизма през следващата година.  Зам.-председателят на ПГ на „БСП за България“  Крум Зарков посочи, че това е хубаво нещо, но въпросът е дали това ще е успех за България или провал за мониторинговия механизъм. Той коментира, че в доклада на ЕК се прокрадва и нещо ново. „Комисията констатира, че през последната година медийната среда в България се е влошила драматично и това трябва да бъде знак за всички ни“, каза още той. Зарков посочи и че ЕК потвърждава твърденията на президента Румен Радев, че има още много какво да се направи по отношение на корупцията по високите етажи и като цяло. „А когато говори за медийната среда - потвърждава изцяло това, което президентът Радев каза наскоро за състоянието на нашата демокрация“, каза още зам.-председателят на ПГ на „БСП за България“. \r\nНа правителственото заседание в сряда  министър-председателят Бойко Борисов  коментира, че докладът кореспондира с най-щедрия бюджет на държавата към всички съсловия. Премиерът цитира казаното от вицепрезидента на ЕК Франс Тимерманс, който във вторник обяви, че ако България продължи по поетия път, мониторинговият механизъм ще отпадне още преди края на мандата на тази Комисия. Той изтъкна, че за първи път от шест точки в доклада се затварят три, отнасящи се към темите „организирана престъпност” и „съдебна реформа” - нещо, което по думите му десетилетия е тормозило българите. „Това ли искат протестите - да спре борбата? Това ли е оценката, която се дава, че било блато? Ето какво е казал европейски социалист номер 1, кандидатът на европейските социалисти за председател на ЕК. Благодаря му за коректността, защото и той е в предизборна кампания“, добави той и обърна внимание, че Тимерманс е холандец. Министър-председателят изрази убедеността си, че когато се запознае с доклада, холандското правителство би могло да промени позицията си по темата за приемането на България в Шенген. \r\nПремиерът обърна внимание на свободата на медиите, тема за която говорят партньорите на страната ни в Европейския съюз. Той заяви, че ще разпореди на вицепремиера и министър на външните работи Екатерина Захариева да покани европейски комисари да се убедят на място с положението. Според Борисов у нас е необходим дебат за свободата на медиите.  \r\nПред една от националните телевизии вицепремиерът  Захариева  коментира, че констатацията и ситуацията по отношение на доклада на европейските ни партньори в медийната среда не е приятна. „Самият доклад се позовава на други международни организации и изследвания. Първо натиск никъде не се споменава, а и аз съм убедена, че това не е така“, заяви тя. Захариева уточни, че правителството и изпълнителната власт по никакъв начин не оказват натиск върху медийната среда в България. „Критиката в доклада не е към правителството, а и към автоцензурата и самоконтрола от страна на медиите”, обясни тя. \r\nПред Радио „Фокус“  ръководителят на Представителството на ЕК в България Огнян Златев  коментира, че  мониторинговият доклад не е прищявка на Брюксел, а необходим механизъм за страната ни. По думите му, след като в сферите на гарантиране на независимост на съдебната власт, законодателната рамка и ефективност в борбата с организираната престъпност България е постигнала значителен напредък, предстои да съсредоточим усилията си в другите 3 области – корупция в по-високите етажи на властта, външни граници и продължаване на съдебна реформа. „Очакваме мониторингът, осъществяван от ЕК през последните 11 години, да отпадне преди края на настоящия мандат на ЕК, но решението на този въпрос е изцяло в ръцете на българската страна“, обясни Огнян Златев. Според него ако това се случи, ще е още една стъпка към Шенгенското пространство. По думите му той е причина някои страни-членки на ЕС да поставят под съмнение присъединяването ни, докато България е изпълнила всички технически условия. \r\nВ Народното събрание от ПГ на  ДПС  коментираха доклада, като зам.-председател на групата Йордан Цонев заяви, че това е най-добрият досега. Според него за положителния доклад заслуга имат не само управляващите, но и опозицията. По отношение на критиките в доклада, Цонев поясни: „Ако управляващите не бяха бавили закона ни за прозрачността на медиите, в Доклада по Механизма за сътрудничество и проверка нямаше да има критики“.  \r\nМариела РУСЕВА", "date": "2018.11.15", "title": "Реакции у нас след доклада на ЕК (ОБЗОР)"}
{"url": "http://www.focus-news.net/news/2018/11/15/2590478/sport-ueyn-ruuni-shte-izigrae-proshtalniya-si-mach-120-za-angliyskiya-natsionalen-otbor.html", "text": "Футбол: Уейн Рууни ще носи капитанската лента и екип с номер 10 по време на последния си мач за националния отбор на Англия. Това ще стане по време на приятелския мач срещу САЩ в четвъртък на стадион \"Уембли\", заяви селекционерът на английския тим Гарет Саутгейт. \r\n33-годишният Рууни, който в момента е футболист на Ди Си Юнайтед, ще изиграе прощалния си мач номер 120 за Англия утре.", "date": "2018.11.15", "title": "Спорт: Уейн Рууни ще изиграе прощалния си мач 120 за английския национален отбор"}
{"url": "http://www.focus-news.net/news/2018/11/15/2590899/varna-shesti-poreden-den-desetki-grazhdani-izminaha-kilometri-pesh-v-znak-na-protest-sreshtu-visokite-tseni-na-gorivata-niskite-dohodi-i-loshoto-kachestvo-na-zhivot-u-nas.html", "text": "Шести пореден ден десетки граждани на Варна изминаха километри пеш в знак на протест срещу високите цени на горивата, ниските доходи и лошото качество на живот у нас, предаде репортер на  Радио „Фокус“ – Варна . Въпреки че протестът бе по-малоброен спрямо предходните няколко вечери, броят на протестиращите надхвърляше 100 души. От Катедралата събралото се множество потегли към Община Варна, след което се върна и продължи по булевард „Христо Ботев“ към Аспарухов мост. Движението на моста бе блокирано повече от 50 минути и в двете посоки. След блокадата протестиращите се отправиха отново към площада пред Катедралата, след което се насочиха по булевард „Владислав Варненчик“. Пешеходният протест създаде сериозни затруднения с трафика, въпреки взетите от полицейските служители необходими мерки за осигуряване на обществения ред. Полицейското присъствие и тази вечер беше засилено, като по част от кръстовищата трафикът се контролираше от регулировчици. Исканията на протестиращите са различни, но това, което ги обединява поредна вечер е желанието им за по-добър живот. Сред присъстващите имаше млади хора, част от тях ученици. Сред множеството имаше и представители на политическо движение. До напрежение и масови безредици не се стигна. Протестите продължават и утре. \r\nМарияна ВАЛЕНТИНОВА", "date": "2018.11.15", "title": "Варна: Шести пореден ден десетки граждани изминаха километри пеш в знак на протест срещу високите цени на горивата, ниските доходи и лошото качество на живот у нас"}
{"url": "http://www.focus-news.net/news/2018/11/15/2590476/komsomolskaya-pravda-ugovaryat-rusiya-da-se-obarne-na-iztok.html", "text": "Уговарят Русия да се обърне на Изток, пише руският вестник  “Комсомолская Правда“ \r\n\"Фактът, че Америка е станала непредсказуема напоследък, не е тайна за никого и всички вече говорят за това абсолютно открито\", каза говорителят на руския президент Владимир Путин Дмитрий Песков . „Тази непредсказуемост в поведението на тази най-голяма страна, най-мощната икономика в света, е обект на дълбока загриженост за всички. Ще доведат ли до допълнително усложняване на ситуацията с руско-американските отношения? Отговорът е недвусмислен: разбира се, ще доведат“, продължи Песков. \r\nПесков обаче опроверга, че Русия се е обърнала на Изток, като заяви, че Китай не може да замени многостранното сътрудничество. \r\nЕдин многовекторен Китай, гледащ към Запада - не е заместител на развитието, но АСЕАН включва и 10 страни от Югоизточна Азия: Бруней Даруссалам, Виетнам, Индонезия, Камбоджа, Лаос, Малайзия, Мианмар, Сингапур, Тайланд и Филипините. И те искат да се общува с тях на всички нива по целия свят. Не без причина не само министър-председателят на Япония Шиндзо  Абе отлетя лично до Сингапур, но и канадският премиер Джъстин Трюдо, въпреки че Канада не е в Югоизточна Азия. \r\n\"Русия ще се присъедини към плановете на АСЕАН да създаде мрежа от интелигентни градове\", обеща Путин на срещата на високо равнище. „ В страната ни лидер във въвеждането на цифрови технологии в градската среда е столицата Москва, която вече активно си сътрудничи със Сингапур на двустранна основа. Очакваме географията на това взаимодействие да се разширява. \r\nЯпонският премиер Шиндзо Абе отлетя в Сингапур, за да се срещне с Путин, както самият той каза, \"решен да придвижи напред въпроса за мирния договор\". \r\n\"Днес аз съм щастлив да се срещна с президента Путин\", „ Днес нашето време е ограничено, но аз очаквам с нетърпение обсъждане не само на двустранни въпроси, включително икономически въпроси, но и на международната ситуация, включително и на въпроса за Северна Корея. Също така, по-специално бих искал да обсъдя въпроса за мирния договор. Готов съм да отделя достатъчно време на тази тема - въпросът за мирен договор. \r\nПутин го увери, че макар да няма достатъчно време, предстои срещата на Г-20 в Аржентина. И като цяло, въпросът за мирния договор все още може да бъде обсъждан и обсъждан, пише изданието.  Юлиян Марков", "date": "2018.11.15", "title": "„Комсомолская Правда“: Уговарят Русия да се обърне на Изток"}
{"url": "http://www.focus-news.net/news/2018/11/15/2590480/sport-dimitar-kuzmanov-se-klasira-za-chetvartfinalite-na-turnira.html", "text": "Тенис: Димитър Кузманов се класира за четвъртфиналите на турнира по тенис червени кортове от сериите \"Чалънджър\" в Буенос Айрес (Аржентина) с награден фонд 50 хиляди долара. \r\nКузманов победи поставения под номер 7 Джанлуиджи Куинци (Италия), 150-и в световната ранглиста, с 6:2, 6:3 за 66 минути. \r\nКузманов заработи 15 точки за световната ранглиста и 1460 долара, а в спор за място на полуфиналите ще играе срещу победителя от мача между Даниел Химено Травер (Испания) и Бастиан Мала (Чили)", "date": "2018.11.15", "title": "Спорт: Димитър Кузманов се класира за четвъртфиналите на турнира в Буенос Айрес"}
{"url": "http://www.focus-news.net/news/2018/11/15/2590479/sport-dvugodishna-zabrana-za-transferi-grozi-chelsi.html", "text": "Футбол: За втори път в своята история Челси може да бъде наказан с трансферно вето от ФИФА, . Причината, както и предният път, ще се окаже нерегламентирани трансфери на играчи под 18-годишна възраст. \r\nЧелси  е нарушил правилата при привличането на нападателя Бертран Траоре преди 18-ия рожден ден на нападателя от Буркина Фасо (през 2014-а). В момента 23-годишният играч играе с екипа на Олимпик Лион. \r\nВ конкретния случай, Челси е нарушил правилата с това, че през 2011 е платил училищните такси на Траоре и същевременно е спомогнал за преместването на неговите майка и брат в Англия, докато в същото време футболистът е бил само на 15 години.", "date": "2018.11.15", "title": "Спорт: Двугодишна  забрана за трансфери грози Челси"}
{"url": "http://www.focus-news.net/news/2018/11/15/2590481/zapochva-kampaniya-v-podkrepa-na-balgarskite-proizvoditeli-obzor.html", "text": "Министърът на  земеделието, храните и горите Румен Порожанов откри кръгла маса с която се дава старт на кампания в подкрепа на производителите на български храни под мотото „Аз подкрепям българските производители, подкрепи ги и ти“. По време на събитието бяха изнесени актуални данни за производството, търговията и износа на основни земеделски продукти и храни и се обсъдиха  възможностите за подкрепа на българските производители и реализацията на традиционни български храни. Министър Порожанов заяви, че България има един добър облик като земеделска страна и производител на храни. По думите му този облик винаги трябва да се надгражда, за да можем да сме конкурентоспособни на международния пазар, който е безмилостен. Министър Порожанов допълни че само за първите 8 месеца на тази година, съпоставени със същия период миналата година, има увеличение при производството на бели меса с 18.4%,  а на червени – с 7.6%. Делът на българското производство в общото потребление при киселото мляко, кравето сирене, кашкавала и яйцата е около или над 90%. За периода януари-август 2018 г. се запазва тенденцията на увеличение на обема на произведените млечни продукти, като най-голям ръст бележи производството на пресни млека (40%) и сирена (33%). Намаляло е със 17 % производството на имитиращи продукти с растителни мазнини, заради предприетите в нормативната уредба и забраната  за използването им в млекопреработвателните предприятия. По предварителни данни, дадени от министъра, за първите 6 месеца на тази година износът на селскостопански стоки, където се включват и храните, нараства с 13,5% спрямо 2017 г. и достига 1,9 млрд евро. По думите на министър Румен Порожанов очакванията са износът да надхвърли 4 млрд евро. Той подчерта, че има значителен ръст и в продажбата на български хранителни стоки в 5-те най-големи хранителни вериги в страната. В големите български вериги делът на хляб и хлебни изделия от българските производители е между 77% и 100%. По отношение на деликатесите и колбасите съотношението е между 55 и 80 на сто, а при млечните продукти то е между 57% и 75. При сертифицираните български биопродукти се забелязва сериозен ръст през последната година. \r\nМинистър Порожанов подчерта, че финансирането за следващата година в земеделието ще бъде балансирано между всички сектори и допълни, че над 2 млрд. лв. ежегодно се отделят за подкрепа на земеделските стопани.", "date": "2018.11.15", "title": "Започва кампания в подкрепа на българските производители (ОБЗОР)"}
{"url": "http://www.focus-news.net/news/2018/11/15/2590473/afp-republikantsite-blokiraha-opit-na-amerikanskiya-senat-da-zashtiti-razsledvaneto-na-ruskata-namesa-v-prezidentskite-izbori-ot-2016-godina.html", "text": "Републиканските лидери блокираха двупартийна сенатска кампания, целяща да защити специалния прокурор Робърт Мюлер, оставяйки разследването си в Русия да бъде изложено на фона на нови ходове, тълкувани като заплахи за неговото продължаване, предава  AFP . \r\nСенаторите, които инициираха кампанията за необходимостта от запазване на целостта на разследването за намесата на Москва в изборите за 2016 г. в САЩ, след като  Доналд Тръмп уволни генералния секретар Джеф Сешънс и назначи Матю Уитакър като изпълняващ поста главен прокурор, републиканските лидери на Сената отказаха да позволят гласуване на законодателство, което да защитава Мюлер. \r\nУитакър публично критикува разследването и демократите се опасяват, че може да намери начин да го спре \r\nКогато републиканският сенатор Джеф Флейк, критик на президента и демократичният сенатор Крис Куунс представиха  мярката си и поискаха бързо  гласуване, лидерът  на сенатското мнозинство Мич Макконъл възрази. \r\n\"Президентът сега разглежда това разследване и ние всички го знаем\", каза Флейк пред колегите си след възражението на Макконъл. \r\n\"Това не е момент, в който нашето национално ръководство да бъде слабо или да бъде компрометирано по някакъв начин\". \r\nФлейк, който се пенсионира от Сената през следващия януари, заяви, че той и Куунс ще се опитат \"отново и отново\", за да приведат законодателството в сила.  Юлиян Марков", "date": "2018.11.15", "title": "AFP: Републиканците блокираха опит на американския Сенат да защити разследването на руската намеса в президентските избори от 2016 година"}
{"url": "http://www.focus-news.net/news/2018/11/15/2590482/pregled-na-osnovnite-temi-v-ruskiya-pechat-agentsiya-fokus.html", "text": "Дискусиите около газопроводите, заобикалящи Украйна и опитите на Киев и Вашингтон да се противопоставят на тяхното изграждане, срещата на лидерите на страните от АСЕАН, на които присъства руският президент Владимир Путин и американският вицепрезидент Майк Пенс, както и силно критичния доклад на Европейския съюз за Молдова са сред основните теми на руския печат . \r\n*** САЩ и Украйна използват газта за държавен тероризъм, пише  руският вестник „Взгляд“ . \r\nАмериканският министър на енергетиката Рик Пери направи редица остри изявления за енергийния сектор на руската икономика, настоявайки европейците да изоставят полезното си сътрудничество с Русия. Той направи това в Унгария, която активно развива сътрудничеството с Руската федерация в тази област. Заслужава ли си Русия да се страхува, че нейните партньори няма да издържат и ще се поддадат на натиска на американците? \r\nРик Пери твърди, че \"Русия използва газопровода\" Северен поток 2 \" и \" Турски поток \", за да се опита да засили контрола си върху Централна и Източна Европа. \"Съединените щати силно се противопоставят на тези проекти и настояваме Унгария да се присъедини към нас, за да ги отхвърли\", каза американският министър. \r\nУнгарците учтиво замълчаха, тъй като очакват не само да получат газ от „Турски поток“, но и да построят атомна електроцентрала по руски проект. \r\nМиналата година помощник държавният секретар по европейските и евроазиатските въпроси на САЩ Уес Мичъл се позова на шведско проучване, в което са описани 55 примера за използването от Русия на  „спиране на газовите доставки в последните 14 години“ без да посочва примери, защото такива според изданието не съществуват. \r\nИсторията на руско-украинските газови отношения, която продължава почти 27 години, със сигурност е много политизирана. Но никога никой от руските ръководители не е заявявал на  Киев: \"Ако не направите това и това, тогава изключете газ!\", пише изданието. \r\nЗащо Русия очевидно не прави това. Тъй като на следващия ден, след като Москва каже нещо подобно на някого, всички страни - купувачи на руски газ, ще започнат да изграждат терминали за приемане на втечнен природен газ от Америка или Катар или ще построят газопроводи от Норвегия към тях. \r\nПрез 2009 г. страните, които имаха проблеми заради транзита през Украйна, за които беше виновен единствено Киев, който се опитваше да изнудва, за  да постигне условия за транзит и доставки на газ, неприемливи за Москва. \r\nВсъщност, именно след това противопоставяне за европейските държави , стана ясно, че е необходимо да се изградят директни газопроводи от Русия, заобикаляйки Украйна. \r\nКато цяло, ако забравите за геополитиката и трудните отношения между Русия и Украйна, става напълно непонятно защо Москва е длъжна да продава газ за Европа, както Вашингтон и Киев искат, а не така, както продавачите и купувачите искат. \r\nЕнергията не се използва като оръжие от Русия, а от Украйна, и тя откровено говори за това. Радио \"Гласът на Америка\" публикува мнението на украинския експерт Тарас Загородний, който казва, че в случай на прекратяване на украинския транзит \"Русия ще има възможности да създаде допълнителни рискове за избухването на война. Мотивацията тук е следната: няма газ в украинската газопреносна система - няма риск да се наруши транзитното снабдяване на Европейския съюз. Ако газът минава през Северен поток - 2, ще бъде много по-лесно да се воюва срещу Украйна. И днес виждаме доста безотговорна позиция на Германия, която въпреки всичко продължава да изпълнява този проект \", се оплаква Загородний. \r\nАко само Русия беше заложник на украинския транзит, тогава и Германия, и страните от Южна Европа вероятно ще се поддадат на американския натиск,  като България, която  самоунищожително отхвърли \"Южен поток\" и сега съжалява за това. \r\nНо Германия не е готова да бъде заложник - точно както Унгария, Гърция и други страни, които са зависими от украинския транзит, не са готови. \r\nСледователно, сценарият  на Вашингтон, с който напълно се съгласява Киев, е както следва: Русия запазва украинския транзит, плащат за това толкова, колкото поискат украинците, като  се плаща допълнително за ремонт бързо разпадащите се тръбопроводи и с тези баснословни разходи се опитва да се конкурира с американският втечнен природен газ на европейския пазар. \r\nМоже ли Вашингтон и Киев съвместно да разрушат изграждането на \"Северен поток\" 2 и да предотвратят реализирането на потенциала на „Турския поток“? Украйна не може, Съединените щати, разбира се могат, например, да извършат ракетна атака върху инфраструктурата за транспортиране на газ в Русия. \r\nНо отговорът в този случай ще бъде неприемлив за Вашингтон - всъщност доктрината за ядрено възпиране се основава на това. \r\nГермания не е България, затова нито министър Пери, нито посещения на сенатори, нито дори Доналд Тръмп по някакъв начин може да забрани на Берлин да гарантира енергийната си сигурност и да купува газ директно от Русия, особено след като почти всички формалности по пътя на изграждането на \"Северен поток 2\" вече са минали. \r\n*** САЩ отправиха ултимативни искания към Китай, пише руският ежедневник  “Независимая газета“ . \r\nАмериканският вицепрезидент Майкъл Пенс поиска Китай да промени поведението си. Китайците трябва да се откажат от кражбата на интелектуална собственост, да спрат принуждаването на американските компании да прехвърлят технологии, да зачитат свободата на корабоплаването в моретата. Само при тези условия Китай може да избегне студената война. Съветникът по националната сигурност Джон Болтън се присъедини към кампанията за натиск върху Пекин. Според експерти компромисът на срещата на върха на Г-20 в Аржентина е възможен, тъй като КНР вече премахва ограниченията за достъп на чуждестранни фирми до китайския пазар. \r\nСрещата на президента на САЩ Доналд Тръмп с китайския президент Си Дзинпин в Буенос Айрес в края на ноември може да се превърне в тежък тест за волята на двамата лидери. \r\nНаистина, в навечерието на срещата на върха, Вашингтон предяви строги изисквания към Пекин. Те бяха обявени от Пенс на борда на самолета за Сингапур, където се проведоха срещите на лидерите на страните от Асоциацията на страните от Югоизточна Азия (АСЕАН). \r\nВ същото време, Тръмп оставя вратата отворена за сделката. Но това е възможно само ако Пекин е готов да извърши огромни промени в своята икономическа и военна стратегия и в политическата  сфера, за които САЩ настояват. Това според Пенс е най-добрият, ако не и последният шанс за Пекин да избегне сценария за Студената война с Вашингтон. \r\nКитайците знаят какво очакват САЩ: \"Трябва да дойдат в Аржентина с конкретни предложения, които засягат не само търговския дефицит\". В допълнение към търговията, Китай трябва да предложи отстъпки по няколко въпроса. По-конкретно, тя трябва да удовлетвори следните искания на американците: да спре безразборната кражба на интелектуална собственост, да премахне ограниченията за достъп на американските компании до китайския пазар, да не се опитва да ограничи свободата на корабоплаването в международните води. Китайската комунистическа партия не трябва да се намесва в политическия живот на западните държави. \r\nАко Китай не даде съгласие за значителни и конкретни отстъпки, Вашингтон е готов да засили икономическия, дипломатическия и политическия натиск върху Пекин. Пенс вярва, че американската икономика е достатъчно силна, за да оцелее в такава ескалация, а китайската икономика е по-малко стабилна. \r\nСъветникът за националната  сигурност Джон Болтън разшири мащаба на натиска на Америка върху Китай. Той критикува Кодекса за поведение в Южнокитайско море, който предстои да бъде подписан от Китай и членове на АСЕАН. Факт е, че Пекин, според японската преса, твърди, че иска документът да включва клауза, която забранява на участниците в Кодекса да извършват военни маневри с нерегионални държави (да се чете: Съединените щати) без съгласието на другите членове на пакта. \r\nТова би било равносилно на това, да даде на Пекин правото да налага вето на такива учения. Болтън каза в Сингапур, че Съединените щати ще се противопоставят на подобно споразумение. Това означава, че не само Китай трябва да се пази от гнева на Америка, но и от партньорите си, които се накланят към Китай в разгръщащата се драма. \r\n*** Уговарят Русия да се обърне на Изток, пише руският вестник  “Комсомолская Правда“ \r\n\"Фактът, че Америка е станала непредсказуема напоследък, не е тайна за никого и всички вече говорят за това абсолютно открито\", каза говорителят на руския президент Владимир Путин Дмитрий Песков . „Тази непредсказуемост в поведението на тази най-голяма страна, най-мощната икономика в света, е обект на дълбока загриженост за всички. Ще доведат ли до допълнително усложняване на ситуацията с руско-американските отношения? Отговорът е недвусмислен: разбира се, ще доведат“, продължи Песков. \r\nПесков обаче опроверга, че Русия се е обърнала на Изток, като заяви, че Китай не може да замени многостранното сътрудничество. \r\nЕдин многовекторен Китай, гледащ към Запада - не е заместител на развитието, но АСЕАН включва и 10 страни от Югоизточна Азия: Бруней Даруссалам, Виетнам, Индонезия, Камбоджа, Лаос, Малайзия, Мианмар, Сингапур, Тайланд и Филипините. И те искат да се общува с тях на всички нива по целия свят. Не без причина не само министър-председателят на Япония Шиндзо  Абе отлетя лично до Сингапур, но и канадският премиер Джъстин Трюдо, въпреки че Канада не е в Югоизточна Азия. \r\n\"Русия ще се присъедини към плановете на АСЕАН да създаде мрежа от интелигентни градове\", обеща Путин на срещата на високо равнище. „ В страната ни лидер във въвеждането на цифрови технологии в градската среда е столицата Москва, която вече активно си сътрудничи със Сингапур на двустранна основа. Очакваме географията на това взаимодействие да се разширява. \r\nЯпонският премиер Шиндзо Абе отлетя в Сингапур, за да се срещне с Путин, както самият той каза, \"решен да придвижи напред въпроса за мирния договор\". \r\n\"Днес аз съм щастлив да се срещна с президента Путин\", „ Днес нашето време е ограничено, но аз очаквам с нетърпение обсъждане не само на двустранни въпроси, включително икономически въпроси, но и на международната ситуация, включително и на въпроса за Северна Корея. Също така, по-специално бих искал да обсъдя въпроса за мирния договор. Готов съм да отделя достатъчно време на тази тема - въпросът за мирен договор. \r\nПутин го увери, че макар да няма достатъчно време, предстои срещата на Г-20 в Аржентина. И като цяло, въпросът за мирния договор все още може да бъде обсъждан и обсъждан, пише изданието. \r\n*** ЕС спира финансирането на Молдова и заплашва с персонални санкции, пише руският делови ежедневник  “Коммерсантъ“ . \r\nМолдова няма да получи пари от ЕС до парламентарните избори през февруари, а персонални санкции могат да бъдат наложени на отделни граждани. Това се посочва в безпрецедентно тежкия доклад на Европейския парламент относно прилагането от Кишинев на споразумението за асоцииране с ЕС. Документът, който критично оценява състоянието на демокрацията и зачитането на правата на човека в Молдова, беше приет в сряда от Европейския парламент. Това означава, че позицията на Брюксел, която преди това е благославяла  молдовските власти, се е променя значително, но не  в полза на последните. \r\nЕвропейският парламент одобри доклад за изпълнението на задълженията на Молдова по силата на споразумението за асоцииране с ЕС, подписано от страните през 2014 г. През същата година републиката, която в Брюксел често беше наречена \"отличник на  Източно партньорство\", беше първата страна в програмата, (в която членуват Азербайджан, Армения, Беларус, Грузия и Украйна) която получи безвизово пътуване с Европейския съюз. \r\nСега няма следа от предишните оценки. Докладът съдържа остри коментари за ситуацията в страната. \r\nМолдова е наречена държава, превзета от олигарси, където властта се контролира от малка група, под чието влияние се намират парламента, правителство, политически партии, полицията, съдилищата  и средствата за масово осведомяване. \r\nКонстатира се \"значително отклонение от основните ценности, свързани с демократичните стандарти\", като се говори за  натиск върху медиите и опозицията. Правосъдието, твърди документът, се използва от властите за преследване на активисти за правата на човека и членове на опозицията. \r\nВ текста се споменава и най-важният олигарх, той е сенчестия лидер на страната – лидерът  на Демократическата партия, Владимир Плахотнюк. Евродепутатите изразиха особена загриженост, че се оказва натиск върху противниците му. \r\nСписъкът с проблеми няма край. В него се заявява, че ще бъде възможно да се говори за възобновяване на замразената макроикономическа  финансова помощ на Молдова от ЕС през 2018 г. едва след парламентарните избори, насрочени за 24 февруари 2019 г. Отбелязва се, че размразяването на финансирането (става дума за около 100 млн. евро) е възможно, при условие че изборите отговарят на международните стандарти. Оценка за това се очаква от изборните наблюдатели. Брюксел също предупреди, че намалява финансирането на всички програми за подкрепа за Молдова, докато не постигне \"значителен напредък\" в областта на демократичните стандарти. \r\nИзпълнителният директор на Института за стратегически инициативи в Кишинев Владислав Кулминский, който е бил съветник на молдовския премиер по време на подписването на споразумение за асоцииране с ЕС, счита доклада за пълно отражение на реалността. \r\n\"Всъщност текстът гласи, че управляващата Демократическа партия превърна страната в сива зона, където управляващият елит се възползва от държавата, преследвайки съмнителни цели, пренаписвайки правилата на играта, за да задоволи интересите си, нарушавайки демократичните норми, водейки необуздана пропаганда, преследвайки опозицията и неконтролираните медии“, заяви експертът.", "date": "2018.11.15", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/11/15/2590484/rosen-zhelyazkov-shte-se-proiznese-po-ostavkite-na-rakovodstvoto-na-bdzh-sled-odit-obzor.html", "text": "След като на 8 ноември изпълнителният директор на Холдинг БДЖ Владимир Владимиров, финансовият директор на дружеството Филип Алексиев и председателят на Съвета на директорите Велик Занчев, който е и зам.-министър на транспорта, подадоха оставки по искане на транспортния министър Росен Желязков, министърът запозна Комисията по транспорт, информационни технологии и съобщения  със ситуацията в Железницата. Той обяви, че ще се произнесе по оставките на ръководството на БДЖ, след като излезе докладът от одита на Министерство на транспорта в БДЖ „Пътнически превози“. Желязков прогнозира, че това ще се случи до края на месеца. По думите на министъра този одит ще бъде основание за освобождаване или не от отговорност. „Появиха се най-различни спекулации. Искам да разсея отсега тази тема кой би бил следващият изпълнителен директор или следващият член на борда на Холдинга. В момента няма номинация, защото няма произнасяне по въпроса. Освобождаването е въпрос и функция на одита“, каза още министърът. По отношение на директора на БДЖ „Пътнически превози“ Пламен Пешаров, министърът обясни, че Холдингът видно от всички документи не е доволен от работата му и  много ясно и категорично трябва да се произнесе в рамките на действащия мандат. Министър Желязков заговори за преструктуриране на БДЖ и посочи, че отдавна са отпаднали основанията БДЖ да има холдингова структура. Той уточни, че това е лично негово мнение и допълни, че решението трябва да се вземе след сериозен анализ.  Според него обаче държавата трябва да има пряко участие. Министърът изрази притеснения, че има предпоставка за неосигуреност на основната дейност на БДЖ и за нарушаване на графика, тъй като той е твърде амбициозен за състоянието на парка. Росен Желязков даде информация  пред комисията за състоянието на подвижния състав. Той уточни, че към 30 септември БДЖ „Пътнически превози“ разполага с 289 локомотивни мотрисни влакове, като 95 броя са изведени в изолация, а 42 са в различни видове ремонт. Министърът уточни, че 30 броя електрическите мотрисни влакове са в експлоатация, а пътническия вагонен парк разполага с 726 пътнически вагона. Стана ясно, че  414 броя от тях са извън експлоатация. Росен Желязков допълни, че е налице и забавяне на провеждане на обществени поръчки, свързани с осигуряване на ремонтната дейност на дружеството. „Както се казва на фронта на БДЖ – нищо ново“, каза министърът. \r\nДеница КИТАНОВА", "date": "2018.11.15", "title": "Росен Желязков ще се произнесе по оставките на ръководството на БДЖ след одит (ОБЗОР)"}
{"url": "http://www.focus-news.net/news/2018/11/15/2590491/vse-oshte-ne-e-yasna-okonchatelnata-pozitsiya-na-balgariya-za-pakta-za-migratsiya-na-oon-obzor.html", "text": "Основен въпрос от няколко дни е позицията на България по Глобалния пакт за безопасна, организирана и законна миграция на ООН. Пактът ще бъде разгледан на 10 и 11 декември в Маракеш, като до 1 декември всяка държава трябва да има националната позиция. На 9 ноември първи повдигнаха темата от БСП, които настояха за дебат. От ГЕРБ обещаха разискване да има. На 12 ноември Коалиционният съвет взе решение България да не се присъединява към пакта за миграцията на ООН. Темата беше дискутирана на съвместно заседание на парламентарните комисии по външна политика и по вътрешна сигурност и обществен ред. „Никой никога не е принуждавал България да се присъединява към пакта за миграция на ООН“, заяви външният министър Екатерина Захариева. Тя обясни, че пактът е декларация, не конвенция затова всяка страна има свободата да прилага националното си законодателство. Министър Захариева уточни, че ако решим да се присъединим към пакта за миграция на ООН, можем да кажем кое считаме за приоритетно за България. Екатерина Захариева обърна внимание, че всички останали страни, външни граници на ЕС, са подкрепили пакта. „Ако се присъединим към пакта на ООН, ще разполагаме с допълнителни доводи да изискваме информация от страни, източници на мигранти“, обяви вътрешният министър Младен Маринов. Той коментира, че пактът не променя с нищо задълженията на България като външна граница на ЕС и няма да промени прилагането на стриктна политика спрямо нелегалната миграция. От ГЕРБ заявиха, че декларацията на БСП в парламента за пакта е показала двойното им лице. Председателят на ПГ на ГЕРБ Цветан Цветанов посочи, че евродепутатите от БСП са гласували за пакта, а са казали обратното. Той уточни, че Коалиционният съвет е излязъл с позиция за пакта за миграцията с цел да не спекулира БСП със страховете на хората. „Различното гласуване в европейския и в българския парламент е обичайна практика. Това се отнася и до ПГ на ГЕРБ“, отговори депутатът от БСП Валери Жаблянов. От БСП обявиха, че няма необходимост през декември България да подкрепя пакта. Според левицата, ако не е била декларацията им, дискусия за пакта е нямало да има. От „Обединени патриоти“ са против присъединяването ни към пакта за миграция на ООН. От ДПС го подкрепят. \r\nБиляна ИВАНОВА", "date": "2018.11.15", "title": "Все още не е ясна окончателната позиция на България за пакта за миграция на ООН (ОБЗОР)"}
{"url": "http://www.focus-news.net/news/2018/11/15/2590490/pregled-na-mezhdunarodnite-novini-do-6-chasa-agentsiya-fokus.html", "text": "Унгария потвърди в сряда, че е получила искане за политическо убежище от бившия премиер на Македония Никола Груевски, предава  AFP . \r\nБудапеща заяви, че ще разгледа молбата на Груевски, който управлява  Македония почти десетилетие до 2016 г. Този ход вероятно ще разгневи Скопие, което е издало международна заповед за арестуването на бившия премиер, след като не се е явил за изпълнение на двугодишна присъда, пише агенцията. \r\nЕдин ден след като 48-годишният Груевски съобщи, че е напуснал Македония, кабинетът на премиера Виктор Орбан потвърди, че Груевски \"е подал молба за убежище\" и че възнамерява да \"подаде молба за бежански статут в Унгария \". \r\n\"Като се има предвид, че той е министър-председател на страната си в продължение на 10 години, от съображения за сигурност унгарските власти са позволили на  Груевски да подаде молбата си за убежище в централата на службата за имиграция и убежище в Будапеща\"., се казва в изявление на кабинета. \r\nБудапеща отказа да разкрие подробности за местонахождението на Груевски или как македонецът, който е лишен от паспорта си, е влязъл в Унгария. \r\nСкопие призова Будапеща да не одобрява искането му, припомня агенцията. \r\n*** Група от граждани протестират пред правителството тази вечер и поискаха отговорност за бягството на Никола Груевски, предава македонският телевизионен канал  “Нова ТВ“ .  \r\nПротестът бе организиран чрез социални мрежи, след като бе потвърдено, че бившият министър-председател е в Унгария и ще търси политическо убежище там. \r\n\"Това, което ни е събрало, е недоволството и ние всички сме бесни за това, което предполагаме, че ще се случи, а това е сделка между корумпираните елити и позволява на престъпника Никола Груевски да избяга. Някой трябва да поеме отговорност, независимо дали в съдебната система или от Министерството на вътрешните работи. Оливер Спасовски (министър на вътрешните работи – бел. ред)  дори да не носи политическа отговорност, има морална отговорност да се оттегли, било защото не е в състояние да го задържи в страната, или са му позволили да избяга. Следователно той трябва да подаде оставка. Сашо Миялков трябва да бъде задържан“, заяви организатор на протеста. \r\n*** Подготвя се искане за екстрадиция на Никола Груевски, съобщава скопският телевизионен канал  ”TB 21” . \r\nПознавачите на правните въпроси, казват, че искането на Никола Груевски за политическо убежище е неоснователно, тъй като правните органи на Македония не го преследват заради неговите политически идеи или възгледи, а заради това, че е вършил престъпления. \r\n\"Става дума за престъпление, за което Специалната прокуратура има доказателства, че същото е извършено от него и за което вече имаме влязла в сила присъда, според която лицето е признато за виновно и трябва да лежи две години в затвор по делото\" Танк \". Така че никое от тези действия не е политическо престъпление. Нито едно от тези деяния не е акт, за който Груевски е преследван заради неговите политически идеи. Той се преследва за злоупотреба със служебно положение и това е престъпление, което се случва във всяка държава и за което не може да получи политическо убежище \",  заяви  университетският професор Беса Арифи. \r\nКато се започне от факта, че Унгария е страна-членка на ЕС, университетският професор Темелко Ристевски не вярва, че Груевски ще получи политическо убежище. \r\nИма ли възможност за екстрадирането на бившия премиер, като се има предвид приятелството между Груевски и унгарския премиер Виктор Орбан? Министерството на правосъдието заявява, че подготовката на документацията за искане за екстрадиция продължава. От там обясняват, че Македония и Унгария са подписали Европейската конвенция за екстрадиция и тя представлява основа за Македония да поиска такова нещо. Професор Беса Арифи обаче казва, че ако Унгария отхвърли искането на Груевски за политическо убежище, местните власти могат да решат да не го екстрадират. \r\n\"Що се отнася до екстрадицията, това не е политическо задължение на държавата, то е морално. И в този случай Унгария може никога да не екстрадира Груевски, дори ако всички условия за екстрадиция са изпълнени. В този случай това зависи от волята на административните органи на унгарската държава, които могат да решат, без обяснение, дали да направят екстрадиция или не \", подчертава Арифи. \r\nВъпреки, че предоставянето на политическо убежище и екстрадирането е в ръцете на унгарската власт, двамата университетски професори смятат, че чрез натиск и евентуални санкции от страна на ЕС, Унгария може да бъде принудена да  върне Груевски в Македония, пише на интернет страницата на телевизията. \r\n*** Британският кабинет е одобрил споразумението с ЕС за Брекзит на свое петчасово заседание в сряда, предава  AFP \r\nТова става ясно от изявление на британския министър-председател Тереза Мей. \r\n„Колективното решение на кабинета бе, че правителството подкрепя проектоспоразумението с политическа декларация“, заяви Тереза Мей пред офиса ѝ на Даунинг Стрийт 10. \r\nОТ ЕС съобщиха, че главният преговарящ Мишел Барние ще даде пресконференция в 22:00 часа българско време.   \r\n*** Унгарската опозиция призова Виктор Орбан да екстрадира Никола Груевски, пише македонското електронно издание  “МКД“ . \r\nУнгарската националистическа партия Йобик, както и левите партии като Диалог и Демократична коалиция, днес заявиха, че  на  Груевски трябва да му бъде отказано убежище и че той трябва да бъде екстрадиран в Македония. \r\nДепутатът и говорител на Йобик Адам Миркоцки нарече ситуацията \"скандал без прецедент\", заявявайки, че Груевски е \"търсен престъпник\" от страна, която не е във война и че не е бил преследван по религиозни или политически причини. \r\nРичард Барабас, говорител на партията \"Диалог\", заяви, че мястото на Груевски е зад решетките. \r\n*** Турският съд в град Одрин е осъдил на шест години и три месеца  затвор германската певица от кюрдски произход Хозан Кане за членство в терористична организация (ПКК), предава  Deutsche Welle . \r\nТя беше оправдана  по още две обвинения в подбуждане и обиди към основателя на съвременната Турция Мустафа Кемал Ататюрк. По всички обвинения тя е изправена  пред 13 години зад решетките. \r\nПевицата, чийто процес започна на 26 септември, наблюдава  съдебното  производство чрез видеовръзка от затвора в Истанбул. Адвокатът й, Невроз Акалин, заяви, че присъдата ще бъде обжалвана. \r\nТурция, както и Европейският съюз и Съединените щати, считат ПКК за терористична организация. \r\nПевицата е арестувана по време на митинг на прокюрдската Народна Демократична партия  в  Одрин през юни месец. Още четирима германски граждани се намират в турски затвори и срещу тях предстоят дела по обвинения  в тероризъм. \r\n*** Европейският съюз и британското правителство съвместно публикуваха в сряда подробния проект за споразумението за напускане на Великобритания, който трябва да бъде договорен между лидерите на ЕС и лондонския парламент, предава  AFP \r\nСпоразумението от 585 страници и по-краткото политическо изявление за амбициите за бъдещи взаимоотношения след Брекзит бяха публикувани, след като кабинетът на премиера Тереза Май одобри проекта. \r\nГлавният преговарящ на Европейския съюз Мишел Барние каза в сряда, че \"бе постигнат решителен напредък\" по отношение на Брекзит - ключова фраза, която да доведе до свикване на среща на високо равнище. \r\nСъгласно мандата на Барние, ако докладва на държавите-членки на ЕС, че такъв напредък е постигнат, председателят на Европейския съвет Доналд Туск може да свика извънредна среща на високо равнище. \r\nТуск и Барние ще направят съвместно изявление  в четвъртък сутринта . Длъжностни лица вече заявиха, че среща на върха може да се проведе още на 25 ноември следващата седмица. \r\nПреговарящият в ЕС Мишел Барние заяви в сряда, че споразумението ще предотврати връщането на \"твърдата\" граница на остров Ирландия, като позволи на цялото Обединено кралство да остане в митническия съюз. \r\n\"Сега намерихме решение, заедно с Великобритания, да избегнем твърдата граница на остров Ирландия\", каза Барние пред репортери, добавяйки, че този \"предпазен механизъм\" ще бъде използван само ако двете страни не успеят да постигнат по-широко търговско споразумение в рамките на 21-месечния преходен период. \r\n\"Ако не сме готови до юли 2020 г., можем съвместно да решим да удължим прехода, за да осигурим повече време. Само ако нямаме споразумение и преходният период не бъде удължен, предпазната клауза ще влезе в сила. \r\n*** Унгарските медии коментират дали Никола Груевски не е избягал с български паспорт, съобщава македонският телевизионен канал  “Телма“ . \r\nПроверете при  българските власти, е отговорът на член на унгарското правителство, който има юрисдикция върху въпроси, свързани с убежището на Груевски, когато репортери на опозиционният вестник „Непшава“ го попитали как е успял бившия македонски премиер да достигне до центъра на Будапеща без документи, които са му отнети от съда в Македония. \r\nОстаналите медии публикуват съобщението на  правителството за молбата за убежище на Никола Груевски, някои го наричат груб скандал поради особеното отношение към  Груевски, други вестници пък твърдят, че това е очаквана процедура за бивш премиер от приятелска страна на Унгария, който твърди, че има сериозни заплахи и е дискриминиран от съдебното производство в родината си. \r\n*** Републиканските лидери блокираха двупартийна сенатска кампания, целяща да защити специалния прокурор Робърт Мюлер, оставяйки разследването си в Русия да бъде изложено на фона на нови ходове, тълкувани като заплахи за неговото продължаване, предава  AFP . \r\nСенаторите, които инициираха кампанията за необходимостта от запазване на целостта на разследването за намесата на Москва в изборите за 2016 г. в САЩ, след като  Доналд Тръмп уволни генералния секретар Джеф Сешънс и назначи Матю Уитакър като изпълняващ поста главен прокурор, републиканските лидери на Сената отказаха да позволят гласуване на законодателство, което да защитава Мюлер. \r\nУитакър публично критикува разследването и демократите се опасяват, че може да намери начин да го спре \r\nКогато републиканският сенатор Джеф Флейк, критик на президента и демократичният сенатор Крис Куунс представиха  мярката си и поискаха бързо  гласуване, лидерът  на сенатското мнозинство Мич Макконъл възрази. \r\n\"Президентът сега разглежда това разследване и ние всички го знаем\", каза Флейк пред колегите си след възражението на Макконъл. \r\n\"Това не е момент, в който нашето национално ръководство да бъде слабо или да бъде компрометирано по някакъв начин\". \r\nФлейк, който се пенсионира от Сената през следващия януари, заяви, че той и Куунс ще се опитат \"отново и отново\", за да приведат законодателството в сила. \r\n*** Тереза Май призна, че Брекзит може да бъде спрян, като е възможно да има нов референдум, пише британският вестник  The Independent . \r\nИзлагайки причините за необходимостта да бъде подкрепено предложеното от нея споразумение, тя описа възможните алтернативи, като Брекзит без споразумение, или изобщо да няма Брекзит. \r\nЕвроскептиците вероятно ще бъдат допълнително огорчени от клауза в проекта за сделка от 585 страници, която позволява неопределено разширение на преходния период, като текстът просто казва, че може да продължи до \"20ХХ\", пише изданието. \r\nЗапитана по-късно, какво е имала предвид премиерът като е казала, че въобще може да няма Брекзит нейният говорител каза: \"Трябва да видите това през призмата на парламента, след като основната опозиционна партия каза, че Брекзит може да бъде спрян, има народно движение за втори референдум, на което  сме се противопоставили\".", "date": "2018.11.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/11/15/2590489/sporazumenieto-mezhdu-velikobritaniya-i-es-otzivi-v-britanskite-medii-agentsiya-fokus.html", "text": "Британската преса подробно разглежда договореното споразумение между Обединеното кралство и Европейския съюз, като се обръща особено внимание на разногласията в кабинета и в Консервативната партия на премиера, като се акцентира върху т. нар. предпазен механизъм, който ще постави граница между Северна Ирландия и останалата част от Великобритания. Именно тази клауза може да предизвика остра полемика в парламента и да доведе дори до вот на недоверие срещу Тереза Мей. \r\n*** Кабинетът на Тереза Мей одобри споразумението с ЕС, прикривайки недоволство сред министрите, пише британският вестник  The Times . \r\nТереза Мей заплаши недоволните в своята партия, че може изобщо да няма Брекзит, след като тя прокара сделката си с ЕС през разделения кабинет. \r\nЕстер Маквей, министърът по въпросите на социалните грижи, се смяташе, че е на прага да напусне снощи след  спорове в края на маратонова пет-часова среща.  \r\nВъпреки че Маквей беше един от деветте старши министри, които критикуваха сделката Тереза Май излезе, заявявайки, че е осигурила подкрепата на кабинета за \"решителна стъпка\" към финализирането на Брекзит на специална среща на лидерите на ЕС на 25 ноември. \r\nМинистър-председателят обаче призна, че е изправена пред \"трудни дни \", след като Джейкъб Рийс-Мог, лидер на „брекзитърите“ отхвърли проектоспоразумението, заявявайки, че ще направи Великобритания \"постоянен васал\" и предупреди, може да предизвика вот на недоверие. \r\nТереза  Май трябва да си осигури подкрепата на депутатите от Камарата на общините, където се очаква гласуването да е на 18 декември. \r\nГоворейки пред офиса си, тя каза: \"Когато премахнете детайлите, избора пред нас е ясен: тази сделка, която дава резултат от гласуването на референдума, който възстановява контрола над нашите пари, закони и граници, слага край на свободното движение на хора през границите, защитава работните места  и сигурността на  нашия съюз; или да напуснем без никаква сделка или изобщо да няма Брекзит. \" \r\nПубликуването на документите само добави въпроси как ще работи споразумението. Те показват, че министрите са се договорили, че Великобритания ще влезе в неограничен митнически съюз с ЕС, ако не бъде намерено решение за предотвратяване на твърда граница в Северна Ирландия до края на преходния период през декември 2020 г. Обединеното кралство има право да удължи преходен период, но все още не е ясно колко дълго. \r\nНяма да има едностранно право на отказ от предпазния механизъм и Великобритания няма да може да реализира сделки за свободна търговия през това време. Тя може да поиска да се оттегли, но окончателното решение ще се състои в независим арбитражен комитет, чиито членове ще бъдат номинирани от двете страни. Великобритания би могла да избере да удължи преходния период като алтернатива, но ще трябва да договори бюджетни плащания с Брюксел. \r\nКато част от митническото споразумение Великобритания се ангажира да поддържа и спазва всички нови европейски правила за опазване на околната среда, както и разпоредби, които обхващат правата на работниците. \r\nОсвен това, в ход, който ще разгневи Демократичната юнионистка партия (ДЮП) правителството също така прие, че Северна Ирландия ще трябва да следва допълнителни правила на единния пазар, които няма да се прилагат другаде. Това ефективно ще създаде регулаторна граница в Ирландско море, нарушавайки една от червените линии на ДЮП и по-вероятно партията да гласува против сделката. \r\nДевет министри изразиха резерви по време на вчерашното заседание на кабинета: Доминик Рааб - министър за Брекзит Андреа Лиъдсъм - председател на Парламента, Джефри Кокс - главен прокурор,  Пени Мордънт - министър по въпросите на развитието , Майкъл Гуув, министър на околната среда,  Джеръми Хънт – външен министър,Саджид Хавид –вътрешен министър, баронеса Евънс - председател на камарата на лордовете и министър Маквей. \r\n*** Планът за Брекзит на Тереза Мей означава разделен кабинет, разделена партия и разделена нация, пише британският вестник  The Guardian . \r\nТереза Май ще започне битка с високи залози, за да прокара проектоспоразумението през  парламента в четвъртък, след като получи подкрепата на нейния дълбоко разделен кабинет по време на изпълнено със спорове пет часово заседание на кабинета. \r\nПред своя офис в сряда вечер, Мей каза, че вярва \"с ума и сърцето си\", че споразумението ѝ е най-доброто за Великобритания - а единствените алтернативи или липса на споразумение или изобщо да няма Брекзит. \r\nТя каза, че нейните министри са взели \"колективно\" решение да финализират сделката в Брюксел, която след това ще трябва да върне в парламента за одобрение, но беше ясно, че има значително несъгласие. \r\nИмаше редица недоволни гласове от страна на министрите, подкрепящи Брекзит,  като срещата надхвърли планираната продължителност с два часа. Един източник от кабинета е казал, че министърът на околната среда, Майкъл Гоув, е единственият „брекзитър“ подкрепил споразумението \r\n\"Това е решение, което не беше взето леко, но аз вярвам, че това е твърдо в националния интерес\", каза Мей, добавяйки, че кабинетът е провел \"дълъг, детайлен и страстен дебат\". \r\nИзточници на кабинета съобщиха, че Естер Маквей, социален министър, е реагирала най-остро срещу проектоспоразумението и е предупредила за хаос, ако правителството загуби вота в парламента. \r\nСпоред информациите 11 министри са изразили резерви срещу споразумението. \r\nВ рамките на няколко минути от публикуването на документите Джейкъб Рийс-Мог, лидерът на „брекзитърите“ в парламента,  е писал до всички колеги от Консервативната партия да отхвърлят споразумението, като не изключва и искане на вот на недоверие срещу премиера. \r\n*** Тереза Май призна, че Брекзит може да бъде спрян, като е възможно да има нов референдум, пише британският вестник  The Independent . \r\nИзлагайки причините за необходимостта да бъде подкрепено предложеното от нея споразумение, тя описа възможните алтернативи, като Брекзит без споразумение, или изобщо да няма Брекзит. \r\nЕвроскептиците вероятно ще бъдат допълнително огорчени от клауза в проекта за сделка от 585 страници, която позволява неопределено разширение на преходния период, като текстът просто казва, че може да продължи до \"20ХХ\", пише изданието. \r\nЗапитана по-късно, какво е имала предвид премиерът като е казала, че въобще може да няма Брекзит нейният говорител каза: \"Трябва да видите това през призмата на парламента, след като основната опозиционна партия каза, че Брекзит може да бъде спрян, има народно движение за втори референдум, на което  сме се противопоставили\". \r\n*** Депутати от Консервативната партия определят споразумението с ЕС за Брекзит като „неприемливо“, пише британският вестник  Daily Express . \r\nСлед като в Даунинг стрийт 10 се проведе петчасово заседание на кабинета, министрите се съгласиха с крехко мнозинство да подкрепят споразумението, подготвено с преговарящите в Брюксел. Депутатите сега се изправят пред избора да подкрепят сделката, която  довежда до край референдума за Брекзит от 2016 г. или \" да има Брекзит без споразумение или никакъв Брекзит изобщо \", каза Тереза Мей. \"Вярвам, че това, което дължим на тази страна, е да вземаме решения, които са в национален интерес и аз твърдо вярвам с ума  и сърцето си, че това е решение, което е в интерес на цялото ни Обединено кралство\", каза министър-председателят. \r\nИзточници от кабинета казаха, че около 10 министри са изразили сериозни опасения относно сделката, като окончателното решение да се подкрепи споразумението далеч не е единодушно. \r\nИ въпреки успеха си да убеди кабинета си да подкрепи плановете й, Тереза Май вчера се изправи пред нарастващо недоволство сред депутатите от нейната партия. \r\nСпоред някои от тях дори е възможно да бъде поискан вот на недоверие на премиера. \r\nТереза Май също се изправи пред конфликт с Арлайн Фостър, лидер на нейните парламентарни съюзници в Демократичната юнионистка партия, относно потенциалното въздействие на сделката върху Северна Ирландия. \r\nЗаплашвайки да сложи край на парламентарния си съюз, Фостър каза за сделката: \"Разбира се, ще има последици. Не бихме могли като съюзници да подкрепим сделка, която разрушава Обединеното кралство\". По повод на предвидените регулаторни механизми, които биха сработили ако се задейства т. нар. предпазна клауза, която осигурява липсата на „твърда“ граница на остров Ирландия в случай на непостигане на търговско споразумение след края на преходния период.", "date": "2018.11.15", "title": "Споразумението между Великобритания и ЕС- отзиви в британските медии (Агенция \"Фокус\")"}
{"url": "http://www.focus-news.net/news/2018/11/15/2590525/shumen-okrazhniyat-sad-shte-zasedava-po-deloto-hitrino.html", "text": "Съдебно заседание по НОХД № 349/2017г. („Хитрино“) на Окръжен съд - Шумен ще се проведе от 09.30 часа. Това съобщиха от пресцентъра на  Съда . Предстои да бъдат изслушани вещи лица изготвили заключения по допълнителна пожаро-техническа експертиза, назначена от Съда, техническа експертиза за дерайлиране на железопътната композиция и комплексна техническа жп експертиза. \r\nЗа нуждите на делото по допуснатите разпити на свидетели – чужди граждани, чрез изпълнение на европейски заповеди за разследване, от Висшия съдебен съвет е осигурена техника за видеоконферентна връзка със съдилищата в съответните държави.   \r\nРедовната дата за това заседание, определена от съда, е 11 декември 2018 г. в 10.00 часа и 14.00 часа. Резервните са съответно на 18 декември 2018 г. и 9 януари 2019 г., като часовете се запазват същите.", "date": "2018.11.15", "title": "Шумен: Окръжният съд ще заседава по делото „Хитрино“"}
{"url": "http://www.focus-news.net/news/2018/11/15/2590487/the-independent-tereza-mey-priznava-che-brekzit-bi-mogal-da-bade-spryan-s-nov-referendum.html", "text": "Тереза Май призна, че Брекзит може да бъде спрян, като е възможно да има нов референдум, пише британският вестник  The Independent . \r\nИзлагайки причините за необходимостта да бъде подкрепено предложеното от нея споразумение, тя описа възможните алтернативи, като Брекзит без споразумение, или изобщо да няма Брекзит. \r\nЕвроскептиците вероятно ще бъдат допълнително огорчени от клауза в проекта за сделка от 585 страници, която позволява неопределено разширение на преходния период, като текстът просто казва, че може да продължи до \"20ХХ\", пише изданието. \r\nЗапитана по-късно, какво е имала предвид премиерът като е казала, че въобще може да няма Брекзит нейният говорител каза: \"Трябва да видите това през призмата на парламента, след като основната опозиционна партия каза, че Брекзит може да бъде спрян, има народно движение за втори референдум, на което  сме се противопоставили\".  Юлиян Марков", "date": "2018.11.15", "title": "The Independent: Тереза Мей признава, че Брекзит би могъл да бъде спрян с нов референдум"}
{"url": "http://www.focus-news.net/news/2018/11/15/2590485/the-guardian-planat-za-brekzit-na-tereza-mey-oznachava-razdelen-kabinet-razdelena-partiya-i-razdelena-natsiya.html", "text": "Планът за Брекзит на Тереза Мей означава разделен кабинет, разделена партия и разделена нация, пише британският вестник  The Guardian . \r\nТереза Май ще започне битка с високи залози, за да прокара проектоспоразумението през  парламента в четвъртък, след като получи подкрепата на нейния дълбоко разделен кабинет по време на изпълнено със спорове пет часово заседание на кабинета. \r\nПред своя офис в сряда вечер, Мей каза, че вярва \"с ума и сърцето си\", че споразумението ѝ е най-доброто за Великобритания - а единствените алтернативи или липса на споразумение или изобщо да няма Брекзит. \r\nТя каза, че нейните министри са взели \"колективно\" решение да финализират сделката в Брюксел, която след това ще трябва да върне в парламента за одобрение, но беше ясно, че има значително несъгласие. \r\nИмаше редица недоволни гласове от страна на министрите, подкрепящи Брекзит,  като срещата надхвърли планираната продължителност с два часа. Един източник от кабинета е казал, че министърът на околната среда, Майкъл Гоув, е единственият „брекзитър“ подкрепил споразумението \r\n\"Това е решение, което не беше взето леко, но аз вярвам, че това е твърдо в националния интерес\", каза Мей, добавяйки, че кабинетът е провел \"дълъг, детайлен и страстен дебат\". \r\nИзточници на кабинета съобщиха, че Естер Маквей, социален министър, е реагирала най-остро срещу проектоспоразумението и е предупредила за хаос, ако правителството загуби вота в парламента. \r\nСпоред информациите 11 министри са изразили резерви срещу споразумението. \r\nВ рамките на няколко минути от публикуването на документите Джейкъб Рийс-Мог, лидерът на „брекзитърите“ в парламента,  е писал до всички колеги от Консервативната партия да отхвърлят споразумението, като не изключва и искане на вот на недоверие срещу премиера.  Юлиян Марков", "date": "2018.11.15", "title": "The Guardian: Планът за Брекзит на Тереза Мей означава разделен кабинет, разделена партия и разделена нация"}
{"url": "http://www.focus-news.net/news/2018/11/15/2590495/afp-kmetat-na-parizh-obmislya-da-napravi-istoricheskiya-tsentar-na-grada-peshehoden.html", "text": "Кметът на Париж иска да направи пешеходен историческия център на френската столица,  област, обхващаща известни забележителности като Лувъра и катедралата Нотр Дам, предава  AFP . \r\nПроектът ще доведе до значително ограничаване на трафика в първите четири района на Париж, или кварталите, в центъра на града и пускането на електрически минибуси, според източника, близък до кмета Ан Идалго. \r\nПланът ще бъде част от \"следващия мандат\" на Идалго, каза източникът в сряда, обяснявайки, че това може да се осъществи след \"задълбочени проучвания и консултации\" с всички страни. \r\nПодобно предложение ще бъде представено на следващото заседание на общинския съвет във всеки от четирите района. \r\nВъпреки това Идалго първо иска да разшири схемата за град, свободен  от автомобили, известна на френски като \"Париж диша\", която прави  определени  райони пешеходни в първата неделя на всеки месец. Тя се надява, че до 2019 г. схемата може да се прилага всеки неделен ден.  Юлиян Марков", "date": "2018.11.15", "title": "АFP: Кметът на Париж обмисля да направи историческия център на града пешеходен"}
{"url": "http://www.focus-news.net/news/2018/11/15/2590488/daily-express-deputati-ot-konservativnata-partiya-opredelyat-sporazumenieto-s-es-za-brekzit-kato-nepriemlivo.html", "text": "Депутати от Консервативната партия определят споразумението с ЕС за Брекзит като „неприемливо“, пише британският вестник  Daily Express . \r\nСлед като на Даунинг стрийт 10 се проведе петчасово заседание на кабинета, министрите се съгласиха с крехко мнозинство да подкрепят споразумението, подготвено с преговарящите в Брюксел. Депутатите сега се изправят пред избора да подкрепят сделката, която  довежда до край референдума за Брекзит от 2016 г. или \" да има Брекзит без споразумение или никакъв Брекзит изобщо \", каза Тереза Мей. \"Вярвам, че това, което дължим на тази страна, е да вземаме решения, които са в национален интерес и аз твърдо вярвам с ума  и сърцето си, че това е решение, което е в интерес на цялото ни Обединено кралство\", каза министър-председателят. \r\nИзточници от кабинета казаха, че около 10 министри са изразили сериозни опасения относно сделката, като окончателното решение да се подкрепи споразумението далеч не е единодушно. \r\nИ въпреки успеха си да убеди кабинета си да подкрепи плановете й, Тереза Май вчера се изправи пред нарастващо недоволство сред депутатите от нейната партия. Според някои от тях дори е възможно да бъде поискан вот на недоверие на премиера. \r\nТереза Май също се изправи пред конфликт с Арлайн Фостър, лидер на нейните парламентарни съюзници в Демократичната юнионистка партия, относно потенциалното въздействие на сделката върху Северна Ирландия. \r\nЗаплашвайки да сложи край на парламентарния си съюз, Фостър каза за сделката: \"Разбира се, ще има последици. Не бихме могли като съюзници да подкрепим сделка, която разрушава Обединеното кралство\". По повод на предвидените регулаторни механизми, които биха сработили ако се задейства т. нар. предпазна клауза, която осигурява липсата на „твърда“ граница на остров Ирландия в случай на непостигане на търговско споразумение след края на преходния период.  Юлиян Марков", "date": "2018.11.15", "title": "Daily Express: Депутати от Консервативната партия определят споразумението с ЕС за Брекзит като „неприемливо“"}
{"url": "http://www.focus-news.net/news/2018/11/15/2590492/protestite-v-stranata-ne-stihvat-za-poredna-vecher-obzor.html", "text": "Протестите в страната не стихват за поредна вечер. Още сутринта в телевизионно интервю министърът на вътрешните работи  Младен Маринов  заяви, че някои от протестите през предходната вечер са били предварително завени и регламентирани, а други не. Според него навсякъде са преминали при добър обществен ред с малки изключения. „В Перник предприеха блокиране на пътна инфраструктура на АМ „Люлин“ и пътния възел към Драгичево. Във Варна имаше лек инцидент от участник в протеста - 19-годишен с криминална проява за телесна повреда хвърли пиратка, а при опит да бъде установен от полицейски служители, ги напръска със сълзотворен спрей. Установен е и ще се приложи законът спрямо него“, обясни министърът. \r\nМалко по-късно на заседание на парламентарната комисия по вътрешна сигурност и обществен ред министър Маринов заяви, че не може да сподели информация дали протестите са платени, но се работи по различни сигнали, които се проверяват.  \r\nДиректорът на ГД „Национална полиция“ гл. комисар  Христо Терзийски  заяви, че до момента 150 служители на „Жандармерия“ са командировани в областите Кюстендил, Благоевград, Перник и Пловдив. По думите му организацията, която създават за обезпечаване на протестите, е доста гъвкава и всеки ден се прави разчет на силите. \r\nОще в 11.00 часа в  Шумен  граждани излязоха на протест пред общината  с искане за по-високи доходи и по-добри условия и стандарт на живот. За кратко те спряха движението пред Общината, като се разхождаха по пешеходната пътека. Недоволството им бе срещу случващото се в страната. Протестиращите настояваха за по-високи доходи и по-добри условия и стандарт на живот, за да отгледат децата си в България и др. Чуха се искания за справедливост и наказани за грешките на прехода. Протестиращите настояваха кметът да ги приеме, след което им бе казано че приемния му ден е 26 ноември. В момента протестиращите се отправят към областната управа, където успяха да влязат. Областният управител Стефан Желев ги посрещна във фоайето пред кабинета си. Хората му задаваха въпроси защо заплатите в Шумен са ниски, данъците високи, защо градът обезлюдява и др. Областният управител предложи да разговаря в кабинета си с представители на протестиращите, докато те настояваха той да отговори пред всички. Започнаха скандирания „Оставка“ и за кратко напрежението се повиши. В крайна сметка областният управител прие в кабинета си няколко майки, участнички в протеста. Малко по-късно протестиращите проведоха среща с кмета на Шумен. Вечерта към 18.30 часа отново се проведе протест. Той се състоя на пл. „Кристал“.  \r\nКметът на Община град  Добрич  Йордан Йорданов призова протестиращите да спазват закона и да се протестира при установения ред. Малко по-късно стана ясно, че се отменя планираният протест срещу лошото качество на живот, високите цени и ниските доходи. Причината за това бе, че не е спазено изискването за внасяне на уведомление за него в Общината. В централната част на града се бяха събрали малко граждани. Те заявиха, че следващите дни ще бъде спазена процедурата и ще бъдат внесени уведомления за последващи протести. \r\nВ  София  също се проведе протест, но на майките на деца с увреждания. Протестиращи се събраха на пл. \"Независимост\" и скандираха \"Оставка\". Движението по булевардите \"Княз Александър Дондуков\" и \"Цар Освободител\" се осъществяваше нормално. В района бе засилено полицейското присъствие. Майките на деца с увреждания протестираха за 24-та поредна вечер с искане за оставката на вицепремиера Валери Симеонов. Протестното им шествие тръгна от площад „Независимост“ по „Тодор Александров“ в посока ж.к. „Люлин“ към бул. „Царица Йоанна“, по бул. „Джавархалал Неру“ и обратно. Това наложи затварянето на кръстовището при бул. „Царица Йоанна“ и „Панчо Владигеров“. Задържани бяха автобусите по линиите 42, 108 и 11. Малко преди 19.00 часа протестиращите блокираха кръстовището на булевардите \"Тодор Александров\" и \"Вардар\" за кратко. Шествието им премина спокойно.  \r\nВъв  Варна  около 200 души се събраха в района на Катедралата във Варна за пореден протест срещу високите цени на горивата и ниския стандарт на живот у нас. В протестните действия се включиха и представители на различни мотоклубове в града. Почти един час, след като се събраха пред Катедралния храм, протестиращите във Варна блокираха движението на автомобили. На мястото имаше повече от 400 души. Със скандирания, \"Мафия\" и \"Оставка\" те се отправиха към Общината. Много от присъстващите носят трибагреници и плакати. Част от тях настояват за оставката на Валери Симеонов и цялото правителство. Малко по-късно над 600 блокираха движението на кръстовището пред Общината. Множеството отново се отправи към началната точка на протеста Катедралният храм. Пред Общината протестиращите се заканиха, че ще излязат на улицата и утре в 18.30 часа със същите искания - понижаване на цените на горивата, оставка на вицепремиера Валери Симеонов и правителството. От Катедралата протестиращите се отправиха към бул. \"Владислав Варненчик\" до кръстовището с ул. \"Отец Паисий\". Автомобилното движение по пътя на шествието бе блокирано. Работници, които асфалтират отсечката от булеварда преди Автогарата, подкрепиха скандиращите с клаксони. Десетки полицаи съпровождат протестиращите. Три часа по-късно протестът приключи в началото на магистрала \"Хемус\". Протестиращите се отправиха към бензиностанция от голяма верига, където скандираха за други цени на горивата и \"Мафия\". \r\nВ  Сливен  десетки хора се събраха, за да изразят своето недоволство от случващото се в страната - недостига на средства за хора с увреждания, поскъпването на горива и застраховки. Протестиращите носеха плакати със своите искания, вееха националният трибагреник и викаха: \"Оставка\". Митингът започна в 18.00 часа пред паметника на Хаджи Димитър и сливенските възрожденци. Около 40 минути по-късно шествието премина през площада пред сградата на Община Сливен, главната улица до кръстовището на Розова градина. После протестиращите се върнаха обратно по същия маршрут.  \r\nЖители на  Перник  отново блокираха движението при пътен възел „Даскалово“. Обходният маршрут бе през Мало Бучино. От ОДМВР-Перник уточниха, че протестът протича нормално, мирно и тихо, без ескалация на напрежението. В 20.15 ч. протестиращите вдигнаха блокадата и пуснаха движението. И тази вечер протестът премина без ексцесии със скандирания \"Оставка\" и \"Мафия\". През блокадата бяха пропускани автомобили с деца и спешните случаи. Минути преди 21.00 часа протестното шествие се отправи в посока центъра на града. Жандармерия с щитове пази сградата на общината, където се помещава и областната администрация. \r\nВ  Бургас  около 30 души се събраха пред сградата на Общината, за да протестират срещу ниския стандарт на живот в България. Причина за недоволството на протестиращите са ниските доходи, високите потребителски сметки и високите цени на горивата. Според тях това са основните причини населението на България да избира живот в чужбина. В протеста взеха участие хора от различни възрасти – младежи, пенсионери и майки с деца. „Индустрията в страната я няма, работните места също. Доходите на хората не покриват насъщните нужди за съществуване. Искаме децата ни да се върнат в България“, заяви Тони Стамболиева, една от протестиращите. Засилен беше и полицейският контрол пред сградата на Общината. \r\nВ  Дупница  около 30 души се събраха на импровизиран протест. Хората се събраха в района на паркинг на голям хранителен магазин. На място имаше Районно управление на МВР – Дупница. Някои от хората носеха български знамена, а основното недоволство бе срещу високите цени на горивата. Хората не блокираха движението в града. \r\nГрупа от около 25-30 протестиращи опитаха да блокират  ГКПП \"Кулата - Промахон\" . Вследствие на действията им се образуваха колони от леки и товарни автомобили и в двете посоки на движение. \r\nВ  Габрово  около 50 души проведоха пешеходно шествие, което за минути затрудни движението центъра на града. \r\nВ  Стара Загора  над 100 души участваха в протестно шествие. Протестиращите тръгнаха от Градската градина, преминаха по бул. \"Митрополит Методий Кусев\" и завиха наляво по ул. \"Христо Ботев\". \r\nВ  Ямбол  също се проведе протестно шествие, което премина по централните улици на града.", "date": "2018.11.15", "title": "Протестите в страната не стихват за поредна вечер (ОБЗОР)"}
{"url": "http://www.focus-news.net/news/2018/11/15/2590499/nimh-shte-nahluva-hladen-vazduh-i-maksimalnite-temperaturi-shte-sa-mezhdu-7-i-12-v-sofiya-okolo-7.html", "text": "Над страната облачността ще се задържи значителна, със слаби валежи от дъжд. След обяд временни разкъсвания ще има над Западна и централните райони на Южна България. Ще духа слаб до умерен вятър от север-североизток, в Източна България след обяд временно ще се усили. Ще нахлува хладен въздух и максималните температури ще са между 7° и 12°, в София - около 7°. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Мартин Славчев. Атмосферното налягане ще се задържи по-високо от средното за ноември и ще остане без съществена промяна. \r\nПо Черноморието ще е предимно облачно със слаби валежи от дъжд. След обяд по северното крайбрежие ще спрат и облачността временно ще се разкъса. Ще духа умерен предимно северен вятър. Максималните температури ще са между 10° и 13°. Температурата на морската вода е 15-16°. Вълнението на морето ще е 2-3 бала. \r\nВ планините облачността ще е по-често значителна, с временни разкъсвания над масивите на Западна България. На много места ще има валежи от сняг, под 1300 метра от дъжд примесен със сняг. Ще духа умерен, по високите и открити части и временно силен вятър от север-североизток. Температурите ще се понижават и максималната на височина 1200 метра ще е около 2°, на 2000 метра – около минус 4°.", "date": "2018.11.15", "title": "НИМХ: Ще нахлува хладен въздух и максималните температури ще са между 7° и 12°, в София - около 7°"}
{"url": "http://www.focus-news.net/news/2018/11/15/2590494/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.11.15", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/11/15/2590498/predstoyashti-sabitiya-v-stranata-za-15-noemvri-agentsiya-fokus.html", "text": "*** \r\nМинистър-председателят Бойко Борисов ще се срещне с премиера на Р Македония Зоран Заев в сградата на Министерския съвет. След края на срещите в МС са предвидени изявления на двамата премиери в Гранитна зала.  \r\n*** \r\nОт 09.00 часа ще се проведе заседание на Народното събрание. \r\n*** \r\nОт 09.00 часа в зала „Роял“ на столичния „София хотел Балкан“ България ще бъде домакин на втория Международен конгрес на световните цивилизации и историческите маршрути, организиран от Световната организация по туризъм (СОТ) към ООН. Във форума ще участват над 500 участници от България и други страни - министри и ръководители на туризма, представители на публичния и частния сектор в отрасъла и свързаните с него индустрии, международно признати експерти в областта на културата и опазването на културното наследство.  \r\n*** \r\nОт 09.00 часа в хотел „Сенс“ ще се проведе събитие на Amundi Crossroad. \r\n*** \r\nОт 09.00 часа петчленен състав на ВАС ще разгледа делото за промените в Плана за управление на ПП „Пирин“. \r\n*** \r\nОт 09.00 часа в зала 6 на НДК заместник-министърът на регионалното развитие и благоустройството Валентин Йовев ще открие международна конференция „Моят град, моят дом, моят бизнес. Технологии, политики, регулация и международен опит“. \r\n*** \r\nОт 09.15 часа в Интер Експо Център българският комисар по въпросите на цифровата икономика и общество Мария Габриел, министър-председателя Бойко Борисов и кмета на София Йорданка Фандъкова ще открият Четвъртото издание на Startup Europe Summit.  \r\n*** \r\nОт 09.30 часа в Дома на учения (ул. „Шипчеснски проход“ 50) ще се проведе Първата международна конференция на младите лидери и предприемачи в рамките на формата 16+1 – Bridge for the future 3.  \r\n*** \r\nОт 09.30 часа в Зала „Киев\" на Парк хотел „Москва\" ще се проведе Информационен ден по процедура „Интегрирани действия за устойчиво градско развитие\", организиран от Управляващия орган на Оперативна програма „Развитие на човешките ресурси\". \r\n*** \r\nОт 09.30 часа в Специализирания наказателен съд ще се гледа делото срещу Ивайло И., обвинен в кумулиране на наказанията.  \r\n*** \r\nОт 09.30 часа в Специализирания наказателен съд ще се гледа делото срещу Йордан Н. и Андриан А., обвинен в организиране и ръководене на организирана престъпна група. \r\n*** \r\nОт 10.00 часа в Специализирания наказателен съд ще се гледа делото срещу Радослав К., Генчо П., Венцислав П., Георги С. и др., обвинени в организиране и ръководене на организирана престъпна група. \r\n*** \r\nОт 10.00 часа в зала „Опал“ в хотел „Рамада“ ще се проведе Международна конференция „Online mediation“.  \r\n*** \r\nОт 10.00 часа в Специализирания наказателен съд ще се гледа делото срещу Румен Х., Таня Х., Наталия А. и др., обвинени в образуване и ръководене на организирана престъпна група.  \r\n*** \r\nОт 10.00 часа в Специализирания наказателен съд ще се гледа делото срещу Хованес М., Пламен Т., Владимир Р. и Стоян А., обвинени в организиране и ръководене на организирана престъпна група.  \r\n*** \r\nОт 10.00 часа в Специализирания наказателен съд ще се гледа делото срещу Деян М., Мирослав М., Недялко Ц., Петър Б. и Христо Г., обвинени в организиране и ръководене на организирана престъпна група.  \r\n*** \r\nОт 10.00 часа в Специализирания наказателен съд ще се гледа делото срещу Даниел Б., Страхил Г., Илиян С. и др., обвинени в образуване и ръководене на организирана престъпна група.  \r\n*** \r\nОт 10.00 часа в 1 състав на Софийския градски съд ще се гледа делото срещу Огнян Донев и Борис Борисов, подсъдими за укриване и неплащане на данъчни задължения, при което е ощетено Министерството на финансите.  \r\n*** \r\nОт 10.30 часа в Специализирания наказателен съд ще се гледа делото срещу Михаил Й., Георги Р., Ася К., Красимир Ч. и Ариен Б., обвинени в образуване и ръководене на организирана престъпна група.  \r\n*** \r\nВ 10.30 часа в хотел „Новотел“ (бул. „Цариградско шосе“ 115) председателят на ПГ на ГЕРБ Цветан Цветанов ще участва в конференция „Превенция и борба срещу насилието и сексуалната експлоатация на децата“.  \r\n*** \r\nОт 11.00 часа в пресклуба на БТА агенция „Екзакта“ ще представи резултати от национално представително изследване на общественото мнение за тютюнопушенето и рекламата на тютюневите изделия в България. \r\n*** \r\nВ 11.00 часа в зала „Запад“ Делегация на групата за приятелство с България на узбекистанския парламент, водена от нейния председател Авазбек Жалилов, ще разговарят с председателя на Комисията по икономическа политика и туризъм Петър Кънев. В 11.30 часа с тях ще се срещне председателят на Комисията по външна политика Джема Грозданова. \r\n*** \r\nОт 11.00 часа в Gallery 2.0 (ул. „6 септември“ 26) ще се проведе откриващо събитие по повод старта на петото юбилейно издание на инициативата Академия „Иновация в действие“.  \r\n*** \r\nОт 11.00 часа в Аулата на ет. 9 в Аджибадем Сити Клиник Болница Токуда ще се съберат специалисти по неонатология и родители на недоносени деца, за да отбележат заедно Световния ден на недоносените деца – 17 ноември. \r\n*** \r\nОт 11.00 часа до 16.00 часа във „Витоша парк хотел“ ще се проведе единствено по рода си специализирано изложение за студентски бригади в САЩ за лято 2019 г.   \r\n*** \r\nОт 11.00 часа в Геолого-географския факултет на Софийския университет „Св. Климент Охридски“ ще бъде открита първата по рода си лаборатория за рентгеново-флуоресцентен анализ, оборудвана с пещ за изготвяне на топилки от скали и минерали за този анализ.  \r\n*** \r\nОт 11.00 часа в „Нов театър“ - НДК ще се проведе пресконференция по повод Нощ на театрите (София).  \r\n*** \r\nОт 11.00 часа на площадката на метростанция „Сердика\" 2 ще се проведе флашмоб по повод Световния месец за превенция на рака на простатата. \r\n*** \r\nОт 11.30 часа в Народното събрание лидерът на „Воля“ и зам.-председател на парламента Веселин Марешки ще открие благотворителна изложба с 20 платна с пейзажи на параолимпиеца Калин Асенов. Експозицията е посветена на Международния ден на толерантността, който се отбелязва на 16 ноември.  \r\n*** \r\nОт 13.30 часа в Специализирания наказателен съд ще се гледа делото срещу Росен Ч. и Полина И., обвинени в организиране и ръководене на организирана престъпна група. \r\n*** \r\nОт 13.30 часа в Специализирания наказателен съд ще се гледа делото срещу Божидар М., обвинен в участие в ръководството на престъпна организация или група.  \r\n*** \r\nОт 14.00 часа в Специализирания наказателен съд ще се гледа делото срещу Димитър Д., Румен Д., Нецо Д. и Цветанка Д., обвинени в организиране и ръководене на организирана престъпна група.   \r\n*** \r\nОт 14.00 часа в Специализирания наказателен съд ще се гледа делото срещу Петър Б., Данаил С., Галин Б., Румен Я. и Станислав С., 0бвинени в образуване и ръководене на организирана престъпна група.  \r\n*** \r\nОт 14.00 часа Министерството на туризма организира и двудневно туристическо изложение в Античния културно-комуникационен комплекс „Сердика“ (зона Ларгото), на което ще бъдат представени български традиционни продукти. \r\n*** \r\nОт 14.00 часа в пресклуба на БТА ще бъде връчена Националната награда „Пчелар №1 на България“ за 2018 г.  \r\n*** \r\nОт 17.00 часа до 19.00 часа на паркинга на Kaufland в кв. „Дружба“ (ул. „Хайделберг“ 1) клиентите на магазина ще имат възможността лично да опитат вкусните изкушения на Ути Бъчваров.  \r\n*** \r\nОт 18.00 часа в Националната библиотека „Св. св. Кирил и Методий” проф. д.изк.н. Спартак Паскалевски ще представи експозицията „Животът на думите“ - живописни творби, които са част от неговата поредица „Сред книгите”. \r\n*** \r\nОт 18.00 часа пред Народното събрание ще се проведе митинг-протест срещу задкулисното формиране на българската външна политика и опитите да бъде подписан Глобалният пакт за миграцията на ООН зад гърба на българския народ. \r\n*** \r\nОт 18.00 часа в кино „Люмиер“ ще се състои галаспектакъл, посветен на София – Европейска столица на спорта 2018.  \r\n*** \r\nОт 18.00 часа в къща музей „Петко и Пенчо Славейкови“ (ул. „Г. С. Раковски“ 138, ет. 1) ще се състои вечер на родолюбивата лирика под наслов „Хубава си, татковино…“. \r\n*** \r\nОт 18.00 часа в Галерия „Райко Алексиев“ ще бъде открита изложба на Валентин Дончевски.  \r\n*** \r\nОт 19.00 часа в зала 3 на НДК ще се състои Младото вино „Божоле“ 2018.  \r\n*** \r\nОт 19.00 часа в зала 3 на НДК на ет. 7 ще се състои най-голямото събитие на френско-българската бизнес общност в присъствието и под патронажа на Негово Превъзходителство г-н Ерик Льобедел, посланик на Франция в България.  \r\n*** \r\nОт 19.00 часа в зала 1 на НДК ще бъде открито тридесет и второто издание на фестивала „Киномания“.  \r\n*** \r\nОт 12.00 часа до 14.00 часа на улица „Патриарх Евтимий“ 4 в Банско ще бъдат разположени специални контейнери за събиране на опасни отпадъци от домакинствата.  \r\n*** \r\nОт 15 ноември стартира традиционният общинският конкурс „Да украсим Бургас\".  \r\n*** \r\nОт 13.30 до 15.30 в Община Бургас ще бъдат извършени обновяване и тестове на административната информационна система, включително мероприятия по тестване на План за непрекъсваемост на електронни услуги в общинската администрация. Поради тази причина е възможно в горепосочения период приемането, регистрирането и обработката на документи в деловодствата на Центровете за административно обслужване и дирекция „Местни приходи от данъци, такси и реклама\" да не се случват с обичайната бързина.  \r\n*** \r\nОт 18.30 ч. в зала „Петя Дубарова\", ет. 1 на Културен център „Морско казино\" ще започне прожектирането на 14 европейски документални филма, част от платформата КинеДок, и ще продължат всяка седмица до края на февруари 2019 г. при свободен вход.  \r\n*** \r\nОт 11.00 часа в Заседателната зала на Община Бургас световният шампион по кикбокс Атанас Божилов от СК „Самурай\", седемте медалисти от Световното първенство по шотокан карате до и Световната Кохай купа в Молдова от СК „Ронин\" и деветкратната златна медалистка за деца от международния турнир по плуване \"Замората\" - Десислава Белова от клуб „Черноморец\" ще бъдат приети и наградени от зам.-кмета д-р Лорис Мануелян.  \r\n*** \r\nОт 18.30 часа в зала „Петя Дубарова\" на Културен център „Морско казино\" 14 европейски документални филма ще бъдат представени в града чрез платформата КинеДок. \r\n*** \r\nОт 13.00 часа в Икономически университет - Варна ще се състои Национална кръгла маса „Устойчиво развитие на лозаро-винарския сектор-предизвикателства и възможности за растеж\", организирана от катедра „Аграрна икономика“ в сътрудничество с катедра „Правни науки“. \r\n***  \r\nОт 10.30 до 13.00 часа в салона на Регионална здравна инспекция – Велико Търново (на ул. „Никола Габровски\" 23, ет. 1) ще се проведе Ден на отворените прави, посветен на Международния ден без тютюнопушене – 15 ноември и превенцията на хроничните незаразни болести, и СПИН.  \r\n*** \r\nОт 11.00 часа в Пресклуба на БТА ще се проведе заключителна пресконференция, на която ще бъдат популяризирани резултатите от изпълнението на проект „Обновяване на градската среда в гр. Горна Оряховица”. \r\n***  \r\nОт 11.30 часа в Ритуална зала на Общината ще се проведе среща на британския посланик Н. Пр. Ема Хопкинс с британци от региона.  \r\n*** \r\nОт 12.00 часа в пресклуба на БТА ще се проведе пресконференция на общинските съветници от БСП.  \r\n***    \r\nОт 13.00 часа в Регионална библиотека „Петко Р. Славейков“ започва Национална научна конференция „Библиотеки – четене – комуникации: 190 години от рождението на отец Матей Преображенски\".  \r\n***  \r\nОт 17.00 часа в зала 30 на Младежки дом ще се проведе „Толерантността в действие“ – семинар за ученици и студенти.  \r\n***  \r\nОт 19.00 часа в  Клуб 7 ще се проведе среща с певеца Васил Петров. \r\n*** \r\nОт 11.00 часа в Спортна зала „Фестивална\" заместник-кметът Цветан Асенов ще открие спортно състезание по повод проекта „Развитие на диагностични центрове за ортостатични и мускулно-скелетни смущения при деца в училищна възраст в Сърбия и България“ \r\n*** \r\nНародните представители от ПГ на „БСП за България” ще проведат срещи с граждани от областите Видин, Монтана и София област. Цялата програма на депутатите може да видите  .  \r\n*** \r\nВ 10.00 часа в Професионалната агротехническа гимназия „Никола Йонков Вапцаров“ в град Бяла Слатина министърът на образованието и науката Красимир Вълчев ще посети учебното заведение. В 10.20 часа министър Вълчев ще даде кратък брифинг. Той ще посети и училището в село Галиче, където със средства от МОН е извършен ремонт на покрива и е подменена дограмата. Програмата на министъра включва още работни срещи с директори на училища и детски градини, с кметове и представители на социалните партньори в Бяла Слатина, а по-късно и от община Вълчедръм, която ще се проведе в ОУ „Христо Ботев“ - село Долни Цибър.   \r\n*** \r\nОт 19.00 часа в камерната зала на ДКТ ще се играе постановката „Нора“.  \r\n*** \r\nОт 07.30 часа до 12.30 часа в офиса на ГЕРБ в Ген. Тошево на ул. „Васил Априлов\" 8 ще се проведе кампания за безплатно измерване на кръвната захар.  \r\n*** \r\nОт 10.00 часа в Държавния куклен театър „Дора Габе“ ще се играе кукленият спектакъл „Пинокио“.  \r\n*** \r\nОт 14.00 часа в Главиница ще се играе кукленият спектакъл „Таласъмът Тропалан“. \r\n*** \r\nОт 18.15 часа в Кино клуб „Икар“ ГЕРБ - Добрич, с финансовото съдействие на народните представители Даниела Димитрова и вицеадмирал Пламен Манушев, организира безплатна прожекция на един от премиерните филми през ноември – „Бохемска рапсодия“. \r\n*** \r\nОт 19.00 часа в концертна зала „Добрич“ ще се състои шоу „Тутурутка“.  \r\n*** \r\nОт 17.30 часа в заседателната зала на Община Каварна ще бъде представена книгата „Камино: Пътят на завръщането” на Тихомир Иванов. \r\n*** \r\nОт 10.00 часа в залата на Възрожденското училище ще се състои заседание на кметовете и кметските наместници на малките населени места.  \r\n*** \r\nОт 10.30 часа в Лясковец авторите на новата образователна документална поредица „Нашите пълководци“ ще посетят СУ „Максим Райкович“ в Лясковец. \r\n*** \r\nОт 10.00 часа на полигона за гасене на горски пожари, разположен в землището на село Трифоново, община Монтана, ще се проведе пожаро-тактическо учение. \r\n***   \r\nВ 10.00 часа в конферентната зала на Гранд хотел „Хебър“ - Пазарджик ще се проведе Кръгла маса за финализиране на проект „Превантивни програми за домашно насилие”, изпълняван от Фонда за превенция на престъпността в Пазарджик.  \r\n***   \r\nВ 12.30 часа в Пресклуба на БТА лидерите на Обединение „Демократична България\" ще дадат пресконференция. Ще участват съпредседателите на организацията Христо Иванов, ген. Атанас Атанасов и Владислав Панев, както и областното ръководство на политическата формация в Пазарджик. \r\n***   \r\nАдминистративен съд – Пазарджик организира „Ден на отворени врати“, който ще се проведе от 09.00 до 15.00 часа в сградата на съда. \r\n*** \r\nОт 12.00 часа в пицария „Роси“ Ирена Coколова - областен управител на Перник и Стефано Балди - посланик на Италия, ще представят забележителностите, културата, изкуството и постиженията в областта на индустрията, дизайна, модата на Италия.  \r\n*** \r\nВ 10.00 часа в Голяма конферентна зала на Дом на културата „Борис Христов“ ще се състои пресконференция по повод предстоящото 10-о юбилейно издание на фестивал „Дефиле на младото вино\".  \r\n*** \r\nВ 10.00 часа в базата на КМД в Пловдив ще се извърши технически преглед на машините за зимно поддържане на града. Ще бъдат изнесени подробности за готовността на Община Пловдив за зимата.  \r\n*** \r\nВ 11.00 часа в катедра „Теология“ на ПУ „Паисий Хилендарски“ ще се състои откриването на Международна научна конференция „Религия и образование - история, традиции, съвременни тенденции“.  \r\n*** \r\nОт 11.00 часа в залата на Общинския съвет ще бъде открита Международна научна конференция на тема „Религия и образование. История, традиции и съвременни тенденции”, която ще се проведе до 17 ноември.  \r\n*** \r\nОт 10.30 часа в заседателна зала на Общината Областен информационен център (ОИЦ) – Велико Търново ще проведе информационна среща на тема „Възможности за финансиране от Европейските структурни и инвестиционни фондове (ЕСИФ)\".  \r\n*** \r\nОт 15.30 часа в Община Силистра ще се играе кукленият спектакъл „Таласъмът Тропалан“.  \r\n*** \r\nОт 9.00 часа в зала „Май“ ще се състои редовно заседание на Общински съвет – Сливен.  \r\n*** \r\nОт 15.00 часа в РУО – Сливен ще се състои кръгла маса за представяне на добър опит за ползите от образователната интеграция и работата по Механизма за обхващане и включване в образователната система на деца и ученици в задължителна предучилищна и училищна възраст.  \r\n*** \r\nОт 18.00 часа пред паметника на Хаджи Димитър ще започне протестно шествие срещу социалната несправедливост.  \r\n*** \r\nОт 19.00 часа в салона на ДКТ - Сливен ще се състои премиерата на постановката за възрасти „Цъфнали очи“.  \r\n*** \r\nОт 11.00 часа в зала 247 на Община Смолян кметът Николай Мелемов ще даде пресконференция.  \r\n*** \r\nОт 13.00 часа Общинският съвет ще проведе заседание.  \r\n*** \r\nОт 10.00 часа в РБ „Захарий Княжески“ ще започне Десети международен клавирен конкурс „Класика и съвременност“.  \r\n*** \r\nОт 11.30 часа в пресклуба на БТА в Стара Загора ще се състои пресконференция на Община Стара Загора, ТПП - Стара Загора, РИО и Клуб на работодателя.  \r\n*** \r\nОт 14.00 часа в зала 33 на Регионален исторически музей ще се проведе Регионален кръг на викторината „140 години българска армия” с участието на ученици от средните училища на област Стара Загора.  \r\n*** \r\nОт 18.00 часа в Арт фоайе на Радио Стара Загора библиотека „Родина\" представя Елена Чамуркова и романа ѝ „Обществена поръчка\". \r\n*** \r\nОт 19.00 часа в Оперния театър ще се играе постановката „Турандот“.  \r\n*** \r\nОт 19.00 часа ще бъде официално открит оперния сезон на Старозагорската опера.  \r\n*** \r\nОт 16.00 часа в конферентната зала на хотел „Идол“ председателят на Българската търговско-промишлена палата Цветан Симеонов, съвместно с Търговско-промишлена палата - Търговище ще проведе среща-дискусия с местния бизнес, областните и общински власти и медии.        \r\n*** \r\nОт 09.30 часа Окръжен съд – Шумен ще заседава по делото „Хитрино“.  \r\n*** \r\nОт 15.00 часа в залата на Комплекса за социални услуги за деца и възрастни се организира интерактивно занимание „Открит урок по доброта“.  \r\n*** \r\nОт 18.00 часа в Арт галерия „Стойчев\" ще бъде открита изложба живопис на Дона Неделчева.", "date": "2018.11.15", "title": "Предстоящи събития в страната за 15 ноември (Агенция „Фокус“)"}
{"url": "http://www.focus-news.net/news/2018/11/15/2590497/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Над по-голямата част от страната облачността ще се задържи значителна, със слаби валежи от дъжд. След обяд временни разкъсвания ще има над Западна и централните райони на Южна България. Ще духа слаб до умерен вятър от север-североизток, в Източна България след обяд временно ще се усили. Минималните температури ще останат високи и ще са между 5° и 10°, в югозападните райони по-ниски – между минус 2° и 3°. През деня ще нахлува хладен въздух и максималните температури ще са между 7° и 12°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ „Тракия“ от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ „Тракия“ посока Бургас от км 170+000 до км 186+000 се осъществява само в изпреварващата лента поради извършване на ремонт на асфалтовата настилка.Срок до 16.11.2018 г.; \r\nАМ „Хемус“:  \r\nОбласт София:  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nОбласт Варна: \r\nДвижението по АМ ,,Хемус” от км 375+800 (п.в. Невша) до км 381+500 (п.в. Млада Гвардия) посока Варна – София се осъществява в дясно платно двупосочно, поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София: \r\nДвижението по АМ „Люлин“ от км 9+480 до км 12+220 в посока София се осъществява в една лента поради ремонтни дейности и укрепване на откос в активна и аварийна лента, във връзка с изтичане на кална маса и опасност от срутване на скална маса на пътното платно при км 9+600. Движението се извършва в изпреварващата лента. Срок: от 09:00 до 17:00 ч. на 15.11.2018 г.; \r\nДвижението по АМ „Люлин“ в посока София от втори тунел \"Люлин\" до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600. Срок 20.11.2018 г.; Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението НА МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин:  \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” /км 19+783/ се отклоняват в ляво по  път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Ружинци“ с път  I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по  път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11  – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София: \r\nДвижението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; \r\nДвижението по път I-1 София – Перник в района на Владая от км 279+170 до км 279+200 в района на КПП „Владая“ се осъществява двупосочно в две от три ленти поради ремонт на тротоар на конзола на моста на река „Владайска“. Срок до 18.11.2018 г.; \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Враца: \r\nДвижението по път I-1 Враца – Ботевград в участъка от с. Руска Бела до с. Ребърково се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок 19.11.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nСофия – Перник при Владая от км. 282+000 /разклона за с. Драгичево/ до км. 282+460 /границата с Област Перник/, поради ремонтни дейности на пътната настилка движението е ограничено в лявото платно /посока София/. Движението се осъществява двупосочно в лявото платно /посока Перник/. Срок до 16.11.2018 г. \r\nОбласт Благоевград: Движението в участъка гр. Благоевград до отклонение за с. Железница от км 360+000 до км 371+000, се осъществява в една лента поради частични ремонтни дейности на асфалтовата настилка в часовете от 08:00 часа до 17:00 часа. Участъкът е сигнализиран с пътни знаци. Срок до 16.11.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: Движението в участъка Златна Панега – Ябланица от км 156+500 до км 158+500 се осъществява с повишено внимание поради полагане на пътна маркировка. Срок до 19.11.2018 г. \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Стара Загора:  \r\nДвижението в участъка Стара Загора – Ягода от км 213+800 до км 225+600 се извършва при стесняване на една от лентите за движение поради косене на тревни площи. Движението на МПС в района се регулира от сигналисти .Срок до 15.11.2018 г., \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 15.11.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 от км 472+000 до км 485+600 в участъка Съдиево –Миролюбово се осъществява с повишено внимание поради  извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 16.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 15.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в дясното платно, съобразно създадената организация за движение, поради ремонтни дейности на асфалтовата настилка.Срок до 30.11.2018 г.; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно, съобразно създадената организация за движение,поради ремонтни дейности на асфалтовата настилка.Срок до 30.11.2018г. \r\nДвижението по път Златни пясъци - Варнаот км 99+000 до км 100+100 се осъществява двупосочно в дясното платно съобразно създадената организация за движение поради ремонтни дейности на асфалтовата настилка. Срок до 30.11.2018г. \r\nДвижението по път Златни пясъци-Варна от км 94+000 до км 90+800 се осъществява двупосочно в лявото платно съобразно създадената организация за движение поради ремонтни дейности на асфалтовата настилка. Срок до 30.11.2018г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 19.11.2018 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 18.11.2018 г. Състояние на републиканската пътна мрежа:  \r\nРемонтни дейности и временна организация на движението /ВОД/:   \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-19: Движението по път IІ-19 Симитли – Банско в участъка от гр. Симитли до гр. Банско от км 0+000 до км 38+500 се осъществява в една лента за движение поради полагане на хоризонтална маркировка в часовете от 08:00 часа до 17:00 часа. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 16.11.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 23.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 15.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 15.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 20.11.2018 г.; \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково - Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018г \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 15.11.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+800 до км 71+100 се извършва с повишено внимание поради ремонтни работи по тротоарите  на мост при км 70+945. Участъкът е сигнализиран с пътни знаци. Срок: 19.11.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-3704: Движението по път III-3704 с. Бошуля - Ветрен се извършва в една лента дясно от км 21+295 до км 21+300 поради пропадане на банкета. Движението е обозначено с пътни знаци. Срок до 15.11.2018г. от 8:00ч. до 17:00ч. \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено  движение по път II-63 Брезник – Трън от км 42+200 до км 42+800 \r\nпоради ремонт на мост. Движението е пренасочено по изграден временен път, сигнализирано съгласно проект за ВОБД. Срок до 28.02.2019 г.   \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности:  \r\nПът II-63:  Движението по път II-63 Брезник – Трън от км 31+000 до км 33+000 се осъществява с повишено внимание и съобразена скорост в свободната лента поради ремонтни дейности на асфалтовата настилка. Срок до 16.11.2018 г.   \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІІ-137: Движението по път III-137 Кнежа – Крушовене в участъка Кнежа – Гостиля от км 5+000 до км 18+000 се извършва с регулирано движение в една лента поради частични ремонтни дейности на асфалтовата настилка. Срок до 15.11.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 16.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 16.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по път II-18 Западна дъга на Софийски околовръстен път в посока Кулата от км 1+400 до км 2+200 се осъществява само в изпреварващата лента поради ремонтни дейности по съоръжение при км 1+446 в района на бул. „Стефансон“. Срок 22.11.2018 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 16.11.2018 г \r\nДвижението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; \r\nДвижението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 15.12.2018г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът II-66: Движението по път II-66 Чирпан – Богомилово от км 72+640 до км 99+000 се осъществява двупосочно със стесняване на една от лентите за движение поради косене на тревни площи. Движението в района се регулира от сигналисти. Срок до 20.11.2018 г. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nДвижението по път III-5008 от разклона на с. Змеево до разклона за Старозагорски минерални бани от км 0+000 до км 10+580 се извършва с повишено внимание при стесняване на една от лентите за движение поради косене и изсичане на тревни площи. Регулира се от сигналисти .Срок до 23.11.2018 г., \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 15.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 15.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът II-53: Движението по път II-53 Сливен – Ямбол в участъка от км 136+000 до км 144+000 се осъществява двупосочно в една лента поради изсичане на храсти. Участъкът е сигнализиран с пътни знаци. Срок до 16.11.2018 г.; \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Бе", "date": "2018.11.15", "title": "Актуална пътна обстановка"}
{"url": "http://www.focus-news.net/news/2018/11/15/2590502/ministar-krasimir-valchev-shte-poseti-uchilishta-v-oblastite-vratsa-i-montana.html", "text": "Министърът на образованието и науката Красимир Вълчев ще посети училища в областите Враца и Монтана. В 10.00 часа той ще бъде в Професионалната агротехническа гимназия „Никола Йонков Вапцаров“ в град Бяла Слатина, която е изцяло обновена с 1.3 млн. лева по ОП „Региони в растеж“. Това съобщиха от пресцентъра на  Министерството . Министър Вълчев ще даде и кратък брифинг в 10.20 часа. \r\nМинистър Вълчев ще посети и училището в село Галиче, където със средства от МОН е извършен ремонт на покрива и е подменена дограмата.  \r\nПрограмата на министъра включва още работни срещи с директори на училища и детски градини, с кметове и представители на социалните партньори в Бяла Слатина, а по-късно и от община Вълчедръм, която ще се проведе в ОУ „Христо Ботев“ село Долни Цибър.", "date": "2018.11.15", "title": "Министър Красимир Вълчев ще посети училища в областите Враца и Монтана"}
{"url": "http://www.focus-news.net/news/2018/11/15/2590496/predstoyashti-mezhdunarodni-sabitiya-za-15-noemvri-agentsiya-fokus.html", "text": "*** Среща на германския кабинет, която ще бъде последвана от пресконференция на канцлера Ангела Меркел и финансовия министър Олаф Шолц \r\n*** 33-ата среща на върха на АСЕАН продължава с присъствието на световни лидери \r\n*** Папа Франциск приема президента на Израел Реувен Ривлин \r\n*** Европейският съд за човешките права ще отсъди по делото за задържанията на руския либерал Алексей Навални, заведено от самия него \r\n*** Министърът по обединението на Южна Корея ще пристигне на визита в САЩ във връзка с усилията на Вашингтон да постигне споразумение с Пхенян \r\n*** Кралят на Мароко Мохамед VI и президентът на Франция Еманюел Макрон ще открият високоскоростната железница Танжир - Казабланка \r\n***", "date": "2018.11.15", "title": "Предстоящи международни събития за 15 ноември ( Агенция „Фокус“ )"}
{"url": "http://www.focus-news.net/news/2018/11/15/2590500/avs-broyat-na-zhertvite-na-pozharite-v-kaliforniya-dostigna-58-dushi.html", "text": "Броят на жертвите на пожарите в Калифорния достигна 58 души, съобщава американският телевизионен канал  ABC . \r\nБроят на жертвите на пожарите  в американския окръг Бют в Северна Калифорния се е увеличил от 48 на 56 души. Това съобщи в сряда местният шериф на пресконференция, предавана от ABC. По този начин, общата смъртност от пожарите , които понастоящем горят в Калифорния, е 58 души. \r\n\"Днес бяха открити останките на  още осем души, прави броят на загиналите в окръга 56\", информира шерифът. Според него всички жертви са изгорели  в домовете си в района на град Парадайз, почти унищожен от огъня. \r\nПлощта на пожарът в окръг Бют е повече от 546 квадратни километра. Огънят  разруши над 7 600 сгради, възможно е да се локализират едва 35 % от него. \r\nНад 5 100 пожарникари, 622 единици специална техника, 21 хеликоптера, 107 булдозера и 71 самолета са мобилизирани за борба с пожара в района. Около 200 души се водят безследно изчезнали.  Юлиян Марков", "date": "2018.11.15", "title": "АВС: Броят на жертвите на пожарите в Калифорния достигна 58 души"}
{"url": "http://www.focus-news.net/news/2018/11/15/2590504/tass-yaponskata-opozitsiya-e-razpitala-detaylno-premiera-shindzo-abe-za-razgovorite-mu-s-ruskiya-prezident.html", "text": "Японската опозиция е разпитала детайлно премиера Шиндзо Абе за разговорите му с руския президент, състояли се по време на срещата на страните от АСЕАН  в Сингапур, предава японската агенция  Kyodo ,цитирана от  TACC .  \r\nОсновните дебати за напредъка на руско-японските преговори за изработването на мирен договор ще се проведат в бюджетната комисия на долната камара. \"Имаме малко информация, трудно е да се прецени какво се е случило\", каза Кийоми Цуймото, шеф на фракцията на водещата опозиционна Конституционна демократическа партия, пред репортери в парламента в четвъртък. \" \r\nВ продължение на много десетилетия Москва и Токио се консултират с оглед постигането на мирен договор относно резултата от Втората световна война. Основната пречка за това е идентичността на южната част на Курилските острови след края на войната целият архипелаг е включен в състава на Съветския съюз, но Токио оспорва идентичността на Итуруп, Кунашир, Шикотан и островната група, която в Япония се нарича Хабобай.  Юлиян Марков", "date": "2018.11.15", "title": "ТАСС: Японската опозиция е разпитала детайлно премиера Шиндзо Абе за разговорите му с руския президент"}
{"url": "http://www.focus-news.net/news/2018/11/15/2590506/parlamentat-shte-glasuva-na-parvo-chetene-promeni-v-nakazatelniya-kodeks-za-zashtita-na-zhertvite-na-domashno-nasilie.html", "text": "Парламентът ще гласува на първо четене промени в Наказателния кодекс, внесени от ГЕРБ. Това се посочва в  програмата за работа на Народното събрание . Предлага се психологическият тормоз и преследването да се инкриминират, а наказанието да бъде до 5 години затвор. Въвежда се и инкриминиране на всички форми на системно преследване. С промените ще се осигури защита за потенциалните жертви на принудителни бракове, които може да бъдат задължени от техните семейства да напуснат страната. През Наказателния кодекс се предвиждат промени в Наказателно-процесуалния кодекс и в Закона за изпълнение на наказанията и задържането под стража. С измененията жертвите на домашно насилие ще бъдат уведомявани, ако задържаният извършител на деянието спрямо тях избяга или бъде пуснат на свобода.", "date": "2018.11.15", "title": "Парламентът ще гласува на първо четене промени в Наказателния кодекс за защита на жертвите на домашно насилие"}
{"url": "http://www.focus-news.net/news/2018/11/15/2590507/parlamentarnata-byudzhetna-komisiya-shte-razgleda-prezidentskoto-veto-varhu-zakona-za-korporativnoto-podohodno-oblagane.html", "text": "Комисията по бюджет и финанси ще разгледа ветото на президента Румен Радев върху последните промени в Закона за корпоративното подоходно облагане. Това се посочва в  дневния ред на заседанието на комисията . Държавният глава върна закона за ново обсъждане на 13 ноември. Той изрази несъгласие с данъка върху автомобилите, а именно по-старите да плащат повече. Това според президента няма да стимулира замяната на старите автомобили с по-нови и няма да доведе до екологичен ефект. Румен Радев апелира, че с мярката данъчната тежест ще се стовари върху гражданите с ниски и средни доходи, както и върху малкия и средния бизнес. Държавния глава оспорва отлагането на реформата за таксата върху битовите отпадъци и въвеждането на по-високи данъчни ставки за имоти в населени места от Списъка на курортите в България. Румен Радев не е съгласен и с преобразуването на митниците в териториални дирекции. Решението на президента дойде на фона на вълна от протести в цялата страна срещу поскъпването на цените на горивата и данъците.", "date": "2018.11.15", "title": "Парламентарната бюджетна комисия ще разгледа президентското вето върху Закона за корпоративното подоходно облагане"}
{"url": "http://www.focus-news.net/news/2018/11/15/2590509/premierat-boyko-borisov-i-komisaryat-mariya-gabriel-shte-otkriyat-sreshta-na-visoko-ravnishte-za-startirashtite-predpriyatiya.html", "text": "Четвъртото издание на Startup Europe Summit ще бъде открито в Интер Експо Център от българския комисар по въпросите на цифровата икономика и общество Мария Габриел, министър-председателя Бойко Борисов и кмета на София Йорданка Фандъкова. Това съобщиха от пресцентъра на  Представителството на ЕК в България . \r\nТазгодишната среща на високо равнище за стартиращите предприятия ще бъде свързана с Програмата в областта на цифровите технологии за Западните Балкани, чието начало бе поставено по-рано тази година от Европейската комисия.  \r\nСред панелистите ще бъдат министър-председателите на Сърбия Ана Бърнабич, на бившата югославска република Македония Зоран Заев и на Черна гора Душко Маркович. Ще участват още вицепремиерът на Косово Енвер Ходжай, министри и представители на редица други държави от ЕС и региона.  \r\nВ рамките на събитието ще има церемония по подписването на съвместна Декларация за подсилване технологичните предприемачески среди в Централна и Източна Европа и Западните Балкани. Експерти от Европейската комисия ще представят напредъка в създаването на политики за цифровия единен пазар и действията за подпомагане на растежа на стартъпите и новите иновативни компании.", "date": "2018.11.15", "title": "Премиерът Бойко Борисов и комисарят Мария Габриел ще открият среща на високо равнище за стартиращите предприятия"}
{"url": "http://www.focus-news.net/news/2018/11/15/2590511/makfaks-makedoniya-britanskiyat-vestnik-the-guardian-pokazva-video-na-koeto-harvatski-granichni-politsai-nanasyat-poboi-na-bezhantsi.html", "text": "Британският вестник The Guardian  показва видео, на което хърватски гранични полицаи нанасят побои на бежанци, предава македонската агенция  Макфакс . \r\n\"Търсещи убежище от Алжир, Сирия и Пакистан се опитаха да пресекат границата между Босна и Херцеговина и Хърватия, но бяха заловени от хърватската полиция. Търсещите убежище казват, че са брутално пребити и след това са върнати обратно \", пише британският вестник. \r\nДруги медии пишеха и за бруталността на хърватската полиция на границата, добавя хърватският портал Index, който цитира британския вестник. \r\nВ края на септември и германският вестник Die Welt пише за бруталното отношение на хърватската полиция срещу търсещите убежище. Днешната хърватска политика по отношение на мигрантите е описана по начин, подобен  на тази на Унгария, казват медиите.  Юлиян Марков", "date": "2018.11.15", "title": "Макфакс (Македония): Британският вестник The Guardian  показва видео, на което хърватски гранични полицаи нанасят побои на бежанци"}
{"url": "http://www.focus-news.net/news/2018/11/15/2590512/zapochvat-40-dnevnite-koledni-posti.html", "text": "От днес започват 40-дневните Коледни пости, които ще продължат до 24 декември, когато е Бъдни вечер. Коледният пост се нарича още Малка четиридесетница. \r\nУтвърждаването на 40-дневния пост е свързано с 25 декември, когато честваме Рождеството на Исус Христос. \r\nПо време на Коледните или Рождественски пости не бива да се ядат храни от животински произход като сирене, кашкавал, месо, яйца, мляко. Позволена е употребата на олио и вино, но без сряда и петък. По време на поста е полезно да се ядат ядки, пълнозърнестите продукти, плодове и зеленчуци, както и нахут, боб, леща, киноа, ориз, булгур и гъби.  \r\nНе 6 декември, когато отбелязваме Никулден е позволена консумацията на вино и риба. Децата, бременните жени, болните и възрастните хора могат да ядат млечни продукти през поста.  \r\nЗабранени са венчавките от началото на Коледните пости до 21 ноември, когато е празникът Въведение Богородично.", "date": "2018.11.15", "title": "Започват 40-дневните Коледни пости"}
{"url": "http://www.focus-news.net/news/2018/11/15/2590510/ministerstvoto-na-zdraveopazvaneto-otbelyazva-mezhdunarodniya-den-bez-tyutyunopushene.html", "text": "Министерството на здравеопазването, Регионалните здравни инспекции (РЗИ), Националното сдружение на общините на Република България и Общинските съвети по наркотични вещества ще отбележат Международния ден без тютюнопушене с редица прояви в страната срещу тютюневата зависимост и за мотивация на активните пушачи за отказване от нея. Това съобщиха от пресцентъра на  министерството . \r\nТози ден по традиция се отбелязва всеки трети четвъртък на месец ноември. Според данни от изготвения от Европейската комисия  , тютюнопушенето сред българското население е най-високо в ЕС и е с почти седем процентни пункта над средното за ЕС. Не по-малко от 28 % от възрастното население, включително повече от един на всеки трима (35 %) мъже, пушат ежедневно. Равнищата на тютюнопушене сред младежите са сходни: разпространението на тютюнопушенето сред 15-годишните момчета е второто най-високо в ЕС (21 %, след Хърватия), а при 15-годишните момичета 30 % са редовни пушачи, което е най-високото равнище в ЕС. Съгласно оценките на Световната банка цената, която плаща здравната система на дадена държава за последствията за здравето от употребата на тютюневи изделия съставлява между 0.1% и 1.1% от брутния вътрешен продукт в различните страни.  \r\nТютюнопушенето е една от водещите предотвратими причини за болестност и смъртност сред населението. Данните в България показват, че 13.5% от всички болести и 12.4% от смъртните случаи възникват вследствие употребата на тютюневи изделия. Изчислено е, че в Европейски мащаб всяка година приблизително 650 000 активни и пасивни пушачи умират преждевременно.  \r\nВъв връзка с това Министерството на здравеопазването определя за мото на кампанията на 15 ноември 2018 г.: „Спри сега за по-добро здраве утре”.    \r\nОсновната цел на кампанията е активните пушачи да преустановят употребата на тютюневи и свързаните с тях изделия.  \r\nИнициативите за популяризиране на Международния ден без тютюнопушене започнаха в цялата страна още в началото на месец ноември. Те са насочени и към младите хора, родители и деца за реализиране на ефективни превантивни дейности за ограничаване на пасивното тютюнопушене. Кампанията цели и да информира населението относно ефективните методи за отказване от поведенческа и никотинова зависимост, вследствие употребата на цигари. Министерството на здравеопазването припомня, че през цялата година в Кабинетите за консултиране и отказване от тютюнопушенето всеки пушач може да се консултира безплатно как да откаже тютюнопушенето. Тези кабинети са разположени в Регионалните здравни инспекции в областните градове.  \r\nСдружение „България без дим“ и тази година ще се присъедини към отбелязването на Международния ден без тютюнопушене, като организира Национална акция под надслов: „Да спечелим заедно: един ден без цигари!“  \r\nМинистерството на здравеопазването подкрепя тази инициатива. С нея Сдружението апелира всички граждани да се включат в отбелязването на Международния ден без тютюнопушене, като спрат да пушат поне на 15 ноември.", "date": "2018.11.15", "title": "Министерството на здравеопазването отбелязва Международния ден без тютюнопушене"}
{"url": "http://www.focus-news.net/news/2018/11/15/2590514/korneliya-ninova-bsp-optimist-sam-che-verniyat-pat-e-posochen-narodat-ima-sili-da-poeme-po-nego-i-madrost-da-izbere-koy-da-go-vodi.html", "text": "Има надежда, щом страхът и апатията отстъпват и дават път на смелостта да изразяваш различно мнение. Това е най-стойностното в протестите на гражданите. Още преди година казахме, че една шайка е поробила собствения си народ и го държи в подчинение. Имаше страх да кажеш нещо различно, защото ще те изгонят от работа, ще ти изпратят проверка, ще ти вземат бизнеса. Това каза пред гражданите в Мездра лидерът на БСП Корнелия Нинова при представянето на \"Визия за България\" със заместник-председателите на ПГ на \"БСП за България\" Георги Свиленски и Христо Проданов и депутатите Стоян Мирчев и Анелия Клисарова, съобщиха от  пресцентъра на партията.  Нинова допълни, че страхът у хората вече е преодолян, докато преди е имало  апатия, че нищо не зависи от нас. \"Днес протестиращите виждат силата си да поискат промяна. Страната се събуди. Сега най-важното е националната енергия да се обедини за промяна на модела на управление и да се насочи към съзидание\", отбеляза още Нинова. Тя припомни, че  преди четири месеца, при първото представяне на \"Визия за България\", много анализатори са я оценили като значим стратегически проект. Председателят на БСП каза, че документът е опит за надпартиен подход, предложение за единение на народа зад ключови за страната въпроси- демографска катастрофа, съвременна икономика, достъпно здравеопазване, модерно образование, достойни доходи. \"Визията е и опит да се сложи край на олигархично-политическия модел на прехода, в който политици от всички цветове и задкулисието вземаха решения, вместо демократичните институции и разрушиха принципите на правовата държава. Поставихме си твърде амбициозната задача първи да поведем този разговор с всеки, който иска да помогне\", изтъкна Корнелия Нинова. Тя каза пред хората, че са проведени  над 400 срещи в цялата страна, от БСП са чули  мнението на десетки хиляди граждани и много конкретни предложения. \"Радвам се, че днес протестиращите издигат същите искания. Не просто смяната на една партия с друга, начело на властта. Това би било безсмислено, ако новите продължат по старому. Смисълът е да се смени моделът и която и партия да управлява, да изпълнява основополагащите принципи на този широк обществен договор. Мнозина казват, че всички партии сме еднакви, че се борим само да се доберем до властта. Ние, ако искахме това, и сега щяхме да сме в безпринципна коалиция на власт. Аз щях да съм председател на НС, щяхме да имаме министри, постове и облаги. И щеше да ни е лесно. Ние избрахме трудния път- да опитаме да променим модела\", заяви Корнелия Нинова. Тя каза, че съпротивата през тези две години е била силна и сигурно ще се увеличава. \"Изправили сме се срещу 10 млрд. лева на паралелната държава. Но връщане назад няма. Започнахме тази битка и ще я изкараме докрай. В началото беше трудно, но сега имаме все повече съмишленици. Оптимист съм, че верният път е посочен, че народът ни има сили да поеме по него и мъдрост да избере кой да го води\", заключи лидерът на БСП.", "date": "2018.11.15", "title": "Корнелия Нинова, БСП: Оптимист съм, че верният път е посочен, народът има сили да поеме по него и мъдрост да избере кой да го води"}
{"url": "http://www.focus-news.net/news/2018/11/15/2590501/ministar-predsedatelyat-boyko-borisov-shte-se-sreshtne-s-premiera-na-republika-makedoniya-zoran-zaev.html", "text": "Премиерът Бойко Борисов ще се срещне с министър-председателя на Република Македония Зоран Заев, който е на посещение в България. Това съобщиха от  Правителствената информационна служба . Двамата ще разговарят в Министерския съвет. \r\nФокус на срещата ще бъде задълбочаването на двустранното сътрудничество между България и Република Македония в различни области, както и развитието на инфраструктурните проекти в региона.", "date": "2018.11.15", "title": "Министър-председателят Бойко Борисов ще се срещне с премиера на Република Македония Зоран Заев"}
{"url": "http://www.focus-news.net/news/2018/11/15/2590516/zam-ministar-valentin-yovev-shte-otkrie-konferentsiya-za-nasarchavane-razvitieto-na-ustoychiv-zhilishten-sektor.html", "text": "Заместник-министърът на регионалното развитие и благоустройството Валентин Йовев ще открие международна конференция „Моят град, моят дом, моят бизнес. Технологии, политики, регулация и международен опит“. Това съобщиха от пресцентъра на  Министерство на регионалното развитие и благоустройството . Конференцията ще започне от 9.00 часа. Форумът за насърчаване развитието на устойчив жилищен сектор е съвместна инициатива на Министерството на регионалното развитие и благоустройството, Икономическата комисия на ООН за Европа, Програмата на ООН за населените места и Национално сдружение „Недвижими имоти“. Той се провежда на 15 и 16 ноември в Зала 6 на Националния дворец на културата.  \r\nУчастниците в конференцията ще коментират теми, свързани с жилищната политика, кадастъра, поддръжката и управлението на сградния фонд, енергийната ефективност, техническата паспортизация, устойчивото развитие на населените места, управлението на градската среда и други.", "date": "2018.11.15", "title": "Зам.-министър Валентин Йовев ще открие конференция за насърчаване развитието на устойчив жилищен сектор"}
{"url": "http://www.focus-news.net/news/2018/11/15/2590517/mkd-makedoniya-federika-mogerini-ochakva-kosovo-da-premahne-dopalnitelnite-mita-na-srabskite-stoki.html", "text": "Върховният представител на ЕС по въпросите на външната политика и сигурността Федерика Могерини очаква Косово да премахне допълнителните мита на сръбските стоки, пише македонското електронно издание  “МКД“ . \r\nМогерини каза това на пресконференция в Брюксел, проведена след срещата за споразумението за стабилизиране и асоцииране на Албания и Европейския съюз, съобщи ЕС на своя сайт. Тя също така отбеляза, че очаква диалогът да продължи. \r\nЖурналистите попитаха албанския външен министър Дитмир Бушати каква е позицията на Тирана и дали ще приеме възможно споразумение между Белград и Прищина, свързано с  промяна на границите или дори с размяна на население, но той отказа да отговори на въпроса. \r\nМогерини каза, че лично оценява мъдрата позиция на Тирана да не се изказва за това дали и какво съдържание да има евентуален договор преди да са ясни конкретните параметри.  Юлиян Марков", "date": "2018.11.15", "title": "„МКД“ (Македония): Федерика Могерини очаква Косово да премахне допълнителните мита на сръбските стоки"}
{"url": "http://www.focus-news.net/news/2018/11/15/2590518/balgarski-i-srabski-pozharnikari-shte-uchastvat-v-savmestno-pozharo-taktichesko-uchenie-za-gasene-na-gorski-pozhari-v-transgranichen-region.html", "text": "От 10.00 часа на полигона за гасене на горски пожари, разположен в землището на село Трифоново, община Монтана, ще се проведе пожаро-тактическо учение. Това съобщиха от пресцентъра на  МВР . В тренировката, при която ще се придвижва специализирана техника и ще бъдат използвани звукови и светлинни сигнали, ще вземат участие над 20 пожарникари от РД „Пожарна безопасност и защита на населението“ - Монтана и 20 пожарникари от окръг Пирот от Сектора за извънредни ситуации при МВР на Сърбия.  \r\nУчението се провежда като част от дейностите по проект „Повишаване капацитета за управление на риска при големи горски пожари в трансграничния регион – координация, обучение, наблюдение, иновативни методи и технологии”. Проектът се изпълнява по Програмата ИНТЕРРЕГ - ИПП България - Сърбия 2014-2020 г. за трансгранично сътрудничество, финансирана от Европейския съюз, със средства по Инструмента за предприсъединителна помощ.  \r\nСлед тренировката ще се проведе пресконференция от 15.00 часа в Центъра за професионална квалификация на ГДПБЗН в Монтана (ул. „Сирма Войвода” 10).", "date": "2018.11.15", "title": "Български и сръбски пожарникари ще участват в съвместно пожаро-тактическо учение за гасене на горски пожари в трансграничен регион"}
{"url": "http://www.focus-news.net/news/2018/11/15/2590508/denyat-15-noemvri-v-balgarskata-istoriya.html", "text": "На тази дата след победите при Драгоман и Цариброд и Пирот е превзет от Българската армия по време на Сръбско-Българската война (на 27 ноември 1885 г. по нов стил). Сръбската Тимошка армия се изтегля от завзетите райони в Северна България, а българската войска продължава блестящата защита на акта на Съединението между Източна Румелия и Княжество България.  \r\n30 години по-късно през Първата световна война български войски превземат Крушово и преминават река Черна. \r\n23 години след падането на столицата Търново под османска власт, в 1416 година Съборът на западноруските и литовските епископи избира за митрополит на Киев и Литва ученикът на Патриарх Евтимий - Григорий Цамблак, виден представител на Търновската книжовна школа.  \r\nВ Москва България подписва спогодбата за създаване на Международна спътникова система и организация за космически връзки \"Интерспутник\", в която днес участват 24 държави.  \r\nСедмото Велико народно събрание променя името на държавата от Народна република България на Република България (1990).  \r\n2010 г. \r\nС указ на президента се връчва орден \"Стара планина\" първа степен на Кръстю Станилов - за изключително големите му заслуги за развитието на българската икономика и по повод 75 години от рождението му, и на проф. Богдан Богданов за значимия му принос към развитието на науката, образованието и гражданското общество и по повод 70 години от рождението му. \r\n2000 г. \r\nОпозицията иска оставката на председателя на XXXVIII Народно събрание Йордан Соколов, но не получава достатъчна подкрепа при гласуването. \r\nЙордан Соколов е роден на 18 януари 1933 г. в София. Завършва специалност \"Право\" в Софийския университет \"Св. Климент Охридски\" през 1956 г. Специалист е по гражданско и търговско право. Секретар е в Държавния арбитраж от 1956 до 1958 г. Соколов е адвокат в София от 1958 г. до 1980 г. Член е на адвокатския съвет. Членува в Изпълнителния комитет на Съюза на юристите в България. Член е на Централната избирателна комисия за парламентарните избори през юни 1990 г. Юридически съветник е на президента Желев в периода 1990-1991 г. През 1990 г. става член на Националния клуб за демокрация в СДС. Член е на Националния координационен съвет на СДС. Соколов е член на Националния изпълнителен съвет на СДС от април 1995 г. до март 2002 г Заместник-председател е на СДС от февруари 1997 г. до март 2002 г. Депутат е в XXXVI Народно събрание. Министър на вътрешните работи през 1991-1992 г. Депутат от Плевен е в XXXVII Народно събрание от Парламентарна група на СДС. Председател e на ПГ на СДС в XXXVII Народно събрание. Участва в заседанието на Консултативния съвет за национална сигурност на 4 февруари 1997 г. Депутат от Плевен е в XXXVIII Народно събрание от Парламентарна група на СДС. Председател е на XXXVIII Народно събрание. Йордан Соколов е ръководител на делегацията в Парламентарната асамблея на Организацията за сигурност и сътрудничество в Европа (ОССЕ). Председател e на Комисията за противодействие на престъпността и корупцията и на Съвета по европейските въпроси. Депутат e от Стара Загора в ХХХIХ Народно събрание от парламентарна група на Обединените демократични сили. Член е на Комисията по правни въпроси и е заместник-председател на Комисията по вътрешна сигурност и обществен ред в ХХХIХ Народно събрание. Йордан Соколов владее руски и френски език. \r\nСъздадено е ново гражданско-политическо движение, наречено \"Път за България\". В основата му са вижданията на депутата от СДС Светослав Лучников, който критикува президента Петър Стоянов, затова че се опитва да се дистанцира от СДС. В него влизат формации като - Българският демократичен форум, Съюз \"Истина\", Съюзът на офицерите от военните на Н. В. училища. \r\n1990 г. \r\nВеликото народно събрание променя името на държавата от Народна република България на Република България. \r\nМинистърът на външните работи Любен Гоцев е приет от генералния секретар на НАТО Манфред Вьорнер. \r\nОрганизацията на Северноатлантическия договор е доброволна система за сигурност на независими държави. Северноатлантическият договор е подписан на 4 април 1949 г. във Вашингтон от външните министри на 12 държави (Белгия, Великобритания, Дания, Исландия, Италия, Канада, Люксембург, Норвегия, Португалия, САЩ, Франция, Холандия); Гърция и Турция се присъединяват през 1952 г., ФРГ - през 1955 г., Испания - през 1982 г., Унгария, Полша и Чехия - през 1999 г., България – през 2004 г. Договорът създава съюз за колективна отбрана по смисъла на чл. 51 от Хартата на ООН (\"…неотменното право на индивидуална или колективна самоотбрана в случай на въоръжено нападение срещу член на организацията…\"). Основни органи за формиране на политиката и вземане на решения са Северноатлантически съвет, Комитет по планиране на отбраната, Група за ядрено планиране, Военен комитет (с особен статут) и Генерален секретар. Дейността на НАТО се допълва от независими парламентарни и неправителствени организации: Северноатлантическата асамблея (от 1999 Парламентарна асамблея), Асоциация на Атлантическия договор (ATA), Междусъюзническа конфедерация на запасните офицери (CIOR). След 1989 г. НАТО приема нова стратегическа концепция, по силата на която организацията засилва своята координация и сътрудничество с други международни организации - ООН, ОССЕ, ЕС, ЗЕС и др. След терористичните атаки в САЩ от 11 септември 2001 г. е създадена коалиция срещу световния тероризъм. България получава покана за членство на 21 ноември 2002 г. на срещата в Прага, и става пълноправен член на 30 март 2004 г. \r\n1971 г. \r\nВ София започва първият конгрес на Съюза на научните работници. \r\nСъюзът на научните работници в България е творческо обществено-професионално сдружение, основано на 30 октомври 1944 г. с пръв председател академик Асен Хаджиолов. В периода 1958 - 1990 г. Сдружението издава собствен бюлетин - “Научен живот”, а от 1990 г. - сп. “Наука”. От 1948 г., Съюзът е член  на Световната федерация на научните работници. \r\nВ Москва България подписва спогодба за създаване на Международна спътникова система и организация за космически връзки \"Интерспутник\", която влиза в сила от 15 юли 1972 г. В “Интерспутник” днес участват 24 държави. Организацията предоставя директен достъп до глобални и регионални системи за сателитни комуникации, за телекомуникационни оператори и корпоративни клиенти. Услугите на “Интерспутник” се осъществяват посредством три руски сателита - Express-6A, Express-3A, Express-A1R, както и сателитите LMI-1 и Yamal-200. \r\n1948 г. \r\nПроизнесени са присъдите срещу Коста Лулчев и седем депутати от опозиционната БРСДП, с което се слага край на легалната опозиция. Лулчев е осъден на 15 години строг тъмничен затвор, с обвинения в създаване на нелегални групи, изпращане на лица зад граница и отвличане на самолет на българските авиолинии. \r\nКоста Андреев Лулчев е политически и обществен деец. Роден е в Оряхово на 9 март 1882 година.. Още като юноша влиза в редовете на БРСДП, след нейното разцепление през 1903 г. преминава към широките социалисти. Един от ръководните й дейци, Лулчев е избран през 1924 г. за член, а по-късно и за секретар на ЦК на БРСДП (о). От 1913 до 1931 г. е избиран последователно за народен представител. След 9 септември 1944 г. като главен секретар на БРСДП е неин представител в Националния комитет на Отечествения фронт. През юни 1945 г. Лулчев оглавява отцепилата се опозиционна БРСДП (о). Народен представител е в VI ВНС. Прекратява политическата си дейност след разтурянето на опозиционните политически партии през 1947 г.. Коста Лулчев умира на 31 януари 1965 година. \r\n1943 г. \r\nПо време на Втората световна война (1939-1945 г.) британските кралски ВВС извършват въздушно нападение над София. Основна цел на нападението е ЖП - гарата, която остава незасегната за сметка на намиращите се в близост до нея жилищни сгради. В следствие на бомбандировките загиват 56 души. \r\n1927 г. \r\nБългарският съюз за мир подава петиция пред Общото събрание на ОН срещу жестокостите на румънската администрация над българското население в Южна Добруджа. \r\n1924 г. \r\nВ София е проведена конференция на комунистическите дейци в добруджанското движение, която взима решение за оформяне на комфракции начело с Централна добруджанска комфракция (Върбан Петров, Дочо Михайлов и Ради Ганчев). \r\n1917 г. \r\nГенерал Михаил Алексеев пристъпва към организиране на военно формирование от бежанци - офицери, юнкери, студенти, кадети и други, което в последствие става основа на т. нар. Доброволческата армия. \r\nМихаил Алексеев e роден на 3 ноември 1857 г. На 28 май 1904 г. е произведен в чин Генерал-майор, а от 7 октомври 1908 г.- Генерал-лейтенант. От 24 септември е генерал от пехотата. Завършва гимназия в Твер, а през 1876 г. Московското пехотно юнкерско училище. През 1890 г. завършва Николаевската академия към Генералния щаб. \r\nУчаства в Руско-японската война (1904 – 1905 г.) В периода на Първата световна война е началник на щаба на Югозападния фронт (от август 1914 г. до март 1915 г. ). Командва Северозападния фронт от 22 март 1915 г. до 18 август 1915 г.  \r\nСлед свалянето на Николай II  във временното правителство заема поста Върховен главнокомандващ ( от март до август 1917 г.). Поради критики към управлението е понижен в длъжност началник щаб на Върховния главнокомандващ. След неуспешен опит за свалянето на генерал Корнилов е за кратко попада в затвора. На 20 октомври в Петроград създава Александроевска организация в Бялото движение. На 15 ноември (2 ноември по стар стил) създава Бяла армия. През декември 1917 г. създава и оглавява Доброволческата армия. Умира на 29 септември 1918 г. в Белград. \r\n1885 г. \r\nПо време на Сръбско-българската война българските части влизат в Пирот (na 27 ноември по нов стил).  \r\nВ започналото контранастъпление българската армия разгромява сръбските войски при Драгоман, Цариброд и достига Пирот. Противникът в състав три пехотни дивизии и конна бригада е подготвил отбраната на Пирот с цел да спре настъплението на българския Западен корпус до подкреплението на нови резерви или до намесата на Великите сили. Настъплението на Западния корпус започва рано сутринта на 14 ноември. Противникът открива силен огън. През деня особено тежки боеве се водят на левия фланг. До вечерта са овладени височините Диван и Черни връх. Успехът на левия фланг позволява да развият настъпление и войските от центъра. До вечерта те приближават Пирот, но поради откритите си флангове остават извън града. На следващия ден (15 ноември) настъплението продължава, като дясно-фланговата колона атакува противника и овладява командните височини. Левият фланг постига същия успех, което позволява на войските в центъра да овладеят града. Противникът напълно разстроен бързо се оттегля, а българските войски преминават в решително настъпление. \r\n1877 г. \r\nТурските войски предприемат опит за контраатака при Зелените хълмове край град Плевен (на 27 ноември по нов стил). Частите, командвани от генерал Скобелев обаче успяват да отблъснат атаката. \r\nМихаил Дмитриевич Скобелев е руски военачалник. Роден е на 17 септември 1843 г. По време на Руско-турската освободителна война, ген. Скобелев командва казашка дивизия. Той изиграва решаваща роля при блокадата на Плевен, в зимния преход на Балкана и в сраженията при Шипка - Шейново. През февруари 1878 г .участва в завземането на Сан Стефано. През 1882 г. в Париж излиза в защита на балканските народи от политиката на Германия и Австро-Унгария, което предизвиква дипломатически усложнения, поради които е отзован от руския император Александър III. Михаил Дмитриевич Скобелев умира на 25 юни 1882 г. \r\n1864 г. \r\nНа 15 ноември 1864 г. (на 27 ноември по нов стил) е роден генерал-майор Станю Топалов, главен интендант на Главно тилово управление през Първата световна война (1915-1918). \r\n1416 г. \r\nСъборът на западноруските и литовските епископи избира за митрополит на Киев и Литва българина Григорий Цамблак, виден представител на Търновската книжовна школа.  \r\nГригорий Цамблак е роден в Търново. Ученик е на патриарх Евтимий. Цамблак напуска българската столица и продължава образованието си в Света гора и Константинопол. Става игумен на Дечанския манастир в Сърбия и на манастира Нямцу в Молдова. \r\nГригорий Цамблак пише “Похвално слово за Евтимий”, което е ценен извор за падането на Търново под османска власт и за живота и делата на последния патриарх на средновековна България. Други негови трудове са “Разказ за пренасяне мощите на св. Петка от Видин в Сърбия”, “Житието на Стефан Дечански”, “Надгробно слово за Киприан”. На тази дата са родени : \r\n1933 г. \r\nРоден е Васил Димчев Стефанов - български театровед и критик. Завършва театрознание във ВИТИЗ “Кр. Сарафов” през 1958 г. (дн. НАТФИЗ,). Литературен сътрудник и редактор е в списание “Театър” в периода 1958-1970 г. От 1970 г. е научен сътрудник в Института по изкуствознание при БАН. Защитава кандидатска дисертация на тема “Проблеми на композицията в съвременната българска драма” през 1969 г. Член е на СБП. Печата за пръв път през 1954 г. Автор е на театрални студии, теоретико-критични изследвания, статии за актьори, режисьори и спектакли. Директор е на НТ “Иван Вазов” от 1990 до 1999 г. Книги: “Драма и композиция” (1965 г.), “Съвременен куклен театър” (1971 г.), “Театрални срещи” (1973 г.), “Абсурдизмът или Театър на отчуждението” (1977 г.) и др. \r\n1872 г. \r\nРоден е Иван Атанасов Русев - български офицер, генерал-майор от 30 май 1917 г. Завършва Военното училище в София през 1892 г. и Николаевската академия на Генералния щаб в Санкт Петербург през 1900 г. През Балканската война от 1912-1913 г. е началник-щаб на 8-ма пехотна Тунджанска дивизия. По-късно става началник-щаб на II военно-инспекционна област. През Първата световна. война е началник-щаб на Втора армия, а след това командир на 7-ма пехотна Рилска дивизия и на 2-ра пехотна Тракийска дивизия. Русев е първият директор на трудовата повинност през 1920-1921 г.; министър е на вътрешните работи в кабинетите на Ал. Цанков и Андрей Ляпчев в периода 1923-1927 г. Осъден е на смърт от т. нар. Народен съд и е разстрелян на 1 февруари 1945 г. \r\nРедедактира \"Военен журнал\" (1902-1903 г.) и в-к \"Военни известия\" (1902 г.). Съчинния: \"Добро поле и втора пехотна Тракийска дивизия\" (1921 г.), \"Осма пехотна Тунджанска дивизия във войната срещу турците. 1912-1912” (1923 г.), съавтор е на \"Учебник за подготовка на подофицери\" (1927 г.) и др. \r\n1866 г. \r\nНа 15 ноември 1866 г. (27 ноември по нов стил) е роден Стефан Иванов Данаджиев - български лекар-невролог и психиатър, член на БАН от 1902 г. Завършва медицина във Виена през 1893 г., където специализира психиатрия и нервни болести в периода 1893-1894 г. Завежда Нервно-психиатричното отделение на Александровската болница в София от 1901 г. до 1924 г. Секретар е на Природо-математическия клон на БАН в годините 1921, 1922, 1935 и 1936 и е негов председател през 1928 г. и 1929 г. Член е на Виенското психиатрично и неврологично дружество, на Международната лига за борба с епилепсията.  \r\nТрудове: \"Върху неврастенията - нервна слабост\" (1896 г.), \"Невменяемостта в нашия наказателен закон\" (1922 г.), \"За афекта. Раздразненото състояние в углавния процес\" (1927 г.), \"Принципите на психическата хигиена\" (1935 г.), \"Психопатични личности\" (1941 г.) и др. Стефан Иванов Данаджиев умира през 1943 година в София. \r\n1861 г. \r\nНа 15 ноември 1861 г. (на 27 ноември по нов стил) е роден Петър Марков Тантилов - български офицер, генерал-лейтенант от 1918 г. Става офицер с първите четирима българи от командата на “волноопределяющите се”. Завършва артилерийска школа в Царско село, Русия (1884 г.) и Генералщабна академия в Торино, Италия (1908 г.). През Сръбско-българската война от 1885 г. е командир на батарея на 1-ви артилерийски полк и се проявява при отбраната на Сливнишката позиция. След войната е инспектор на артилерията от 1887 г., неин началник от 1889 г., командир е на артилерийски полк и инспектор на въоръжението в периода 1904-1912 г. През Балканската война е началник на артилерията в III-та армия и участва в настъплението към Лозенград, Люлебургас, Бунар Хисар. Произведен е в генерал-майор през 1914 г. През Първата световна война е началник на 1-ва Софийска дивизионна област през 1915 г., на Нишкия укрепен район от 1915 до 1916 г. и на Главното тилово управление (през 1916 г.), както и инспектор в Главната квартира. От 1918 г. е преминава в запаса. \r\n1792 г. \r\nРоден е Никола Пиколо - български учен и книжовник. Пиколо получава първоначалното си образование в Търново, а по-късно заминава за Букурещ, където учи при известния гръцки просветител Константинос Вардалахос. По-късно става учител по френски език в гръцката школа на остров Хиос. От 1817 г. до 1820 г. живее в Одеса, след което заминава за Лондон и Париж, за да популяризира освободителната борба на гръцкия народ. Преподава в Йонийската академия на остров Корфу, следва медицина в Болоня и Пиза; практикуващ лекар е в Париж и Букурещ. От 1840 г. до края на живота си живее в Париж. Занимава се с научни изследвания, сътрудничи на различни френски и гръцки списания и вестници; развива активна книжовна дейност; защитава идеята за автономия на България; завещава 12 000 франка за търновските училища. Никола Савов Пиколо умира през 1865 г. На тази дата умират : \r\n2007 г. \r\nУмира Николай Зидаров, български поет. \r\n2000 г. \r\nУмира Д-р Петър Дертлиев - български лекар, рентгенолог, политик. Завършва медицина, специалност \"Белодробни заболявания\" в Медицинския факултет на Софийския университет “Св. Климент Охридски”. Арестуван е многократно като организатор на стачки между 1934 и 1940 г. Избран е за народен представител на БРСДП (о) във ВНС през 1946 г. През 1948 г. е осъден на 10 години затвор по политически причини. Председател е на БСДП от 1990 г., директор на вестник \"Свободен народ\" от същата година. Петър Дертлиев е почетен председател на БСДП. \r\n1985 г. \r\nУмира Димитър Панов (Д. П. Иванов) - български драматичен и филмов актьор. Работи в самодейни и провинциални театри. Дългогодишен актьор в Пловдивския театър (от 1959 г. до смъртта си). Създава характерни роли в \"Ревизор\" на Н. В. Гогол, \"Чичовци\" и \"Хъшове\" на Ив. Вазов, \"Прокурорът\" на Г. Джагаров и др. По-известните му роли в киното са в \"Горещо пладне\" (1966 г.), \"На живот и смърт\" (1974 г.), \"Хайде, дядовци\" (тв, 1981 г.) и др. \r\n1938 г. \r\nУмира доктор Петър Ников (П. Н. Попов) - български историк медиевист, член на БАН от 1937 г., доктор на Виенския университет ( 1912 г.). Петър Ников е роден през 1884 г. Следва в Мюнхен история, нумизматика, византология, класическа филология; във Виена получава докторската си степен по история на Балканския полуостров. Ученик е на професор доктор К. Иречек. През 1920 г. постъпва в Софийския университет. Автор е на исторически студии за българо-унгарските отношения и татаро-българските отношения през средновековието. Занимава се специално с история на Видинското царство и на последните Шишмановци. \r\nОтделни издания: \"Възраждане на българския народ\" (1928 г.), \"Църковно-национални борби и постижения\" (1928 г.), \"Българското възраждане във Варна и Варненско\" (1928 г.), \"Митрополит Йоаким и неговата кореспонденция\" (1934 г.), \"Второ българско царство…\" (1937 г.).  \r\nПрез 1928 г. започва заедно с професор В. Златарски и професор Мутафчиев издаването на \"Българска историческа библиотека\". От 1936 г. ръководи Катедрата по история в Софийския университет, председател е на Историческото дружество от 1935 г. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.11.15", "title": "Денят 15 ноември в българската история"}
{"url": "http://www.focus-news.net/news/2018/11/15/2590503/balgariya-e-domakin-na-mezhdunarodniya-kongres-na-svetovnite-tsivilizatsii-organiziran-ot-svetovnata-organizatsiya-po-turizam-kam-oon.html", "text": "България е домакин на втория Международен конгрес на световните цивилизации и историческите маршрути, организиран от Световната организация по туризъм (СОТ) към ООН. Той ще се проведе в столичния „София хотел Балкан“. Това съобщиха от пресцентъра на  Министерство на туризма . \r\nФорумът в София ще приеме над 500 участници от България и други страни - министри и ръководители на туризма, представители на публичния и частния сектор в отрасъла и свързаните с него индустрии, международно признати експерти в областта на културата и опазването на културното наследство. \r\nПо време на дискусиите ще бъдат обсъдени общи инициативи за развитие на културно-историческия туризъм, както и мерки за опазване и популяризиране на материалното и духовното богатство на човечеството от древността до наши дни. Ще бъдат анализирани възможностите за развитие на туристически проекти, свързани с устойчивостта на културните маршрути и транснационалното сътрудничество за тяхното осъществяване. Сред основните теми ще бъдат също добрите практики като инициативата на СОТ „Западният път на коприната“. \r\nВ рамките на събитието Министерството на туризма организира и двудневно туристическо изложение в Античния културно-комуникационен комплекс „Сердика“ (зона Ларгото), на което ще бъдат представени български традиционни продукти. То ще бъде открито в 14.00 часа.  \r\nПървият конгрес на световните цивилизации, организиран от Световната организация за туризъм, бе проведен също в България през ноември 2016 г.", "date": "2018.11.15", "title": "България е домакин на Международния конгрес на световните цивилизации, организиран от Световната организация по туризъм към ООН"}
{"url": "http://www.focus-news.net/news/2018/11/15/2590515/denyat-15-noemvri-v-svetovnata-istoriya.html", "text": "През ХV век на Запад, Христофор Колумб дава в дневника си първото описание на тютюна. През 1761 година на път от Квебек за Франция е загинал изследователят на Западна Канада - Луи Жозеф де ла Вендре. И пак в Канада четири години по-късно: В Квебек е основана първата презвитерианска църква. \r\nСъветската космическа совалка “Буран\" извършва своя първи и последен полет - напълно успешен, но след година програмата по разработката на совалката е спряна поради недостиг на средства. В Москва България подписва спогодбата за създаване на Международна спътникова система и организация за космически връзки \"Интерспутник\", в която днес участват 24 държави.  \r\nНа този ден в Англия е издаден първият учебник по стенография, а руският изобретател Александър Можайски получава патент за изобретяването на самолета. 15 ноември е рожденият ден на марката “Жилет” - Кинг Кемп Жилет изобретява бръснарски ножчета, които не е необходимо да бъдат заточвани.  \r\nОсъществено е първото телевизионно предаване на футболен мач между Германия и Италия, а Йохан Кройф изиграва първия си футболен мач за холандския отбор “Аякс”. \r\nПак тогава - на еврейските деца в Германия им е забранено да посещават немските училища; създава се Варшавското гето, а Химлер заповядва да бъдат изпратени в концлагери всички цигани в Германия. Фашистите взимат за заложници 2 хиляди италиански работници в Милано, като заплашват да ги разстрелят в случай на саботаж в заводите. \r\nПървата в света ядрена подводница с балистични ракети на борда -американската “Джордж Вашингтон” излиза на първото си бойно дежурство, а най-големият строен някога пътнически лайнер “Куин Елизабет\" завършва последното си плаване.  \r\nПровъзгласена е Северната Кипърска турска Република (1983). Ражда се независимата държава Палестина със столица Йерусалим (1988). Палестинската автономия обхваща териториите на Западния бряг и Ивицата Газа. \r\n2015 г. \r\nВ Турция започва среща на върха на лидерите на групата Г-20. \r\n2015 г. \r\nСъдът в Испания е издал заповед за арест на министър-председателя на Израел Бенямин Нетаняху във връзка със събитията по крайбрежието на Газа през 2010 г. \r\n2014 г. \r\nНа срещата на Г-20 страните от БРИКС признават изкуствения характер на санкциите срещу Русия. \r\n2013 г. \r\nУстановено е, че тайфунът на Филипините е отнел живота на 3600 човека. \r\n2012 г. \r\nПленум на ЦК на Китайската комунистическа партия избира Си Дзинпин за генерален секретар на партията и председател на Централната военна комисия. \r\n2011 г. \r\nПрезидентът на Казахстан Нурсултан Назарбаев разпуска Мажилиса и насрочва дата за нови парламентарни избори. \r\nКралят на Йордания Абдула II първи от арабските страни призовава президента на Сирия Башар ал-Асад да подаде оставка. \r\n2002 г. \r\nАнгликанската църква разрешава повторното венчаване. \r\n1988 г. \r\nОфициално е обявено създаването на независимата държава Палестина със столица Йерусалим. \r\nПалестинската автономия обхваща териториите на Западния бряг и Ивицата Газа. Понастоящем автономията има собствен президент, министър-председател и кабинет, законодателен съвет и сили за сигурност. През 2005 г. Израел изтегля жителите си и въоръжените си сили от ивицата Газа. На изборите през 2006 г. Хамас печели мнозинство, което довежда до формирането на настоящото правителство, начело с Исмаил Ханийя. \r\nСвоя пръв и последен полет извършва съветската космическа совалка „Буран\". Автоматичният полет е напълно успешен, но на следващата година програмата по разработка на совалката е спряна поради недостиг на средства. \r\n1985 г. \r\nВ Дъблин е подписан англо-ирландски договор за урегулиране на споровете относно Северна Ирландия. \r\n1983 г. \r\nНа остров Кипър е провъзгласена Турска република Северен Кипър.  \r\nПрез 1974 г. в северната част на острова нахлуват турски войски, които окупират територията. През 1975 г. Кипър е насилствено разделен на гръцка зона (република Кипър с президент от 1977 г. Сп. Киприану, от 1988 - Г. Василиу, а от 1998 - Гл. Клиридис) и турска зона начело с Рауф Денкташ (бивш вицепрезидент на Кипър, лидер на кипърските турци). През 1983г. се самообявява за самостоятелна република Северен Кипър. Държавата е призната единствено от Република Турция. \r\n1969 г. \r\nПевицата Дженис Джоплин е арестувана по време на концерт в Тампа, Флорида, за “използване на вулгарни и нецензурни изрази”. \r\nДженис Джоплин е родена през 1948 г. Смятана е за една от най-добрите изпълнителки на блус и соул.  \r\nАлбуми: \"Big Brother and the Holding Company\" (1967 г.), \"Cheap Thrills\" (1968 г.), \"I Got Dem Ol’ Kozmic Blues Again Mama\" (1969 г.), \"Pearl\" (1971 г.), \"In Concert\" (1972 г.), \"Greatest Hits\" (1973 г.), \"Janis\" (1974 г.), \"Anthology\" (1980 г.), \"Farewell Songs\" (1982 г.), \"Live at Woodstock: August 19, 1969\" (1999 г.), \"Love, Janis\" (2001 г.). Дженис Джоплин умира през 1970 г. \r\n1968 г. \r\nЗавършва последното плаване на най-големия строен някога пътнически лайнер - „Куин Елизабет\". \r\n1960 г. \r\nНа първото си бойно дежурство излиза първата в света ядрена подводница с балистични ракети на борда - американската „Джордж Вашингтон\". Американската подводница прави първото изстрелване на балистична ракета. Първоначалният модел “Поларис А1” на ракетите се развива в моделите “Поларис А2”, “Поларис А3”, “Посейдон С3”, “Посейдон С4” и голямата ракета “Тризъбец” с обхват 6925 километра, който е почти четири пъти по-голям от обхвата на “Поларис А1”. В момента “Тризъбец” е гръбнакът на подводните американски балистични сили. \r\n1957 г. \r\nВ САЩ е арестуван и осъден на 30 години затвор съветският разузнавач Рудолф Абел. През 1962 г. Абел се завръща в СССР, след като е разменен за американския летец Ф. Пауърс, свален на 1 май 1960 г. в съветското въздушно пространство. \r\n1955 г. \r\nОткрити са първите станции на Ленинградското метро (Санкт Петербург). \r\n1949 г. \r\nУбийците на Махатма Ганди са обесени. \r\nМохандас Карамчанд Ганди (Махатма Ганди) е роден на 2 октомври 1869 г. в Порбандар, Британска Индия. Той е индийски адвокат, политик и общественик. Считан е за духовен водач на индийското движение за независимост. През 1920 г. Махатма Ганди поема ръководството на Индийския национален конгрес. През 1930 г. Ганди инициира кампания за гражданско неподчинение и организира Поход на солта (Salt Satyagraha), като протест срещу британския монопол на солта. Този марш се превръща в най-зрелищната кампания на Ганди по време на борбата за независимост. На 3 юни 1947 г. британския министър-председател Клемънт Атли провъзгласява независимостта на Индия и разделянето й на две части: преобладаващо индиуистка - Индия и втора, с преобладаващо мюсюлманско население - Пакистан.. Махатма Ганди е наречен \"Баща на нацията\". Убит е на 30 януари 1948 г. в Делхи, от седем индуистки националисти начело с Натурам Годсе, които обвиняват Ганди за направените в полза на Пакистан политически отстъпки. \r\n1947 г. \r\nВ Москва се подписва спогодба за обучение на български граждани в съветски висши учебни заведения. \r\n1942 г. \r\nЗа първи път от 1940 година в Англия бият църковни камбани. Поводът е победата при Ел Аламейн. \r\n1940 г. \r\nВъв Варшава немските окупационни власти отделят посредством новопостроена стена, еврейското гето от града. \r\n1939 г. \r\nВъв Вашингтон са положени основите на мемориал на Джеферсън. \r\n1934 г. \r\nВ СССР е излъчено първото телевизионно предаване със звук. \r\n1926 г. \r\nВ Ню Йорк свои предавания започва да излъчва компанията Ен Би Си. \r\n1923 г. \r\nХиперинфлацията в Германия достига върха си, като 1 долар се разменя за 4 трилиона марки \r\n1917 г. \r\nГенерал Михаил Алексеев пристъпва към организиране на военно формирование от бежанци - офицери, юнкери, студенти, кадети и други, което в последствие става основа на т. нар. Доброволческата армия. \r\nМихаил Алексеев e роден на 3 ноември 1857 г. На 28 май 1904 г. е произведен в чин Генерал-майор, а от 7 октомври 1908 г.- Генерал-лейтенант. От 24 септември е генерал от пехотата. Завършва гимназия в Твер, а през 1876 г. Московското пехотно юнкерско училище. През 1890 г. завършва Николаевската академия към Генералния щаб. \r\nУчаства в Руско-японската война (1904 – 1905 г.) В периода на Първата световна война е началник на щаба на Югозападния фронт (от август 1914 г. до март 1915 г. ). Командва Северозападния фронт от 22 март 1915 г. до 18 август 1915 г.  \r\nСлед свалянето на Николай II  във временното правителство заема поста Върховен главнокомандващ ( от март до август 1917 г.). Поради критики към управлението е понижен в длъжност началник щаб на Върховния главнокомандващ. След неуспешен опит за свалянето на генерал Корнилов е за кратко попада в затвора. На 20 октомври в Петроград създава Александроевска организация в Бялото движение. На 15 ноември (2 ноември по стар стил) създава Бяла армия. През декември 1917 г. създава и оглавява Доброволческата армия. Умира на 29 септември 1918 г. в Белград. \r\n1901 г. \r\nКинг Кемп Жилет изобретява бръснарски ножчета, които не е необходимо да бъдат заточвани. Това е рожденият ден на световноизвестната марка за бръснарски принадлежности “Жилет”. \r\n1881 г. \r\nРуският изобретател А. Можайски получава патент за изобретяването на самолета. \r\n1837 г. \r\nВ Англия е издаден първият учебник по стенография. \r\n1765 г. \r\nВ Квебек е основана първата презвитерианска църква в Канада. \r\n1492 г. \r\nЗа първи път Христофор Колумб споменава в своя дневник тютюнът, като растение отглеждано от местното индианско население в новооткритите територии. \r\nМореплавателят Христофор Колумб е роден през 1451 г. в Генуа. Като се позовава на античното учение за сферообразната форма на Земята и на неверни изчисления на учени от ХV век, той съставя проект за западния, според неговите виждания, най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира презокеанска експедиция. Първата експедиция с екипаж от 90 души е направена през 1492 - 93 г. от корабите “Санта Мария”, “Пинта” и “Ниня”. Тя потегля на 3 август 1492 г. от Канарските острови, пресича Атлантическия океан и достига до остров Сан Салвадор от Бахамския архипелаг. Там Колумб акостира на 12 октомври 1492 г. и това става официалната дата на откриването на Америка. Експедицията посещава редица острови от Бахамския архипелаг, и североизточното крайбрежие на остров Куба, достигайки до остров Хаити. На 15 март 1493 г. Колумб се завръща с кораба “Ниня” в Кастилия.  \r\nВтората експедиция продължава от 1493 до 1496 г. В нея участие взимат 17 кораба с повече от 1 500 души екипаж. По време на експедицията Колумб достига до островите Доминик и Гваделупа, Антилските острови, Пуерто Рико, Ямайка, както и архипелага Хардинес дела Рейна, полуостров Сапата и остров Пинос. На 11 юни 1496 г. експедицията се завръща успешно в Кастилия.  \r\nТретата експедиция , която Колумб организира се провежда в периода 1498-1500 г. Достигнати са бреговете на Тринидат, залива Пария, устието на река Ориноко. С това е поставено началото на опознаването на Южна Америка. В периода 1502 - 1504 г. Колумб организира Четвъртата си експедиция, която включва 4 кораба. С тях на 15 юни 1502 г. той достига остров Мартиника, Хондураския залив, Никарагуа, Коста Рика и Панама.  \r\nМореплавателят умира на 20 май 1506 г. във Валядолид, Испания. \r\n1315 г. \r\nАвстрийският херцог Хабсбург признава автономията на Швейцария след като претърпява поражение от опълчението на “горските кантони”. На тази дата са родени :  \r\n1954 г. \r\nРоден е Александър Квашневски. \r\nКвашневски е полски политик, президент на Полша от 1995 до 2005 г. Той е бивш лидер на лявата партия Социалдемокрация на Република Полша, наследник на Полската обединена работническа партия, а по-късно и на Съюза на демократичната левица. \r\nНаследява Лех Валенса на президентския пост, печелейки президентските избори след балотаж през 1995 г. През 2000 г. Квашневски печели втори президентски мандат. \r\n1922 г. \r\nРоден е Франческо Рози – италиански кинорежисьор. (“Да забравиш Палермо”, “Христос остава в Еболи”). \r\n1907 г. \r\nРоден е Клаус фон Щауфенберг – немски офицер, участник в неуспешния атентат срещу Адолф Хитлер от 20 юли 1944 г. \r\n1895 г. \r\nРодена е Олга Николаевна – руска княгиня, най-голямата дъщеря на император Николай Втори. \r\n1891 г. \r\nРоден е Аверел Хариман – американски дипломат, посланик на САЩ в СССР (1943 –46 г.), министър на търговията на САЩ (1946 - 48 г.). \r\nРоден е Ервин Ромел - немски генерал - фелдмаршал. Ромел служи в армията от 1910 г. и участва в Първата световна война. От 1919 г. е в райхсвера, а по-късно - във вермахта. През 30-те години е преподавател във Военната академия. През 1939 г. влиза в най-близкото обкръжение на А. Хитлер. От февруари 1940 г. е командир на седма танкова дивизия, с която навлиза във Франция. От 1941 г. до март 1943 г. командва Германския експедиционен корпус в Северна Африка. През периода юли - ноември 1943 г. командва групата армии \"Б\" в Северна Италия. През декември 1943 г. изпълнява функциите на военен инспектор във върховното командване на Дания, след което е командващ на групата армии \"Б\" във Франция. Тежко ранен, на 17 юли изоставя този пост; Участник е  в заговора срещу Адолф Хитлер. В последствие е заловен и се самоубива през 1944 година. \r\n1889 г. \r\nРоден е Мануел ІІ - португалски крал в периода 1908-1910 г. Възкачва се на престола, след като анархисти убиват баща му Карлуш и по-големия му брат Луи-Филип. Опитва се да укрепи позициите на монархията, обещава да проведе редица реформи, като обещава амнистия за участниците във въстанието във флота от 1906 г., но засилва полицейския терор. На 4 октомври 1910 г. в предреволюционна обстановка решава да замине за Великобритания. Умира на 2 юли 1932 г. в Туикнем. \r\n1888 г. \r\nРоден е Харалд Улрик Свердруп - норвежки полярен изследовател, метеоролог и океанограф, член е на Норвежката Академия на науките и Националната Академия на Науките на САЩ. Професор е в Геофизическия институт в Берген в периода 1926-1930 г. и Калифорнийския университет от 1936 до 1948 г.; директор е на Скрипсовския океанографски институт в Калифорния между 1936 и 1948 г. и на Норвежкия полярен институт (от 1948 г.); професор е в университета в Осло. През периода 1918-1925 г. е ръководител на научните изследвания в полярната експедиция на Р. Амундсен на кораба “Мод”; проучва динамиката и режима на водите в Източносибирско море. През 1931 г. ръководи научните изследвания в полярната подводна експедиция на “Наутилус”. Харалд Свердруп умира на 21 август 1957 г. в Осло. \r\n1874 г. \r\nРоден е Август Стенбърг Крог - датски физиолог. Открива механизма за регулиране на капилярното кръвообращение и установява значението му за обмяната на веществата. Получава Нобелова награда за биология и медицина за 1920 г. Август Крог умира на 13 септември 1949 г. в Копенхаген. \r\n1862 г. \r\nРоден е Герхард Йохан Роберт Хаупман - германски драматург и писател. Става известен с драмата си “Преди изгрев слънце” (1889 г.).  \r\nДрами: “Празникът на мира” (1890 г.), “Самотни хора” (1891 г.), “Тъкачите” (1892 г.), “Възнесението на Ханеле Матерн” и “Потъналата камбана” (1896 г.), “Флориан Хайер” (1896 г., историческа драма), “Боброва шуба” (1893 г., сатир. комедия), “Роза Бернд” (1903 г.), “Преди залез слънце” (1932 г.), “Потъналата камбана”.  \r\nРомани: “Емануел Квинт” (1910 г.), “Еретикът от Соана” (1918 г.), “Приключение от моята младост” (1937, автобиографичен) и др. Получава Нобелова награда за литература за 1912. Хаупман умира на 6 юни 1946 г. в Агнетендорф. \r\n1808 г. \r\nРоден е Осип Максимович Бодянски - руски филолог и историк. Бодянски е един от първите слависти в Русия. Защитава магистърска дисертация \"За народната поезия на славянските племена\" през 1837 г. Професор е в Московския университет в периода 1842-1868 г. Създава основите и традициите за изучаване на историята, езика и културата на славянските народи, определя пътищата за сравнително изучаване на славянските наречия и сравнителната славянска граматика. Негови съчинения са \"Студия върху народната поезия у славянските народи\" (1833 г.) и \"Изследвания върху славянската азбука\" (1855 г.). Осип Бодянович умира на 18 септември 1877 г в Москва. \r\n1741 г. \r\nРоден е Йохан Гаспар Лафатер - швейцарски писател, философ и теолог. Лафатер твори на немски език.  \r\nПроизведения: \"Швейцарски песни\" (1767 г.), романа \"Пилат Понтийски, или Малка библия\" (1782 г.-1785 г.), драмата \"Абрахам и Исаак\" (1776 г.), както и сборник със стихове \"Двеста християнски песни\" (1780 г.) и \"Поезия\" (1781 г.), които имат религиозен характер. Йохан Гаспар Лафатер умира през 1801 г. \r\n1738 г. \r\nРоден е Уилям Хершел – английски астроном, изобретил телескопа с отразителни лещи и открил планетата Уран. \r\nБащата на Хершел, Исак, е музикант във военен оркестър. Самият Хершел учи музика и се присъединява, заедно с брат си, към същият военен оркестър. \r\nПо-късно частта, в която служи е изпратена в Англия, където той се установява. \r\nХершел купува първия си учебник по астрономия през 1773 г., когато е на 35. В рамките на няколко години, започва да прави едни от най добрите огледални телескопи за времето си и постига невиждано дотогава качество на огледалата. \r\nПрез 1781 г. открива комета, която по-късно се оказва планетата Уран. След това си откритие е избран за член на Британското кралско научно дружество и започва да получава годишна стипендия, която му позволява да остави музикалната си кариера. \r\nДо 1788 г. Хершел регистрира повече от 1000 непознати дотогава небесни обекта, включително двата спътника на Уран - Титан и Оберон. \r\nПрез 1789 г. построява най големия си телескоп, който остава най-голям в света за следващите близо 50 години. \r\nХершел умира през 1822 г. в Слау, Англия. \r\n1708 г. \r\nРоден е Уилям Пит – английски министър-председател. \r\nУилям Пит старши, първи граф Чатъм, е британски политик от партията на “вигите”, играл важна роля в политическия живот от средата на 18 век. Той поставя началото на превръщането на страната в световна империя.  \r\nПолитическата кариера на Уилям Пит започва през 1735, когато става член на Парламента и се присъединява към националистично настроената опозиция на тогавашния премиер Робърт Уолпол. По време на Войната за австрийското наследство Уилям Пит се обявява остро срещу изпращането на хора и пари за защита на Хановер, германското владение на Джордж II, което му печели трайната неприязън на краля. Уилям Пит концентрира военния натиск срещу Франция в колониите, най-вече в Америка и Индия, като в същото време подпомага финансово Прусия, която неутрализира френските сили в Европа. Той подава оставка през 1761, тъй като не успява да убеди колегите си да обявят война и на Испания. Въпреки това неговата стратегия се увенчава с успех и Парижкият договор от 1763 утвърждава британското надмощие в Северна Америка и Индия, макар че самият Пит смята, че той не отчита реално успехите на страната му. \r\nЗа няколко години Уилям Пит не участва активно в обществения живот, но в началото на 1766 отново се завръща, обявявайки се в защита на свободите на американските колонии. През същата година той е натоварен от краля да състави правителство, макар че отново не го оглавява формално. Поради влошеното си здраве, Пит се оттегля от поста си през 1768 г. умира на 11 май 1778 г. Хейс, Великобритания. На тази дата умират : \r\n2009 г. \r\nУмира сръбският патриарх Павле, след като прекарва 2 години във Военномедицинската академия в Белград. \r\n1976 г. \r\nУмира френският актьор Жан Габен. Той е роден на 17 май 1904 г. в Париж, в семейството на кабаретните актьори Фердинанд Монкорже и Елен Пети. \r\nИстинското му име е Жан-Алексис Монкорже, но когато решава да тръгне по стъпките на родителите си и взима артистичния псевдоним на баща си — Габен. \r\nФилми с участието на Жан Габен: \"Знаме\" (1935), \"Славната  компания\" (1935) и \"Пепе Ле Моко\" (1937), \"На дъното\" (1937), \"Човекът-звяр\" (1938) и \"Великата илюзия\" (1937), \"Кеят на мъглите\" (1938) и \"Денят се ражда\" (1939), „Сицилианският клан” (1969), „Котката” (1971), „Аферата Доминичи” (1973), „Двама мъже в града” (1973), „Присъдата” (1974), „Светата година” (1976). \r\n1963 г. \r\nУмира Андре Лаланд - френски философ, привърженик и защитник на ирационализма. Член е на Академията за морални и политически науки от 1922 г. Професор е в Сорбоната от 1904 г. Лаланд е един от инициаторите за създаване на Френското философско дружество през 1901 г. Автор е на трудове по философия на науката, етика и логика. Съставя \"Технически и критически философски речник\" (1926 г.). \r\n1959 г. \r\nУмира Чарлз Томсън Рис Уилсън - английски физик. Чарлз Уилсън е роден през 1869 г. Лауреат е на Нобелова награда за физика за 1927 г. Член е на Британското Кралско дружество от 1900 г. Завършва Манчестърския, а след това и Кеймбриджкия университет. От 1900 г. до 1934 г. е преподавател в Кеймбридж, където е и професор  от 1925 г. През 1912 г. Уилсън изобретява прибор т. нар. Уилсънова камера, с който е възможно да се наблюдават следите от заредени микрочастици. \r\n1919 г. \r\nУмира Алфред Вернер - швейцарски химик. Вернер е професор в Политехническата школа - Цюрих. Посвещава се на изучаването на сложните органически съединения. През 1913 г. получава Нобелова награда за химия. \r\n1916 г. \r\nУмира Хенрик Сенкевич - полски писател. Следва във Филологическия факултет във Варшава. Пътува из Америка, Африка, Европа (“Писма от пътуването из Америка”, 1879 г., “Писма от Африка”, 1892 г.). Като писател започва с литературна критика, фейлетони и разкази. Идеите на позитивизма намират отражение в някои от ранните му творби (“Янко музикантът”, 1879 г. и др.). Създава повести и разкази, в които изобразява живота на полските селяни, на шляхтата и др. (“Скици с въглен”, 1877 г.; “Из дневника на познанския учител”, 1879 г.; “Фаропазач”, 1882 г. и др.). Световна известност печели с историческите си романи - трилогията “С огън и меч” (4 т., 1884 г.), “Потоп” (6 т., 1886 г.), “Пан Володийовски” (3 т., 1887-1888 г.), “Quo vadis?” (1894-1896 г.), “Кръстоносци” (4 т., 1897-1900 г.). В романите му със съвременен сюжет - “Без догма” (3 т., 1891 г.) и “Семейство Поланецки” (3 т., 1895 г.) е описан животът на полската шляхта. Получава Нобелова награда за литература през 1905 г. \r\n1787 г. \r\nУмира Кристоф Вилибалд Глук - немски композитор, реформатор и един от видните представители на оперното изкуство през XVIII век. Кристоф Вилибалд Глук е роден през 1714 г. Учи във Виена (1736 г.) и Милано (от 1737 г.), където създава първите си опери. Живее във Виена от 1750 г. до 1772 г. Автор е на над 100 опери на немски, френски и италиански език, някои от които влизат и до днес в репертоарите на световните оперни театри: \"Орфей\" (1762 г.), \"Алчеста\" (1767 г.), \"Парис и Елена\" (1770 г.), \"Ифигения в Авлида\" (1774 г., преработена през 1857 г. от Р. Вагнер) и др. От 1779 г. живее във Виена. \r\n1630 г. \r\nУмира Йоханес Кеплер – немски астроном. Той открива законите за движението на планетите. Роден е през 1571 г. След обучението си в манастирско училище през 1589 г. постъпва в духовната семинария при Тюбингенската академия (по-късно университет), която завършва със степен бакалавър. През 1591 г. постъпва в Тюбингенската академия, където завършва образованието си. Проф. М. Местлин запознава Кеплер с хелиоцентричната система на света на Н. Коперник, но сам е принуден да преподава астрономия в съответствие с геоцентричната система на Птолемей. Завършва академията през 1593 г. със степен магистър, но е обвинен в свободомислие и не е допуснат до богословска кариера. Преподава математика в гимназията в Грац (Австрия). Там написва своето първо голямо съчинение - “Тайната на Вселената” (1596 г.), в което се опитва да установи разстоянията от планетите до Слънцето. Поради преследвания от страна на Католическата църква е принуден да напусне Грац и да се установи в Прага през 1600 г. при Т. Брахе. След неговата смърт през 1601 г. получава материалите от многогодишните наблюдения на астронома. В Прага издава редица трудове, между които трактата “Допълнения към Витело” (1604 г.) - за приложението на оптиката към астрономията, в който разглежда астрономическата рефракция и отбелязва сиянието, появяващо се около Слънцето по време на пълни слънчеви затъмнения. В трактата “Диоптрика” (1611 г.) описва изобретения от него телескоп (т. нар. зрителна тръба на Кеплер). Важно негово съчинение е “Нова астрономия” (1609 г.), посветено на изучаването на движението на Марс. През 1612 г. се установява в Линц, където издава съчинението “Хармонията на света” (1619 г.), През 1619 г. издава трактата “За кометите”. В Улм завършва последния си голям труд “Рудолфови таблици” (1627 г.), в който прави равносметка на обработваните от него в продължение на години наблюдения на Брахе. През 1628 г. в търсене на средства за съществуване постъпва като астролог при пълководеца А. Валенщайн и до 1630 г. живее в Заган (Жаган, Полша). Последното произведение на Кеплер е фантастичният роман “Сън”, издаден посмъртно през 1634 г. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.11.15", "title": "Денят 15 ноември в световната история"}
{"url": "http://www.focus-news.net/news/2018/11/15/2590519/api-ot-0900-do-1700-chasa-dvizhenieto-po-avtomagistrala-lyulin-shte-se-izvarshva-v-izprevarvashtata-lenta-v-platnoto-za-sofiya-pri-km-9-poradi-ukrepvane-na-skat.html", "text": "От 09.00 до 17.00 часа движението по автомагистрала „Люлин“ ще се извършва в изпреварващата лента в платното за София при км 9. Това съобщиха от пресцентъра на  Агенция \"Пътна инфраструктура\"  (АПИ). Преминаването в активната и аварийната лента ще бъде ограничено поради довършителни дейности по укрепване на ската над магистралата.  \r\nНеобходимо е шофьорите да спазват временната организация на движение, да карат внимателно и със съобразена скорост.", "date": "2018.11.15", "title": "АПИ: От 09.00 до 17.00 часа движението по автомагистрала „Люлин“ ще се извършва в изпреварващата лента в платното за София при км 9 поради укрепване на скат"}
{"url": "http://www.focus-news.net/news/2018/11/15/2590520/burgas-zam-kmetat-d-r-loris-manuelyan-shte-nagradi-sportisti-s-golemi-postizheniya.html", "text": "Световният шампион по кикбокс Атанас Божилов от СК „Самурай\", седемте медалисти от Световното първенство по шотокан карате до и Световната Кохай купа в Молдова от СК „Ронин\" и деветкратната златна медалистка за деца от международния турнир по плуване „Замората\" - Десислава Белова от клуб „Черноморец\" ще бъдат приети и наградени от зам.-кмета на Бургас д-р Лорис Мануелян. Това съобщиха от пресцентъра на  Общината . \r\nСрещата ще се проведе от 11.00 часа в Заседателната зала на Община Бургас. Със спортистите ще бъдат и личните им треньори - съответно Николай Атанасов от СК „Самурай\", Иван Тодоров от СК „Ронин\" и Люба Панайотова от плувен клуб „Черноморец\".", "date": "2018.11.15", "title": "Бургас: Зам.-кметът д-р Лорис Мануелян ще награди спортисти с големи постижения"}
{"url": "http://www.focus-news.net/news/2018/11/15/2590521/api-ogranicheno-e-dvizhenieto-prez-troyanski-prohod-za-avtomobili-nad-12-tona-poradi-vlosheni-meteorologichni-usloviya.html", "text": "Ограничено e движението през Троянски проход за автомобили над 12 тона поради влошени метеорологични условия. Това съобщиха от пресцентъра на  Агенция „Пътна инфраструктура“ .", "date": "2018.11.15", "title": "АПИ: Ограничено e движението през Троянски проход за автомобили над 12 тона поради влошени метеорологични условия"}
{"url": "http://www.focus-news.net/news/2018/11/15/2590522/ria-novosti-velikobritaniya-i-es-vaznameryavat-da-saglasuvat-sanktsionnata-si-politika.html", "text": "Великобритания и ЕС възнамеряват да съгласуват санкционната си политика, пише в обнародвания от двете страни документ на проектоспоразумението за Брекзит, съобщава  РИА Новости . \r\nПредвиждат се \"консултации относно санкциите с интензивен обмен на информация в случаите, когато целите на външната политика съвпадат с възможността за приемане на взаимно подсилващи се санкции\", се казва в документа. \r\nСъщо така се предвижда \"насърчаване на сигурността и стабилността в киберпространството чрез засилено международно сътрудничество и навременно споделяне на информация, включително участието на Обединеното кралство в съответните дейности на киберсигурността в ЕС, както и диалог за киберсигурността\". \r\nПроектът също така предлага на страните при  \"възможност да подкрепят взаимно позициите си, включително чрез съгласувани изявления, демарши и общи позиции\".  Юлиян Марков", "date": "2018.11.15", "title": "РИА Новости: Великобритания и ЕС възнамеряват да съгласуват санкционната си политика"}
{"url": "http://www.focus-news.net/news/2018/11/15/2590523/sofiya-vavezhda-se-vremenna-organizatsiya-na-dvizhenieto-za-provezhdane-na-mezhdunarodniya-kongres-na-svetovnite-tsivilizatsii-i-istoricheskite-marshruti.html", "text": "Въвежда се временна организация на движението за провеждане на Международния конгрес на световните цивилизации и историческите маршрути . Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на колите обслужващи мероприятието, както следва:  \r\n- до приключване на мероприятията на 17 ноември 2018 г. на паркинга на „София хотел Балкан”;  \r\n- от 08.00 часа до приключване на мероприятията на 15 ноември 2018 г. около Боянската църква;  \r\n- от 05.00 до 09.00 часа и от 18.00 до 23.00 часа на 15 и 16 ноември 2018 г. на бул. „Кн. Мария Луиза”, в частта срещу ЦУМ на местата на туристическите автобуси.", "date": "2018.11.15", "title": "София: Въвежда се временна организация на движението за провеждане на Международния конгрес на световните цивилизации и историческите маршрути"}
{"url": "http://www.focus-news.net/news/2018/11/15/2590513/predsedatelyat-na-pg-na-gerb-tsvetan-tsvetanov-shte-uchastva-v-konferentsiya-preventsiya-i-borba-sreshtu-nasilieto-i-seksualnata-eksploatatsiya-na-detsata.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов ще участва в конференцията „Превенция и борба срещу насилието и сексуалната експлоатация на децата“, съобщиха от  пресцентъра на партията . В рамките на форума Цветан Цветанов ще направи изказване в 10.30 часа. Събитието ще се проведе в хотел „Новотел“ в София (бул. „Цариградско шосе“ 115 N) и се организира съвместно от Сдружение „Пренебрегнати деца“- ЕСРАТ България и Национална мрежа за децата. \r\nВ конференцията участие ще вземат 45 експерти от България и още 12 от Албания, Босна и Херцеговина, Гърция, Македония, Турция, Румъния и Сърбия.", "date": "2018.11.15", "title": "Председателят на ПГ на ГЕРБ Цветан Цветанов ще участва в конференция „Превенция и борба срещу насилието и сексуалната експлоатация на децата“"}
{"url": "http://www.focus-news.net/news/2018/11/15/2590483/the-times-kabinetat-na-tereza-mey-odobri-sporazumenieto-s-es-prikrivayki-nedovolstvo-sred-ministrite.html", "text": "Кабинетът на Тереза Мей одобри споразумението с ЕС, прикривайки недоволство сред министрите, пише британският вестник  The Times . \r\nТереза Мей заплаши недоволните в своята партия, че може изобщо да няма Брекзит, след като тя прокара сделката си с ЕС през разделения кабинет. \r\nЕстер Маквей, министърът по въпросите на социалните грижи, се смяташе, че е на прага да напусне снощи след  спорове в края на маратонската пет-часова среща.  \r\nВъпреки че Маквей беше един от деветте старши министри, които критикуваха сделката Тереза Май излезе, заявявайки, че е осигурила подкрепата на кабинета за \"решителна стъпка\" към финализирането на Брекзит на специална среща на лидерите на ЕС на 25 ноември. \r\nМинистър-председателят обаче призна, че е изправена пред \"трудни дни \", след като Джейкъб Рийс-Мог, лидер на „брекзитърите“ отхвърли проектоспоразумението, заявявайки, че ще направи Великобритания \"постоянен васал\" и предупреди, може да предизвика вот на недоверие. \r\nТереза  Май трябва да си осигури подкрепата на депутатите от Камарата на общините, където се очаква гласуването да е на 18 декември. \r\nГоворейки пред офиса си, тя каза: \"Когато премахнете детайлите, избора пред нас е ясен: тази сделка, която дава резултат от гласуването на референдума, който възстановява контрола над нашите пари, закони и граници, слага край на свободното движение на хора през границите, защитава работните места  и сигурността на  нашия съюз; или да напуснем без никаква сделка или изобщо да няма Брекзит. \" \r\nПубликуването на документите само добави въпроси как ще работи споразумението. Те показват, че министрите са се договорили, че Великобритания ще влезе в неограничен митнически съюз с ЕС, ако не бъде намерено решение за предотвратяване на твърда граница в Северна Ирландия до края на преходния период през декември 2020 г. Обединеното кралство има право да удължи преходен период, но все още не е ясно колко дълго. \r\nНяма да има едностранно право на отказ от предпазния механизъм и Великобритания няма да може да реализира сделки за свободна търговия през това време. Тя може да поиска да се оттегли, но окончателното решение ще се състои в независим арбитражен комитет, чиито членове ще бъдат номинирани от двете страни. Великобритания би могла да избере да удължи преходния период като алтернатива, но ще трябва да договори бюджетни плащания с Брюксел. \r\nКато част от митническото споразумение Великобритания се ангажира да поддържа и спазва всички нови европейски правила за опазване на околната среда, както и разпоредби, които обхващат правата на работниците. \r\nОсвен това, в ход, който ще разгневи Демократичната юнионистка партия (ДЮП) правителството също така прие, че Северна Ирландия ще трябва да следва допълнителни правила на единния пазар, които няма да се прилагат другаде. Това ефективно ще създаде регулаторна граница в Ирландско море, нарушавайки една от червените линии на ДЮП и по-вероятно партията да гласува против сделката. \r\nДевет министри изразиха резерви по време на вчерашното заседание на кабинета: Доминик Рааб - министър за Брекзит Андреа Лиъдсъм - председател на Парламента, Джефри Кокс - главен прокурор,  Пени Мордънт - министър по въпросите на развитието , Майкъл Гуув, министър на околната среда,  Джеръми Хънт – външен министър,Саджид Хавид –вътрешен министър, баронеса Евънс - председател на камарата на лордовете и министър Маквей.  Юлиян Марков", "date": "2018.11.15", "title": "Тhe Times: Кабинетът на Тереза Мей одобри споразумението с ЕС, прикривайки недоволство сред министрите"}
{"url": "http://www.focus-news.net/news/2018/11/15/2590524/smolyan-kmetat-nikolay-melemov-shte-dade-preskonferentsiya-v-sgradata-na-obshtinata.html", "text": "От 11.00 часа кметът на Смолян Николай Мелемов ще даде пресконференция в зала 247 на Общината. Това съобщиха от пресцентъра на  Община Смолян .", "date": "2018.11.15", "title": "Смолян: Кметът Николай Мелемов ще даде пресконференция в сградата на Общината"}
{"url": "http://www.focus-news.net/news/2018/11/15/2590526/kameliya-trifonova-bsp-predlagame-da-bade-sazdaden-darzhaven-investitsionen-fond-severozapad-s-parvonachalen-resurs-ot-500-mln-lv.html", "text": "„Визия за България“ събра над 250 човека в Монтана. Това съобщиха от пресцентъра на  НС на БСП . Присъстващите бяха симпатизанти и привърженици на различни партии. Народният представител Атанас Костадинов коментира въпросите, свързани с икономика, секретарят на ПГ на \"БСП за България\" Ирена Анастасова коментира предложенията в образованието, а депутатът Георги Гьоков анализира социалната сфера. Бяха поставени множество въпроси от присъстващите, като акцент сред тях бе: как ще се преодолее бедността? Общинската организация на БСП - Монтана е разработила по проекта „Визия за България“ предложения, касаещи областта, обединени в „Визия за Монтана“. „Предлагаме да бъде създаден държавен инвестиционен фонд „Северозапад“ с първоначален ресурс от 500 млн. лв.“, каза общинският председател Камелия Трифонова. Тя обясни, че идеята на фонда е с него да се финансират създаването на държавно високотехнологично предприятие, предоставяне на средства за млади семейства, които живеят и работят в региона и откриване на висше учебно заведение или филиал на ВУЗ. Част от дискусията бе и обсъждането на Алтернативния бюджет на БСП. Хората приветстваха предложенията на опозицията и дадоха своите предложения за допълнение на Алтернативния бюджет. „Визия за България“ е проектът, който искаме да развием с народа си и да бъде в бъдещите политики на БСП“, заключи народният представител Георги Гьоков.  \r\nНа среща в Берковица по повод „Визия за България“ гражданите разговаряха за бедността, обзела северозапада и демографския срив с народните представители Димитър Данчев, Илиян Тимчев и Дора Янкова. Гражданите призоваха държавата да си спомни за тях и да прояви „специално отношение“ към изоставащите региони. В дискусията бе засегната и темата за здравеопазването и принципните предложения, заложени във Визията. Присъстващите изразиха своето одобрение за промяна на статута на здравните заведения. „Трябва да има държавна политика за общинското здравеопазване, което има освен лечебна и социална роля“, каза Илиян Тимчев. Той обясни, че предложенията във Визията преминават в конкретни законопроекти. „Чрез Фонд Индустрия във „Визия за България“ Берковица може да се превърне в атрактивна туристическа дестинация“, коментира Дора Янкова. Хората отхвърлиха предложенията на управляващите за повишаването на данъците и таксите и по- конкретно –повишаването на данъците на старите коли. Икономическите аспекти от Визията коментира Димитър Данчев. „Ние предлагаме нулева ставка на данъка върху печалбата за слабо развитите райони, в комбинация с фонд за регионално развитие, който да помогне създаването на необходимата икономическа инфраструктура“, каза Димитър Данчев. Участниците в дискусията приеха изключително добре икономическите проекти, които имат регионален характер.", "date": "2018.11.15", "title": "Камелия Трифонова, БСП: Предлагаме да бъде създаден държавен инвестиционен фонд „Северозапад“ с първоначален ресурс от 500 млн. лв."}
{"url": "http://www.focus-news.net/news/2018/11/15/2590528/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "Свети Киприянови молитви ще бъдат отслужени в митрополитската катедрала „Св. Неделя”, предаде репортер на  Агенция „Фокус” . Молитвите ще започнат след редовната света Литургия от 10.00 часа. Тези молитви се четат срещу влиянието на всички зли сили. Ще бъде извършен и водосвет.  \r\nНикола ПЕТКОВ", "date": "2018.11.15", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/11/15/2590493/tv-n1-sarbiya-izbyagaliyat-bivsh-makedonski-premier-shte-bade-test-za-viktor-orban-i-obshtata-politika-na-es.html", "text": "Избягалият бивш македонски премиер ще бъде тест за Виктор Орбан и общата политика на ЕС, заявява сръбският телевизионен канал  ”TB H1 , цитиран от македонското електронно издание  “Плюс Инфо“ . \r\nСръбската Тв H1, тази вечер в най-гледаното време излъчи предаване за случая с избягалият бивш премиер и лидер на ВМРО-ДПМНЕ Никола Груевски, като поставя ударението на унгарските власти, които според тази телевизия засега купуват време с неспоменаването на името на Никола Груевски. \r\n„Потенциалната екстрадиция на Груевски, ще бъде тест за унгарският премиер Виктор Орбан, който често е наричан като про-руски елемент в Европейския съюз и който не държи много на единната европейска политика. Унгарските медии, под контрола на властите от началото на аферата, описват Груевски като жертва на Джордж Сорос, което анализатори тълкуват като сигнал за решението, което ще бъде взето“, посочва Тв H1, позовавайки се на изявление на унгарския журналист Габор Бодис. \r\n„Мисля, че този избор вече е направен, но не е публичен. Мисля, че Груевски ще получи убежище, независимо от ангажиментите, които има Виктор Орбан към съюзниците в НАТО и ЕС“- казва той. \r\nУнгарските власти едва ли могат да оправдаят подобно решение точно пред своите граждани. \"Унгария е заобиколена с бодлива тел от всички страни и миграционните закони са много строги. Молбата за убежище, включително и политическо, може да се подаде само на транзитните точки, където Груевски заедно с други бежанци ще трябва да изчака поне една година. Този спор е внимателно наблюдаван от Европейския парламент\", заяви телевизията H1, която е регионална телевизионна станция на CNN. \r\n„Следващият въпрос е дали унгарските власти ще спазват собствените си правила и ще изпратят Груевски да поиска убежище в приемните центрове или ще отхвърли молбата му, защото той е избягал от \"сигурна страна\" или нещо от посоченото. Наблюдаваме ситуацията - подчерта депутатът на Европейския парламент Джудит Саргентини. \r\nЧе случаят Груевски ще бъде кост в гърлото на правителството на Виктор Орбан, показва и инициатива на Съвета за национална сигурност, чийто председател е от опозиционната партия Йовик, който вече обяви, че следващата седмица ще заседава по делото на Груевски. \r\n\"Няма съмнение, че този въпрос ще бъде включен в дневния ред. Първо и най-важният въпрос е как осъден престъпник успя да влезе в страната\" - каза Адам Миркоцки, председател на Съвета за национална сигурност на Унгария. \r\nСръбската телевизия H1, се пита и от къде Груевски е влязъл в Унгария, посочвайки спекулациите, че маршрута на Груевски минавал през Сърбия, но засега няма официално потвърждение за тази версия, само информацията от сръбското МВР, че Никола Груевски няма сръбско гражданство и паспорт, като не се посочва нищо повече по този въпрос.  Юлиян Марков", "date": "2018.11.15", "title": "„ТВ Н1“ (Сърбия): Избягалият бивш македонски премиер ще бъде тест за Виктор Орбан и общата политика на ЕС"}
{"url": "http://www.focus-news.net/news/2018/11/15/2590527/burgas-14-evropeyski-dokumentalni-filma-shte-badat-predstaveni-v-grada-chrez-platformata-kinedok.html", "text": "14 европейски документални филма ще бъдат представени в града чрез платформата КинеДок. Това съобщиха от пресцентъра на  Община Бургас . Прожекциите започват от 18.30 часа в зала „Петя Дубарова\" на Културен център „Морско казино\" и ще продължат всяка седмица до края на февруари 2019 г. при свободен вход. \r\nОткриването е с унгарската лента „Влак към зрелостта\" (2015 г., реж. Клара Тренчени), разказваща за уникална по рода си жп линия, датираща от комунистическо време, която и до ден днешен се управлява единствено от деца. Филмът е носител на „Златен гълъб\" от престижния фестивал в Лайпциг, Германия. \r\nАкцент в тазгодишната програма е заснетият в Ирак „Няма къде да се скриеш\", носител на голямото отличие на най-големия документален фестивал в света - IDFA Амстердам през 2016-та и още 10 международни награди. В селекцията влизат и две български заглавия, също отличени на световни кинофоруми и развълнували публиката у нас - „Звярът е още жив\" и „Пощальонът\". \r\nКинеДок е единствен по рода си международен проект, представящ авторско, креативно документално кино в алтернативни пространства, извън традиционните киносалони. Протича едновременно и целогодишно в 7 европейски държави - Чехия, Хърватия, Унгария, Румъния, Словакия, Норвегия и за втора година в България, с организатор „Активист 38\" и с финансовата подкрепа на ИА „Национален филмов център\". \r\nЕжегодно от всяка държава се избират по два отличителни и привлекли международното внимание документални филма, представящи вдъхновяващи и общественозначими истории. Провеждат се стотици прожекции в нетрадиционни пространства, като културни, социални и исторически центрове, галерии, клубове и други. Стимулира се каненето на гости с отношение върху засегнатите теми и дискусиите върху актуални проблеми на личността, обществото и политиката в Европа. \r\nКинеДок пристига в Бургас благодарение на „Активист 38\", Община Бургас, КЦ „Морско казино\" и Ирина Тодорова - докторант по Телевизионна журналистика в СУ „Св. Климент Охридски\". \r\nТази година зрителите на 14-те документални ленти из цяла България ще имат възможността да спечелят една от 14 специални награди.", "date": "2018.11.15", "title": "Бургас: 14 европейски документални филма ще бъдат представени в града чрез платформата КинеДок"}
{"url": "http://www.focus-news.net/news/2018/11/15/2590529/blagoevgrad-dvudnevno-vazpomenanie-shte-se-provede-v-grada-po-povod-70-godini-ot-smartta-na-nevrokopskiya-mitropolit-boris.html", "text": "Двудневно възпоменание ще се проведе в града по повод 70 години от смъртта на Неврокопския митрополит Борис, предаде репортер на  Агенция „Фокус” . На 8 ноември 2018 г. се навършиха 70 години от мъченическата смърт и 130 години от рождението на Неврокопския митрополит Борис.  \r\nПреди 70 години престъпна ръка на деградирал духовник отнема живота на митрополит Борис Невракопски. След многото трудове на Божията нива, изпитания и трудности, митрополит Борис се увенчава с венеца на мъченичеството. С неговото име се свързва възстановяването на десетки църкви в Неврокопска епархия, създаването на десетки църковни настоятелства и мрежа от църковни братства, развиващи активна културна и социална дейност, пастирската грижа за децата и младежите, многобройни съчинения и поетични творби. Митрополит Борис остава в народната памет със своята образованост и ерудиция, с пламенните си слова и живото изповядване на Христовата вяра, с качествата си на истински пастир, който положи душата си за своите пасоми. \r\nВ знак на почит към бележитата му личност, с благословението на Негово Високопреосвещенство Неврокопския митрополит Серафим, Неврокопска света митрополия, Община Благоевград, Югозападният университет „Неофит Рилски“ и Македонският научен институт организират тържествено двудневно възпоменание. Честването ще се проведе на 16 и 17 ноември 2018 г. в Благоевград и включва редица прояви, отворени за цялата общественост. \r\nНа 16 ноември от 10.30 часа в Общинската зала „22-ри септември“ ще се проведе тържествена научна сесия, на която ще бъдат представени доклади, посветени на делото и личността на митрополит Борис Неврокопски. Участие ще вземат представители на Българската православна църква и академичната общност, както и видни общественици и хора, чиито спомени са запечатали митрополит Борис. \r\nОт 17.00 часа в същата зала ще бъде открита историко-документална изложба, в която са включени снимки и документи, онагледяващи живота и дейността на Неврокопския митрополит Борис. \r\nОт 18.00 часа ще бъде прожектиран филмът „Път към Голгота“, чийто сценарист е Иван Николов, а режисьор - Марин Градинаров. \r\nЧестването ще продължи на 17 ноември от 9.00 часа с архиерейска света Литургия в църквата „Св. Въведение Богородично“ (кв. „Вароша“), оглавена от Негово високопреосвещенство Неврокопски митрополит Серафим,  след която ще бъде отслужена Панихида на гроба на митрополит Борис.  \r\nНикола ПЕТКОВ", "date": "2018.11.15", "title": "Благоевград: Двудневно възпоменание ще се проведе в града по повод 70 години от смъртта на Неврокопския митрополит Борис"}
{"url": "http://www.focus-news.net/news/2018/11/15/2590530/narodnite-predstaviteli-ot-pg-na-bsp-za-balgariya-shte-provedat-sreshti-s-grazhdani-ot-oblastite-vidin-montana-i-sofiya-oblast.html", "text": "Народните представители от ПГ на „БСП за България” ще проведат срещи с граждани от областите Видин, Монтана и София област, на които те представят „Визия за България”. Това съобщиха от пресцентъра на  НС на БСП .  Срещи в област Видин \r\nВ 11.00 часа в читалището на с. Макреш народните представители Явор Божанков, Чавдар Велинов, Георги Гьоков и Манол Генов ще представят \"Визия за България\" пред жители на населените места от общината. \r\nВ 11.00  часа в с. Дражинци, общ. Ружинци, депутатите Георги Търновалийски, Теодора Халачева и Иван Ибришимов ще представят проекта на левицата пред жителите на населеното място. В 17.30 часа те ще се срещнат с жителите на Чупрене, в клуба на пенсионера.   \r\nВ 11.00 часа в клуба на БСП в с. Бойница депутатите от левицата Явор Божанков, Чавдар Велинов и Манол Генов ще представят \"Визия за България\" пред жителите на общината. В 13.00  часа те, заедно с народния представител Георги Гьоков, ще разговарят с жители на гр. Дунавци  \r\nВ 11.30 часа в читалището на гр. Димово зам.-председателите на ПГ на \"БСП за България\" Георги Свиленски и Христо Проданов и народните представители Стоян Мирчев, проф. Анелия Клисарова и Цветан Топчиев ще представят Визията пред жителите на общината. \r\nВ 12.00 часа в клуба на БСП, в гр. Грамада народните представители Николай Тишев и Милко Недялков ще се срещнат с обществеността.   \r\nВ 13.00 часа народните представители от ПГ на левицата Филип Попов, Румен Георгиев, Любомир Бонев и Надя Клисурска ще представят проекта на БСП пред жители на с. Винарево. По - късно, от 15.00 часа те ще разговарят с жители на с. Негованци, в читалището на селото. В 17.00 часа депутатите Румен Георгиев, Любомир Бонев и Надя Клисурска ще представят Визията пред жителите на с. Ново село в салона на читалището. \r\nВ 15.00 часа в салона на читалището в гр. Брегово зам.-председателят на ПГ левицата Христо Проданов и секретарят на групата Филип Попов ще се срещнат с граждани, заедно с народните представители Стоян Мирчев и Цветан Топчиев. \r\nЗам.-председателят на ПГ на \"БСП за България\" Антон Кутев и народните представители Николай Тишев и Милко Недялков ще разговарят с жители на гр. Белоградчик, в голямата зала на хотел \"Скалите\" от 17.15  часа.  \r\nВ 17.30 часа в залата на Общинския съвет във Видин зам.-председателят на ПГ на \"БСП за България\" Георги Свиленски, секретарят на групата на левицата Филип Попов и народните представители проф. Анелия Клисарова и Явор Божанков ще се срещнат с жители на областния град. \r\nВ  18.00 часа в клуба на БСП в гр. Кула депутатите Георги Гьоков, Манол Генов и Чавдар Велинов ще се срещнат с жители на населеното място. Срещи в област Монтана \r\nВ 10.30 часа в читалището на гр. Брусарци народните представители проф. Светла Бъчварова и Илиян Тимчев ще се срещнат с жители на населеното място  \r\nВ 11.00 часа в читалището в гр. Лом народните представители от ПГ на левицата Станислав Владимиров, Таско Ерменков и Тодор Байчев ще се срещнат с жители на общината. В 15.30 часа те ще се срещнат с жители на с. Медковец. \r\nВ 11.00 часа в салона на общината във Вълчедръм депутатите Славчо Велков и Денчо Бояджиев ще представят \"Визия за България\". \r\n В 17.00 часа в читалището в Якимово народните представители Атанас Костадинов и Илиян Тимчев ще разговарят с жители на населеното място. Срещи в София област \r\nВ 17.30 часа в малкия салон на читалището в гр. Златица народните представители Иван Генов, Лало Кирилов и Богдан Боцев ще представят \"Визия за България\" пред жителите на общината. \r\nВ 18.00 часа в читалището на гр. Антон депутатите Николай Иванов и Никола Динков ще се срещнат с обществеността. \r\nВ 19.30 часа в комплекс \"Иван Рилски\" в Мирково депутатите Богдан Боцев и Лало Кирилов ще представят Визията пред жители на населеното място.", "date": "2018.11.15", "title": "Народните представители от ПГ на „БСП за България” ще проведат срещи с граждани от областите Видин, Монтана и София област"}
{"url": "http://www.focus-news.net/news/2018/11/15/2590531/pregled-na-osnovnite-temi-v-starozagorskiya-pechat.html", "text": "„Събарят гето в Стара Загора“ е водеща тема във вестник  Старозагорски новини“ . След изнасянето на покъщнината багер започна събарянето на 24 незаконни постройки в квартал \"Кольо Ганчев\". До принудителното им премахване се стигна след продължила близо 2 години административна процедура за общо 48 постройки, половината от които били съборени доброволно от обитателите им през миналата година, коментира инж. Ангел Стоманярски, началник-отдел \"Контрол по строителството\" при Община Стара Загора. Около 40 000 лв. от бюджета на Общината ще струва събарянето и разчистването на терена от близо 4 дка.  \r\n„Частни“ кошчета за смет влизат в междублоковите пространства на Стара Загора“, четем още в броя. Досетливи старозагорци отвръщат на вандалските удари, унищожили множество кошчета за боклук в града, с... нови, собственоръчно направени. Първото от 15-те изцяло готови за монтиране кошчета вече е в градинката зад блока на ул. \"Кольо Ганчев\" 115 в Стара Загора. Функционалните съдове за смет, състоящи се от два дървени крака и един ламаринен обръч, върху който се завързва найлонова торба за смет, съвсем скоро ще бъдат монтирани на първите 15 места в града - в градинки, паркове, около детските площадки и в междублоковите пространства, там, където липсват такива.  \r\n„Протестът в Стара Загора започна да ескалира“ е друг акцент в изданието. Във вторник вечерта се стигна до гражданско неподчинение и задържането на участник в шествието. За сряда вечер беше обявен четвъртият по ред протест в Стара Загора с исканията от предходната нощ - оставка на правителството, увеличение на доходите и намаление на цените на горивата. Според подаденото в Община Стара Загора уведомление той отново е насрочен за 18.00 часа в парк \"Пети октомври\" с маршрут на протестното шествие - бул. \"Митрополит Методий Кусев\", ул. \"Христо Ботев\", бул. \"Руски\" и финализирането му в парк \"Пети октомври\". Във вторник вечерта протестното шествие също тръгна от централния старозагорски парк и трябваше да приключи пред паметника на Васил Левски, но вместо това събралите се около стотина души, основно младежи, обявиха гражданско неподчинение и поеха по ул. \"Ген. Столетов\" и бул.\"Св. Патриарх Евтимий\". Гражданското неподчинение доведе до затваряне на ключови пътни артерии в града. От своя страна полицията, която съпровождаше шествието, задържа и състави два акта на един от участниците.", "date": "2018.11.15", "title": "Преглед на основните теми в старозагорския печат"}
{"url": "http://www.focus-news.net/news/2018/11/15/2590533/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с монтаж на спирателни кранове на ул. 111 в жк. „Обеля“ 2 се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. 106, ул. 104, ул. „Акад.Дмитрий Лихачов“, ул. 275, ул. „Обелски път“, ул. „Илия Георгов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.106 ъгъла с ул. „Дико Илиев“. \r\nВъв връзка с изграждане на сградно водопроводно отклонение на ул. „Златен рог“ в жк. „Лозенец“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Капитан Тодор Ночев“ от бул. „Джеймс Баучер“ до ул. „Любата“ и ул. „Вискяр планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златен рог“ ъгъла с бул. „Джеймс Баучер“. \r\nВъв връзка с подмяна на сградно водопроводно отклонение на ул. „Мара Бунева“ в кв. „Орландовци“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Босилеградска“ от ул. „Мара Бунева“ до ул. „Железопътна“; ул. „Христо Батанджиев“ от ул. „Кирил Пърличев“ до ул. „Босилеградска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мара Бунева“ ъгъла с ул. „Босилеградска“. \r\nВъв връзка с подмяна на сградно водопроводно отклонение на ул. „Рила“ във вилна зона „Мало Бучино“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Искър“, ул. „Рила“, ул. „Мургаш“, ул. „Родопи“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родопи“ ъгъла с ул. „Янтра“. \r\nВъв връзка с подмяна на сградно водопроводно отклонение на ул. „Топола“ в с. Мировяне се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. „Сини вир“, ул. „Топола“ от ул. „Сини вир“ до ул. „Мировско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Топола“ ъгъла с ул. „Мировско шосе“. \r\nВъв връзка с подмяна на сградно водопроводно отклонение на ул. „Вихрен“ в кв. „Филиповци“ се налага спиране на водоподаването от 10:30 до 16:30 часа на клиентите на „Софийска вода”, живеещи в района на: ул. „Вихрен“, по ул. „Божко Димитров“ от ул. „Крайречна“ до ул. „Подпоручик Иван Желязков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вихрен“ ъгъла с ул. „Крайречна“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/11/15/2590532/veliko-tarnovo-ogranicheno-e-dvizhenieto-po-patya-mezhdu-selata-stefan-stambolovo-i-obedinenie-ot-km-16-do-km-26-zaradi-remontni-deynosti.html", "text": "В едната лента се осъществява движението в участък от ул. „Климент Охридски“ в града заради свлачище. В отсечката под крепостта „Царевец\" трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са  мокри и хлъзгави, времето е облачно, но без валежи. Колони от автомобили има по улица „Магистрална“, която съвпада с отсечка от пътя  София – Варна, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на града, както и в по-натоварените отсечки от областта. Всички светофари работят нормално.  \r\nДвижението по главните и второстепенни пътища в областта е интензивно. Ограничен е трафикът в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2018.11.15", "title": "Велико Търново: Ограничено е движението по пътя между селата Стефан Стамболово и Обединение от км 16 до км 26 заради ремонтни дейности"}
{"url": "http://www.focus-news.net/news/2018/11/15/2590534/pazardzhik-dvizhenieto-se-izvarshva-v-edna-lenta-po-patya-ot-selo-dyulevo-do-razklona-za-strelcha-v-rayona-na-35-km-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са преобладаващо сухи, в планинската част – на места мокри. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.11.15", "title": "Пазарджик: Движението се извършва в една лента по пътя от село Дюлево до разклона за Стрелча в района на 35 км поради ремонт"}
{"url": "http://www.focus-news.net/news/2018/11/15/2590535/burgas-vazmozhni-sa-zabavyaniya-pri-obrabotkata-na-dokumenti-v-elektronnata-sistema-na-obshtinata-zaradi-obnovyavane-na-informatsionnite-resursi.html", "text": "Община Бургас предварително се извинява на своите жители и гости за евентуално забавяне при тяхното обслужване заради обновяване на информационните ресурси. Това съобщиха от пресцентъра на  Общината . В часовете от 13.30 до 15.30 ще бъдат извършени обновяване и тестове на нейната административна информационна система, включително мероприятия по тестване на План за непрекъсваемост на електронни услуги в общинската администрация. Поради тази причина е възможно в горепосочения период приемането, регистрирането и обработката на документи в деловодствата на Центровете за административно обслужване и Дирекция „Местни приходи от данъци, такси и реклама“ да не се случват с обичайната бързина. Ще бъдат предприети всички мерки за минимално забавяне при предоставянето на този вид услуги.", "date": "2018.11.15", "title": "Бургас: Възможни са забавяния при обработката на документи в електронната система на Общината заради обновяване на информационните ресурси"}
{"url": "http://www.focus-news.net/news/2018/11/15/2590537/shumen-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки в областта, предаде репортер на  Радио „Фокус“ - Шумен . Времето е облачно, видимостта е нормална, температурата на въздуха е около 7 градуса. Интензивно е движението по републиканската пътна мрежа в областта. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. По част от пътя Секулово - Тодор Икономово остава ограничението за автомобили над 3.5 тона поради компрометирано състояние на мостово съоръжение. Ограничението важи от км 9 до км 16. Въведен е обходен маршрут. \r\nИвелина ИВАНОВА", "date": "2018.11.15", "title": "Шумен: Мокри са пътните настилки на територията на областта"}
{"url": "http://www.focus-news.net/news/2018/11/15/2590536/blagoevgrad-povishena-e-opasnostta-ot-padashti-kamani-v-kresnenskoto-defile-i-v-rayona-na-predel.html", "text": "Трафикът в Благоевградска област се осъществява нормално. Това съобщиха за  Радио „Фокус“ – Пирин  от Областно пътно управление – Благоевград. Нормално се осъществява трафикът по главен път Е -79, второкласен път-19 Симитли - Гоце Делчев и автомагистрала „Струма“ в участъка от областта. Няма въведени ограничения поради ремонтни дейности. Повишена е опасността от падащи камъни в Кресненското дефиле и в района на Предел. Не е имало сигнали за паднали камъни, които да са затруднявали трафика по републиканската пътна мрежа. Пътните настилки са сухи. Във високите части е паднала слана. \r\nОт Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nЛора КАЛЧЕВА", "date": "2018.11.15", "title": "Благоевград: Повишена е опасността от падащи камъни в Кресненското дефиле и в района на Предел"}
{"url": "http://www.focus-news.net/news/2018/11/15/2590539/sport-novo-razsledvane-sreshtu-monako.html", "text": "Френските футболни власти ще разследват Монако за предполагаеми нарушения при привличането на двама футболисти под 18 години. Френските медии твърдят, че клубът на подсъдния Дмитрий Риболовлев многократно е нарушавал правилата за привличане на юноши. Монако отрича обвиненията. Отборът в момента е обвинен, че се е опитвал да заобиколи правилата за финансов феърплей на УЕФА.", "date": "2018.11.15", "title": "Спорт: Ново разследване срещу Монако"}
{"url": "http://www.focus-news.net/news/2018/11/15/2590538/veliko-tarnovo-bezplatni-izmervaniya-na-kravna-zahar-kravno-nalyagane-i-dishane-shte-se-provedat-v-grada-v-ramkite-na-kampaniyata-za-preventsiya-na-hronichnite-bolesti.html", "text": "Безплатни измервания на кръвна захар, кръвно налягане и дишане ще се проведат в града в рамките на кампанията за превенция на хроничните болести. Това съобщиха от пресцентъра на  Община Велико Търново . Инициативата „Ден на отворените врати“ ще се проведе от 10.00 до 13.00 часа в салона на Регионалната здравна инспекция. Тя е посветена и на Международния ден без тютюнопушене – 15 ноември. \r\nВсеки желаещ ще може безплатно да изследва своето дишане чрез спирометър, да провери нивата на кръвната си захар и кръвното си налягане, да се запознае с новостите при лечението на различни заболявания.  \r\nЩе бъдат правени също безплатни изследвания за носителство на вируса на ХИВ/СПИН. Посетителите ще могат да се включат в изработването на постери и табла по темите „Какво ще спечеля, ако не пуша“ и „Какво мога да правя, вместо да пуша“.  \r\nОрганизатор е Регионалната здравна инспекция, а партньори са Община Велико Търново и Великотърновският филиал на Медицински университет – Варна. Всички изследвания ще бъдат извършвани от експерти от РЗИ и студенти от висшето учебно заведение.", "date": "2018.11.15", "title": "Велико Търново: Безплатни измервания на кръвна захар, кръвно налягане и дишане ще се проведат в града в рамките на кампанията за превенция на хроничните болести"}
{"url": "http://www.focus-news.net/news/2018/11/15/2590542/pregled-na-osnovnite-temi-v-shumenskiya-pechat.html", "text": "„Гневен протест в Шумен срещу несправедливостта“ е водещото заглавие във вестник  „Шуменска заря“ . Гневни от несправедливостите в живота хора се събраха пред сградата на Общината. „Не искаме да емигрираме, искаме тук да живеем“, се чуха гласове сред протестиращите. Освирквания, гняв срещу медиите и властта, беше другото недоволство, което беше изразено по време на протеста. Някои от присъстващите се бяха обгърнали с националния флаг. „„Алкомет“ АД отново с дарение за болницата“ е друго заглавие от първа страница. Този път подарената високотехнологична апаратура за три отделения в здравното заведение е на стойност 55 000 лева. „Достойно представяне във фестивала „Светът е за всички“ е заглавие от стр. 2 в броя. За втора поредна година „Център за социална рехабилитация и интеграция за възрастни хора с увреждания“ във Велики Преслав участва във фестивала. „Семинар по редки болести в Шумен“, пише изданието. За трети път специалисти от различни области на медицината се събраха в Шумен. Те са участници в семинара по редки заболявания. Лекарите споделиха своята практика пред колегите си и така всеки от тях разбра повече за болестите, за които в страната има малко практика. Над 5000 са хората в страната, които боледуват от т. нар. в медицината редки заболявания. Те може и да са повече, но регистърът се води от 2015 г. и в него са вписани толкова.", "date": "2018.11.15", "title": "Преглед на основните теми в шуменския печат"}
{"url": "http://www.focus-news.net/news/2018/11/15/2590545/yambol-v-grada-shte-se-provede-interaktivnoto-zanimanie-otkrit-urok-po-dobrota-v-ramkite-na-informatsionnata-kampaniya-preotkriy-choveka-do-teb.html", "text": "„Преоткрий човека до теб!“ – това е посланието на информационната кампания, организирана от Местната комисия за борба срещу противообществените прояви на малолетните и непълнолетните при община Ямбол по повод Световния денят на добротата (13 ноември) и Деня на толерантността (16 ноември). Това съобщиха от пресцентъра на  Община Ямбол . От 15.00 часа в залата на Комплекса за социални услуги за деца и възрастни се организира интерактивно занимание „Открит урок по доброта“. В него ще вземат участие деца от доброволческия клуб към Комисията, ученици от различни училища, както и деца от Съвета на децата в Ямбол. \r\nВ рамките на две седмици членове на Комисията и обществени възпитатели проведат срещи с ученици, по време на които ще се акцентира върху взаимоотношенията между хората, за това какво е да си добър, какво е доброта, нуждаем ли се от нея. На 13 ноември деца от доброволческия клуб „Приятел на МКБППМН“ раздаваха информационни материали в централна градска част.", "date": "2018.11.15", "title": "Ямбол: В града ще се проведе интерактивното занимание „Открит урок по доброта“ в рамките на информационната кампания „Преоткрий човека до теб!“"}
{"url": "http://www.focus-news.net/news/2018/11/15/2590541/burgas-mokri-i-hlazgavi-sa-patnite-nastilki-v-tsyalata-oblast.html", "text": "Мокри и хлъзгави са пътните настилки в цялата област. Това съобщи за  Радио „Фокус“ - Бургас  дежурният от Областно пътно управление. Шофьорите трябва да се движат с повишено внимание и съобразена скорост. Няма затворени пътища и проходи, видимостта е добра. Няма и пътни произшествия, движението се осъществява с нормална интензивност. Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходният маршрут е: общинския път Черноморец – Созопол. Срокът е до 20 декември 2018 г. Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срокът е до 20 декември 2018 г. Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срокът е до 20 декември 2018 г.  \r\nИнтензивно е движението в района на кръстовището между улиците „Спортна“ и „Индустриална“ в Бургас, както и по бул. „Сан Стефано“ и участъци от бул. „Демокрация”. Нормално се осъществява трафикът по централните градски улици „Булаир”, „Христо Ботев”, „Цар Петър”, „Генерал Гурко”, както и по бул. „Стефан Стамболов“. Натоварени са участъци от района на големите търговски обекти в кварталите „Изгрев” и „Славейков”. \r\nДеница ДИМИТРОВА", "date": "2018.11.15", "title": "Бургас: Мокри и хлъзгави са пътните настилки в цялата област"}
{"url": "http://www.focus-news.net/news/2018/11/15/2590550/prof-rumen-gechev-bsp-po-danni-na-ek-i-evrostat-balgariya-e-stranata-s-nay-mnogo-bedni-i-malak-broy-stavashti-mnogo-bogati-tova-ne-mozhe-da-prodalzhava-taka.html", "text": "Граждани призоваха депутатите от „БСП за България“ за помощ за спасяване на областната болница във Враца. Това съобщиха от пресцентъра на  НС на БСП . Хората посочиха, че основният проблем на региона е липсата на достъп до качествено здравеопазване. По думите им този проблем е още по-тежък, с оглед на демографската криза в региона и застаряващото население. Според тях сегашният модел на  здравеопазване нанася тежък удар върху пациентите и унищожава българските болници, които подобно на тази във Враца фалират. Те поставиха като основни въпроси качеството на храната, достъпна за широкия слой от българите, работата на завода за унищожаване на боклук и завода за производство на цимент, важността на дуалното обучение.    \r\nНародният представител от ПГ на левицата проф. Румен Гечев заяви, че не може най-бедната част от българския народ да носи основната тежест на прехода, а малка част да се облагодетелства - 8 хил българи получават 7 млрд. лв., а над 1 млн. българи живеят на прага на бедността, по данни на Министерство на финансите. „По данни на ЕК и Евростат България е страната с най-много бедни и малък брой ставащи много богати. Това не може да продължава така“, подчерта социалистът. Той обясни, че за да се промени моделът на разпределение на социалната тежест, БСП предлага прогресивно подоходно облагане, както и скала за прогресивно облагане на дивидентите- от 10 до 25 % според техния размер. „Във всички развити държави по-богатите плащат повече данъци, което помага на тези страни да провеждат активна социална и инвестиционна политика“, каза още той. Проф. Румен Гечев заяви, че трябва да се сложи край на сегашната практика на управляващите - бюджетът да се мисли единствено за покриване на административни разходи, а да се обърне внимание на икономиката и важните за страната ни инвестиционни проекти, като АЕЦ „Белене“ и „Южен поток“. \r\nДепутатът от ПГ на „БСП за България“ проф. Георги Михайлов заяви, че Враца е от основните потърпевши от провала на модела на управление и финансиране на здравеопазването - през последните години са закрити жизненоважни отделения във врачанската болница и тя е затънала в дългове. По думите му това се дължи на системата, която струва 9 млрд. на българския народ и обслужва основно търговския интерес. За да се промени това, той обясни, че левицата предлага – да се премахне статутът на болниците като търговски дружества, да се премахне и системата на финансирането чрез клинични пътеки, а да има реално остойностяване, намаляване на ДДС за лекарствените продукти на 9%. „Трябва да се мисли за нуждите на българския пациент, а не за това - кои дейности са по-доходоносни“, подчерта проф. Михайлов. Той заяви че 2.5 млн. българи се намират в трудно достъпни региони, което прави жизненоважни областните и общинските болници за реакция в рамките на „златния час“ за оказване на спешна помощ и затова здравеопазването трябва да се осъществява на регионален принцип . \r\n„С „Визия за България\" започна един разговор за определяне на стратегическите въпроси за развитието на България“, заяви народният представител от региона инж. Николай Иванов. По думите му желанието на левицата е тя да прерасне в обществен договор за промяна на модела на управление. „Положението е нетърпимо и е време за спешна промяна. Време е и гражданите на региони, като Северозапада, да видят надежда за един по-добър живот“, заключи инж. Николай Иванов.  \r\nВ дискусията взеха участие  областният председател на БСП – Враца Ивайло Лилов и общинския председател на БСП Цветелина Дамяновска.", "date": "2018.11.15", "title": "Проф. Румен Гечев, БСП: По данни на ЕК и Евростат България е страната с най-много бедни и малък брой ставащи много богати, това не може да продължава така"}
{"url": "http://www.focus-news.net/news/2018/11/15/2590547/prof-donka-baykova-dietolog-organizmat-ne-tryabva-da-bade-stresiran-ot-razlichniya-model-na-hranene-zapochvayki-koledniya-post.html", "text": "Организмът не трябва да бъде стресиран от различния модел на хранене, започвайки Коледния пост. Това каза в сутрешния блок „Добро утро, България“ на  Радио „Фокус“  диетологът проф. Донка Байкова. По думите й преходът трябва да бъде балансиран, без рязко изключване на необходимите ни храни и веществата, които си набавяме чрез тях. “В този период изключваме най-напред месото. Оставяме за една седмица млечните продукти, рибата и яйцата. След първата седмица от 40-дневения период консумираме тези три останали по-леки животински храни, включени в менюто ни. Едва когато изключим и тях, ще останат растителните източници на хранителни вещества”, обясни проф. Донка Байкова. Тя каза още, че е важно хората да се информират и да си осигурят добро разнообразие по време на вегетарианския модел на хранене. Преди започване на поста човек трябва да се консултира с лекар или да се вслуша в тялото си, за да се избегне риск от възникване на вирусно или бактериално заболяване, препоръчва диетологът.", "date": "2018.11.15", "title": "Проф. Донка Байкова, диетолог: Организмът не трябва да бъде стресиран от различния модел на хранене, започвайки Коледния пост"}
{"url": "http://www.focus-news.net/news/2018/11/15/2590546/burgas-zapochva-traditsionniyat-obshtinski-konkurs-da-ukrasim-burgas.html", "text": "Започва традиционният общински конкурс „Да украсим Бургас“. Това съобщиха от пресцентъра на  Община Бургас . „Условието за участие е да удостоверите със снимка или кратко видео, че сте допринесли за цялостното празнично настроение чрез направата на атрактивна коледна украса, поставена на  външни фасади на офиси, магазини, блокове и обществени сгради в Бургас“, уточниха от Общината.  \r\n„Нека тази Коледа украсим Бургас в светлина!“ е мотото на новото издание на традиционния конкурс. Той се организира за 12-и път в навечерието на коледните празници. Крайният срок за участие е 15 декември.  \r\nЦелта е да се поощри  креативността и личната инициатива на бургазлии. Ваучери за посещение на остров Света Анастасия и археологически комплекс „Акве Калиде“ през новата 2019 година са част от наградите, които очакват финалистите. За класираните на призови места ще има и ръчно изработени сувенири от Общинско предприятие „Морски знаци“, както и новият луксозен календар на Община Бургас за 2019 г. В „Да украсим Бургас“ могат да участват блокове, институции, болнични заведения, частни домове, офиси, търговски обекти, образователни заведения и др.  \r\nЗаписването е лесно и включва само две стъпки – снимки и видео на украсеното място се изпращат на е-мейл: media@burgas.bg, съпътствани с име, телефон за връзка и точен адрес на автора. Предложенията се приемат до 15 декември. След това комисия ще разгледа, оцени и класира най-добрите коледни украси в града и ще разпредели наградите.", "date": "2018.11.15", "title": "Бургас: Започва традиционният общински конкурс „Да украсим Бургас“"}
{"url": "http://www.focus-news.net/news/2018/11/15/2590540/plovdiv-zabraneno-e-dvizhenieto-za-avtomobili-nad-12-tona-prez-troyanskiya-prohod-zaradi-snegovalezh-rayonat-e-pochisten.html", "text": "Забранено е движението за автомобили над 12 тона през Троянския проход заради снеговалеж. Това каза за  Радио „Фокус“ – Пловдив  дежурният в Областното пътно управление. Ограничението е в сила от 08.00 часа тази сутрин до настъпване на подобрение в метеорологичните условия. Районът е почистен и преминаването на автомобили се извършва без затруднение. Призовават се водачите да шофират с повишено внимание и съобразена скорост. Трафикът на територията на Пловдивска област е интензивен към този час на деня. Най-натоварено е движението по пловдивския участък на АМ „Тракия“, също по пътищата Пловдив - Асеновград и Пловдив - Карлово. Пътните настилки на територията на областта са мокри на места, но нормално проходими. До 30 ноември движението по пътя Югово - Лъки ще се осъществява в една лента, поради пропадане на част от пътното платно. Преминаването се регулира с пътни знаци. Също до 30 ноември движението по пътя Пловдив - Асеновград, от изхода на града до Асеновград, ще се извършва двупосочно в едното платно в посока Асеновград поради ремонтни дейности. Все още е ограничено движението на камиони с обща маса над 12 тона по пътя Поповица - Болярци. Забранено остава и преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Асеновград - Смолян. \r\nТрафикът на територията на град Пловдив също е изключително интензивен към този час. Образуват се задръствания по булевардите „Пещерско шосе“, „Христо Ботев“, „Найчо Цанов“, „Цар Борис III Обединител“, „Васил Априлов“, „Руски“, „Шести септември“ и „Източен“ в града. Натоварено движение се отчита също по булевардите „България“, „Освобождение“, „Санкт Петербург“, както и по всички входно-изходни артерии. Пътните настилки на територията на града също са мокри на места, но нормално проходими. \r\nТони МИХАЙЛОВ", "date": "2018.11.15", "title": "Пловдив: Забранено е движението за автомобили над 12 тона през Троянския проход заради снеговалеж, районът е почистен"}
{"url": "http://www.focus-news.net/news/2018/11/15/2590544/nikos-kotsiyas-aleksis-tsipras-se-darzha-kato-pilat-pontiyski.html", "text": "Никос Коцияс, който си подаде оставката като външен министър на Гърция миналия месец, разкритикува премиера Алексис Ципрас за това, че не го е подкрепил в спора с младшия коалиционен партньор Панос Каменос за Преспанския договор, пише  електронното издание на вестник Kathimerini . \r\n„Ципрас се държа като Пилат Понтийски“, заяви Коцияс в сряда, визирайки римския губернатор на Палестина, който нарежда Ийсус Христос да бъде обесен. \r\nИзданието припомня, че миналия месец бившият външен министър влезе в разгорещен спор с министъра на отбраната на Гърция по време на среща на кабинета относно подписаната през юли сделка за името с Македония. \r\n„Когато един човек подкопава политиката на правителството, тя (политиката) трябва да бъде защитена публично. Това не се случи по време на срещата на кабинета, след която си подадох оставката“, заяви той. \r\n„Катимерини“ отбелязва, че Коцияс, който се смята за архитекта на договора за името, е разкрил, че редица кампании за популяризиране на споразумението в Северна Гърция са отхвърлени, „за да не се обижда коалиционният партньор“. \r\nПревод и редакция:", "date": "2018.11.15", "title": "Никос Коцияс: Алексис Ципрас се държа като Пилат Понтийски"}
{"url": "http://www.focus-news.net/news/2018/11/15/2590549/viktor-orban-otnosheniyata-ni-sas-sasht-sa-otlichni.html", "text": "Министър-председателят на Унгария Виктор Орбан обсъди отношенията между Вашингтон и Будапеща, както и енергетиката в Централна Европа с министъра на енергетиката на САЩ Рик Пери в маджарския парламент, съобщиха от канцеларията на премиера, пише  електронното издание Hungary Today . \r\nНа срещата, на която присъства също и Дейвид Корнщайн, посланик на САЩ в Будапеща, външният министър Петер Сиярто и началника на кабинета на премиера Антал Роган са обсъждани и общи политически въпроси. Страните са се съгласили, че историческите традиции и християнските корени трябва да играят важна роля в съвременното управление. \r\nОсвен това те са се съгласили, че енергийната диверсификация е фундаментален интерес на Централна Европа. Орбан е приветствал усилията на САЩ и инвестициите им в региона. \r\nПревод и редакция:", "date": "2018.11.15", "title": "Виктор Орбан: Отношенията ни със САЩ са отлични"}
{"url": "http://www.focus-news.net/news/2018/11/15/2590548/premierat-boyko-borisov-sega-nyama-zashto-da-ima-predsrochni-izbori-nadyavam-se-protestite-da-prestanat-sled-kato-padat-tsenite-na-gorivata.html", "text": "Сега няма защо да има предсрочни избори, надявам се протестите да престанат, след като падат цените на горивата. Това стана ясно от думите на министър-председателят Бойко Борисов в предаването „Тази сутрин“ по  бТВ . „Увеличаването на доходите е в основата и на новия бюджет. 10% увеличение на заплатите с над 500 млн. повече за общините. Увеличение на заплатите с 380 млн. на учителите, над 5 млрд. повече в здравеопазването, със 150 млн. лв. повече за хората с увреждания, с 20 млн. повече за култура. Мога да изброявам още много. Това е увеличение на доходите“, коментира Борисов. \r\nЗа думите на Валери Симеонов за майките на деца с увреждания, премиерът заяви: „За десети път ще кажа, извиних се и от името на правителството, казах, че съжалявам. С кое да се припозная? Корнелия Нинова припознава ли се, че нейните депутати нарекоха народа дебили? Припознава ли се с това само преди две години мандатът на ДПС какво направи? Сега се крият зад Орешарски. Във всяка една сфера се повишават доходите. И когато се постави така въпросът за бедността – коя партия подписа за „Белене“ и стоят два реактора за 3 млрд. похарчени пари? Коя партия върза електромерите на хората за ТЕЦ 1 и ТЕЦ 3? БСП“. Борисов отново зададе въпрос: „В кой мандат падна КТБ и това струваше 3,7 млрд.? Съберете ги трите цифри и ще излязат близо 7 млрд. Тези 7 млрд. да ги разпределим на хората, колко ще излезе? Това е били преди две години. Тогава им казах: „Заповядайте, направете правителство“. Сега няма защо. Повтарям за хиляден път. Надявам се протестите да престанат, след като падат цените на горивата. Уважавам демокрацията и протестите са начин и форма да изразиш своето мнение“, подчерта той.  \r\nПопитан дали е възможна друга форма на управление, премиерът отговори, че без да се мине през избори това няма как да стане. „Ако един от параметрите на държавата не беше добър, можеше да се говори за подаване на оставката. Има всякакви предложения, но не мисля, че трябва да се стига до там“, каза още Бойко Борисов.", "date": "2018.11.15", "title": "Премиерът Бойко Борисов: Сега няма защо да има предсрочни избори, надявам се протестите да престанат, след като падат цените на горивата"}
{"url": "http://www.focus-news.net/news/2018/11/15/2590551/blagoevgrad-obshtina-bansko-organizira-kampaniya-za-sabirane-na-opasni-otpadatsi-ot-domakinstvata.html", "text": "Община Банско организира кампания за събиране на опасни отпадъци от домакинствата. Това съобщиха за  Радио „Фокус“ - Пирин  от Общината. В тази връзка ще бъде създаден мобилен събирателен пункт за безвъзмездно предаване на опасни отпадъци, в това число - електрическо и електронно оборудване, батерии и акумулатори, отработени масла. Специалните контейнери ще бъдат разположени на улица „Патриарх Евтимий“ 4 от 12.00 до 14.00 часа. \r\nНатали СТЕФАНОВА", "date": "2018.11.15", "title": "Благоевград: Община Банско организира кампания за събиране на опасни отпадъци от домакинствата"}
{"url": "http://www.focus-news.net/news/2018/11/15/2590553/bsp-proektat-viziya-za-balgariya-beshe-predstaven-v-roman-i-borovan.html", "text": "Жителите на Роман дискутираха с народните представители Георги Свиленски, Христо Проданов, Стоян Мирчев и проф. Анелия Клисарова проекта \"Визия за България\". Това съобщиха от пресцентъра на  НС на БСП . Участниците бяха запознати с Визията и поставиха конкретни въпроси: ще се пребори ли БСП с интересите и лобитата в системите на здравеопазване, образование, транспорт. Гражданите се обединиха около становището, че в здравеопазването има много проблеми- лоша е организацията на спешната помощ, а пациентите не получават адекватна помощ в община Роман. Участниците в дискусията подкрепиха мерките, предложени във Визията по тема здравеопазване и настояха държавните и общинските болници да не са търговски дружества. Те апелираха парите да не са в центъра системата, а пациентът. В образованието акцент в дискусията беше учебното съдържание и програмите. Проф. Анелия Клисарова коментира, че във Визията едно от предложенията за образованието е един учебник по предмет, което бе много добре прието от присъстващите. В края на дискусията се коментира, че трябва да се популяризират левите идеи и да бъдат разяснени на повече хора, защото това е правилният път за България. Присъстващите подчертаха, че \"Визия за България\" е средството за борба с демографскта криза и неравенствата. Народният представител Стоян Мирчев завърши дискусията с факта, че Визията в началото е имала популярност от 2 до 5%, само след два месеца популярността й е нараснала над 50%, което показва, че \"сме на прав път\". Присъстващите се обединиха по още един въпрос- че не могат да се отдават на концесия обекти от забранителния списък за приватизация, по повод концесията на летище София. \r\nЖителите на Борован обсъдиха с народните представители  Тодор  Байчев и Таско Ерменков проекта \"Визия за България\". В дискусията взеха участие над  60 човека. Основен акцент в разговора беше включването на Северозападна България във \"Визия за България\", като приоритет за развитие. Участниците предложиха да бъде създаден инвестиционен фонд, който да бъде само за северозапада и да гарантира икономическото развитие. Темите за доходите и пенсиите също бяха дискутирани. \"Партията застава зад тези предложения, които за целта трябва да бъдат облечени и във законодателни промени\", каза народният представител Тодор Байчев. Таско Ерменков коментира, че Визията е платформа за разговор за бъдещето на България, търсеща съмишленици не само в БСП, но и извън партията. Разгледани бяха четирите приоритета- икономика, демография, здравеопазване и образование. Друг акцент в разговора беше битовата престъпност в малките населени места.", "date": "2018.11.15", "title": "БСП: Проектът „Визия за България“ беше представен в Роман и Борован"}
{"url": "http://www.focus-news.net/news/2018/11/15/2590543/premierat-boyko-borisov-ostavkata-na-valeri-simeonov-ne-se-obsazhda-kabinetat-se-krepi-na-vseki-edin-ot-nas.html", "text": "Оставката на Валери Симеонов не се обсъжда, кабинетът се крепи на всеки един от нас. Това каза премиерът Бойко Борисов в предаването „Тази сутрин“ по  бТВ. \r\nВъв връзка с протестите на майките на деца с увреждания, той заяви: „Не е приятно в никакъв случай, още повече когато с майките поработихме доста и се разбрахме и за промените, и за законите, и за времето, влязоха в парламента и в новия бюджет имат със 150 млн. лева повече, а с едно непремерено, обидно изказване Валери Симеонов ги върна на улицата. И ми е мъчно, и ми е яд, защото действително положихме много усилия и с финансовия, и със социалния министър. Извиних се няколко пъти от негово име, но не е приятно“. \r\n„Аз се надявам, че той се и осъзнал с това „уж болни деца“. То е видимо, че са болни и затова с толкова пари в новия бюджет искаме да помогнем“, допълни Борисов.  \r\nНа въпрос дали той е накарал Валери Симеонов да се извини Борисов отговори: „Имахме Коалиционен съвет и всички преценихме, след като и аз поднесох от негово име извинение, че трябва да го направи. Той слезе и го направи публично. Не само аз, целият Коалиционен съвет го помоли да го направи“. \r\n„Според мен беше искрен, защото и той има човек с увреждания в семейството и знам колко тежко и трудно го понася и затова му казах – вкарахме се в тема, която се опитваме да решим и най-добрите решения са станали в последните години за тях. Това, което съм поел като ангажимент се изпълнява и ще се изпълнява занапред.  \r\nПак се извинявам и пак съжалявам, какво да кажа друго“, заяви премиерът. Той уточни, че не е във възможностите му да прибере майките на деца с увреждания от улицата. \r\nНа въпрос дали оставката на вицепремиера Валери Симеонов стои на дневен ред, Борисов отговори: „Оставката на Валери Симеонов стои на дневен ред при Патриотичния фронт и той много ясно го каза – ако Каракачанов и Волен Сидеров я поискат заедно. Аз имам коалиционно споразумение с Обединените патриоти и всяка едно от партиите там има помежду си такова, което ги държи заедно“.  \r\nПо думите му оставката на Валери Симеонов не се обсъжда, но кабинетът не се крепи на него, а на всички коалиционни партньори. „Съжалявам, че се вкарахме като кабинет в тази тема, след като толкова много усилия положихме“, каза Борисов. \r\nВъв връзка с това дали би подал оставка на фона на продължаващите протести, той коментира: „Правил съм го два пъти, но сега адресатите са такива, с 20 ст. са паднали цените на горивата, това е пазар. Полагаме огромни усилия да намаляваме цените на горивата, но те не зависят от нас, а от пазара. Те падат в момента, но не заради протестите, а защото цената на петрола пада\".", "date": "2018.11.15", "title": "Премиерът Бойко Борисов: Оставката на Валери Симеонов не се обсъжда, кабинетът се крепи на всеки един от нас"}
{"url": "http://www.focus-news.net/news/2018/11/15/2590552/dobrich-v-kavarna-shte-bade-predstavena-knigata-kamino-patyat-na-zavrashtaneto-na-tihomir-ivanov.html", "text": "В Каварна ще бъде представена книгата „Камино: Пътят на завръщането” на Тихомир Иванов. Това съобщиха от пресцентъра на  Общината . Събитието ще се проведе от 17.30 часа в заседателната зала на Община Каварна. Книгата е любопитна както заради самото приключение, така и с прецизния документален разказ за всички реалности на Ел Камино: особеностите на т.нар. Френски маршрут, изминатите километри, географските и исторически забележителности.  \r\nТихомир Иванов е роден през 1985 година в Чирпан. Има бакалавърска степен по телевизионна журналистика от СУ „Св. Климент Охридски“ и магистърска степен „продуцент в екранните изкуства“ от НАТФИЗ. Към момента на излизането на книгата му „Камино: Пътят на завръщането“ Тихомир Иванов учи психология в Пловдивския университет „Паисий Хилендарски“.", "date": "2018.11.15", "title": "Добрич: В Каварна ще бъде представена книгата „Камино: Пътят на завръщането” на Тихомир Иванов"}
{"url": "http://www.focus-news.net/news/2018/11/15/2590554/plovdiv-v-prirodonauchniya-muzey-shte-se-provedat-initsiativi-vav-vrazka-sas-svetovniya-den-na-dvukrilite-nasekomi.html", "text": "В Природонаучния музей в Пловдив ще се проведат инициативи за деца във връзка със Световния ден на двукрилите насекоми – 15 ноември. Това съобщиха за  Радио „Фокус“ – Пловдив  от музея. Мероприятието е предназначено за деца между 6 и 13 години. Целта на инициативите е да се популяризират видовете с особено важна роля в екосистемите. Събитията започват в 16.00 часа, като програмата включва презентация за насекомите с две крила, както и сортиране на двукрили под стереомикроскоп. Ще се осъществи и жива връзка с учени от Националния природонаучен музей в София, които ще предоставят интересни факти за двукрилите насекоми – мухи, комари и други. Присъстващите деца ще имат възможността сами да си изработят двукрило от хартия за спомен. Събитието, което се организира от „Зелени Балкани“ е с безплатен вход.   \r\nТони МИХАЙЛОВ", "date": "2018.11.15", "title": "Пловдив: В Природонаучния музей ще се проведат инициативи във връзка със Световния ден на двукрилите насекоми"}
{"url": "http://www.focus-news.net/news/2018/11/15/2590559/mvr-dvama-dushi-sa-zaginali-a-13-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 13 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 13 тежки пътнотранспортни произшествия. В София са регистрирани 22 леки катастрофи, при които няма пострадали.", "date": "2018.11.15", "title": "МВР: Двама души са загинали, а 13 са пострадали при катастрофи в страната през изминалото денонощие"}
{"url": "http://www.focus-news.net/news/2018/11/15/2590556/ria-novosti-universitat-braun-presmetna-che-480-hilyadi-dushi-sa-zaginali-v-poslednite-voyni-na-sasht-a-10-miliona-sa-stanali-bezhantsi.html", "text": "Във войните с участието на САЩ са загинали 480 хиляди души, 244 хиляди от които мирни жители, заяви Нета Крауфорд, автор на изследване, проведено от престижния Университет Браун, предава РИА Новости. \r\nПо нейните думи, в резултат от конфликтите в Афганистан, Ирак, Сирия и други страни 10 милиона души са станали бежанци. \r\nОсвен това, според сметките на Крауфорд, Вашингтон е изхарчил 5,9 трилиона долара за водене на войни от 2001 до края на 2019 финансова година. \r\nНа свой ред, от Пентагона заявяват, че от 11 септември 2001 година до края на финансовата 2018 за военни действия са похарчени около 1,7 трилиона долара. \r\nВ тази сума влизат харчовете за войните в Ирак и Афганистан и военните операции в редица страни. Изследователите отбелязват, че разходите на Министерството на отбраната на САЩ включват само част от харчовете за войните. \r\nАко САЩ продължават да харчат в такива мащаби, то даже в случай, че всички войни приключат до 2023 година, сумарните разходи ще съставят до 6,7 трилиона долара, без да се включват процентите по дълга, заключва Крауфорд. \r\nПревод и редакция:", "date": "2018.11.15", "title": "РИА Новости: Университът Браун пресметна, че 480 хиляди души са загинали в последните войни на САЩ, а 10 милиона са станали бежанци"}
{"url": "http://www.focus-news.net/news/2018/11/15/2590555/pregled-na-osnovnite-temi-vav-velikotarnovskiya-pechat.html", "text": "„Великотърновка с Оскар за психоанализа в САЩ“ е заглавие на първа страница на областния всекидневник  „Янтра ДНЕС” . Великотърновката Десислава Стойкова, която от години живее зад Океана, спечели престижно отличие от Националната асоциация за напредък в психоанализата в САЩ. Призът ѝ беше връчен по време на годишната конференция в Ню Йорк. „Цялостно преасфалтират улиците „Читалищна“ и „Михаил Кефалов“, пише още вестникът. От вчера започна цялостно преасфалтиране на улиците „Читалищна“ и „Михаил Кефалов“ във В. Търново. Екип на „Пътни строежи ВТ“ започна ремонтите дейности в участъка от „Малкия Интер“ до новия обществен паркинг за автомобили и автобуси в подножието на Царевец. „16-годишна жена и неин съучастник присвоиха ниви за 185 000 лв.“ е новина от криминалната хроника. В изданието ще откриете и статия, озаглавена „Повече от 10 години търсят инвеститори за пустеещите селски училища в региона“. В нея се посочва повече информация за изоставените сгради, тяхното състояние и идеите на Общината. На страница 8-ма има интервю с лидерът на АБВ Румен Петков, който заявява „Правителството няма капацитета да представи решения на проблемите, които протестиращите поставят“. „Румънски отбор иска Ивайло Тодоров“ е новина от спортните страници.  \r\n„Нов хотел и затворен комплекс със 120 апартамента ще има във Велико Търново“ е заглавие от вестник  „Борба“ . Нов голям хотел се прави в момента в старата част на Велико Търново, потвърди главният архитект Николай Малаков. Обектът е от типа апартхотел и е в района на ул. „Йордан Инджето“ в близост до Хуманитарна гимназия. „Над 1.2 млн. пенсионери с добавка към пенсиите си за Коледа“ е друга тема от вестника. 1 290 600 пенсионери ще получат добавка към пенсиите си за месец декември, съобщи народният представител от ГЕРБ и член на парламентарната комисия по труда и социалната политика инж. Клавдия Ганчева. „Повдигат обвинение на крадец на колело“ е новина от криминалната хроника. В областния ежедневник ще намерите и статия за търновка, която „майстори уникални декорации за торти“. На първа страница има и материал за протестите в града.", "date": "2018.11.15", "title": "Преглед на основните теми във великотърновския печат"}
{"url": "http://www.focus-news.net/news/2018/11/15/2590558/kyustendil-remontni-deynosti-na-asfaltovata-nastilka-se-izvarshvat-po-patya-mlamolovo-bobov-dol.html", "text": "Ремонтни дейности на асфалтовата настилка се извършват по пътя Мламолово – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Шофьорите трябва да се движат с повишено внимание. Срокът за приключване на ремонта е до 30 ноември. Заради ремонт на водопровод е въведена временна организация на движение по пътя Рила – Рилски манастир при село Пастра. До 30 ноември движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради обрушване на скат. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.11.15", "title": "Кюстендил: Ремонтни дейности на асфалтовата настилка се извършват по пътя Мламолово – Бобов дол"}
{"url": "http://www.focus-news.net/news/2018/11/15/2590560/montana-politsiyata-razsledva-palezh-v-garazh-v-selo-elovitsa.html", "text": "На 14 ноември 2018 година, около 21.04 часа, е получен сигнал в оперативната дежурна част при ОДМВР-Монтана за пожар в имот в село Еловица, област Монтана, на ул. „Първа“. Това съобщиха от  ОДМВР-Монтана . Установени са счупени катинарите на гараж и входната порта на имота, като след това е проникнато в гаража са запалени движими вещи, намиращи се в него. вследствие на палежа са причинени материални щети и са изгорели напълно малко тракторче, малък и голям ъглошлайф, настолна бормашина, компресор за сгъстен въздух и различни нови части за МПС, на обща стойност 4000 лева. Извършен е оглед на местопроизшествието  и е образувано досъдебно производство.", "date": "2018.11.15", "title": "Монтана: Полицията разследва палеж в гараж в село Еловица"}
{"url": "http://www.focus-news.net/news/2018/11/15/2590561/vidin-natovaren-e-trafikat-po-glaven-pat-i-1-v-posoka-gkpp-dunav-most-2.html", "text": "Натоварен е трафикът по път I-1 в посока Монтана – Видин. Това съобщиха за  Радио „Фокус“ – Видин  от Областно пътно управление. Предимно тежкотоварни автомобили се движат по пътя в посока ГКПП „Дунав мост 2“. Най-натоварен е трафикът между Дунавци и Видин. Движение по път ІІ-81 Монтана – София през проход  Петрохан  е ограничено за автомобили над 12 т. Обходният маршрут е през гр. Своге. Трафикът през прохода се извършва с нормална интензивност, повече автомобили се движат в посока за София.  \r\nВъв Видин трафикът е натоварен в централната градска част, на входно изходните артерии на града и по бул. „Панония“. \r\nАнна ЛОЗАНОВА", "date": "2018.11.15", "title": "Видин: Натоварен е трафикът по главен път I-1 в посока ГКПП „Дунав мост 2“"}
{"url": "http://www.focus-news.net/news/2018/11/15/2590562/mayk-pens-imperiite-nyamat-myasto-v-indo-tihookeanskiya-region.html", "text": "Вицепрезидентът на САЩ Майк Пенс заяви пред лидерите на югоизточно азиатските нации в четвъртък, че в Индо-Тихоокеанския регион няма място за „империи и агресия“, визирайки Китай, предава  Reuters . \r\nПенс не е споменал конкретно Пекин в изказването си на откриването на срещата на върха на Асоциацията на Югоизточно азиатските нации (АСЕАН) в Сингапур, но подчерта, че малките страни, както и по-големите, трябва да могат да просперират. \r\n„Както и вие, ние искаме Индо-Тихоокеански регион, в който всички нации, големи и малки, могат да просперират – сигурни в нашия суверенитет, сигурни в нашите ценности и ставащи по-силни заедно“, заяви той. „Всички сме съгласни, че империите и агресията нямат място в Индо-Тихоокеанския регион. \r\nПревод и редакция:", "date": "2018.11.15", "title": "Майк Пенс: Империите нямат място в Индо-Тихоокеанския регион"}
{"url": "http://www.focus-news.net/news/2018/11/15/2590564/pregled-na-osnovnite-temi-v-burgaskiya-pechat.html", "text": "„Четири жертви на „жълтата гостенка“ за два месеца“ е водещото заглавие в днешното издание на вестник  „Черноморски фар“ . Последният случай е от 9 ноември, когато от туберкулоза е починал мъж на 80 години. Черната статистика изнесе вчера управителят на Специализираната болница за пневмофтизиатрични заболявания в града д-р Евелина Трошанова. „Нова стая за обучение на деца с диабет бе открита в УМБАЛ - Бургас“ е друга водеща тема. Тя е единствената по рода си за Югоизточна България. „Рент-а-кар фирма и хотелиер са стопани на плажове в Созопол и Бургас“ е друго водещо заглавие в днешния брой на ежедневника. Правителството определи „Булгариен директ райзен“ ЕООД, на Димитър и Стоян Караненови, за концесионер на морски плаж „Бургас-централен“, който бе и наемател до момента. „Димитър Николов защити данъка върху старите автомобили“ е друга тема от страниците на вестника. Принципът е „замърсителят плаща“, заяви кметът Димитър Николов. „Поморийци започнаха подписка против условията за концесия на плаж „Поморие-изток“ и „За Коледа най-бедните пенсионери получават по 40 лв.“ са други теми в днешния брой. \r\nТема на деня е със заглавие „Отдават под наем спортни площадки и съоръжения“.", "date": "2018.11.15", "title": "Преглед на основните теми в бургаския печат"}
{"url": "http://www.focus-news.net/news/2018/11/15/2590565/montana-27-godishen-mazh-e-probodna-rana-i-perforatsiya-na-beliya-drob-sled-fizicheska-samorazprava-v-selo-gorno-tserovene.html", "text": "За времето от 13 ноември 2018 г. до 10:30 ч. на 14 ноември 2018 г., в село Горно Церовене, общ. Монтана, в имот с неустановен към настоящия момент административен адрес, 45-годишния Й. М. от селото, е навлязъл във физическа саморазправа с 27-годишния Д. Д.  от Горно Церовене . Това съобщиха от  ОДМВР-Монтана . По време на саморазправата той му е причинил телесна повреда, изразяваща се в прободна рана в областта на гърба и перфорация на бяелия дроб. По случая е образувано досъдебно производство. Извършителят е задържан за срок до 24 ч.", "date": "2018.11.15", "title": "Монтана: 27-годишен мъж е прободна рана и перфорация на белия дроб след физическа саморазправа в село Горно Церовене"}
{"url": "http://www.focus-news.net/news/2018/11/15/2590563/veliko-tarnovo-s-13-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 96 см, а температурата на водата 12.6 градуса. Предимно облачно, със слаби превалявания от дъжд, ще е днес времето над български участък на Дунав. На запад и в централните части облачността ще се разкъса в часовете след пладне. Ще духа до умерен североизточен вятър, с който ще нахлува хладен въздух и максималните температури ще са между 7° и 10°.", "date": "2018.11.15", "title": "Велико Търново: С 13 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/11/15/2590557/premierat-boyko-borisov-za-dve-godini-s-yarostni-ataki-bsp-ne-mozhe-da-ni-stigne.html", "text": "Две години управление с яростни атаки всеки ден отвсякъде и за две години БСП не може да ни стигнат. Това стана ясно от думите на министър-председателят Бойко Борисов в предаването „Тази сутрин“ по  бТВ . „Ако вземете Гърция, опозицията води с 11%. Дори и Валери, и патриотите, и ние, горчиво съжаляваме за това, което каза. Разбира се, има и платени и партийни намеси. Те се виждат и в медиите, не бих се вкарвал в темата. Нормално е опозицията да подкрепя протестите, защото те във всички случаи подлагат управлението на изпитание. Именно с подобни изказвания БСП не може да достигне това, за което да претендира за това, че може да се управлява“, коментира премиерът.  \r\nЗа Търговския регистър и раздаваните бонуси от 4800 лв. на фона на 40 лв. коледна добавка, Борисов коментира: „Разбира се, че не е морално. Затова изпратих Инспектората на Министерството на правосъдието да ги провери. Така че като имаме решение, тече и прокурорската проверка защо се срина регистъра“. По думите му, ако кажат, че имат право да получават бонуси, трябва да се промени законът. „Като променим закона ще изпаднем в следващия разход – как да привлечем в държавната администрация можещи и работещи хора. Ние тук се конкурираме с частния сектор и виждате какви са разликите в заплатите. Близо половин милиард по наше време като управляващи сме дали за пенсионерите като коледни и великденски надбавки. Нашият единствен проблем е как да привлечем добри специалисти, а ни трябват стотици“, каза още Бойко Борисов.", "date": "2018.11.15", "title": "Премиерът Бойко Борисов: За две години с яростни атаки БСП не може да ни стигне"}
{"url": "http://www.focus-news.net/news/2018/11/15/2590567/vratsa-nivoto-na-reka-dunav-pri-oryahovo-se-e-ponizhilo-s-14-sm-za-poslednoto-denonoshtie.html", "text": "Нивото на река Дунав при Оряхово се е понижило с 14 см за последното денонощие, до 55 см. Това съобщиха от  Хидрометеорологична станция-Ново село . \r\nНивото на Дунав в началото на българския участък на реката, при Ново село, за последното денонощие се е повишило  с 2 см, а водният стоеж там е 92 см. Равнището на Дунав край Видин е 134 см, регистрирано е понижение от 5 см. При Лом през последното денонощие понижението в нивото на реката е с 1 см, а водният стоеж е 159 см.  \r\nТемпературата на водата край Ново село е 12,6 градуса, а при Оряхово - 13,7 градуса.", "date": "2018.11.15", "title": "Враца: Нивото на река Дунав при Оряхово се е понижило с 14 см за последното денонощие"}
{"url": "http://www.focus-news.net/news/2018/11/15/2590568/pregled-na-osnovnite-temi-v-dobrudzhanskiya-pechat.html", "text": "„Над 300 нови паркоместа има в Албена“, съобщава на първа страница вестник  „Нова добруджанска трибуна“ . Регионалната инспекция по околна среда и водите във Варна е дала зелена светлина за изграждане на паркинги в курортния комплекс. Общата площ е над 7 дка, от които близо 5 дка със 156 паркоместа само за един от хотелите. Около четири хотела ще бъдат изградени нови места за паркиране. „30 проекта на граждани получават съфинансиране от Община Добрич“, съобщава изданието. Община Добрич е сключила договори с граждани за реализацията на благоустройствени мероприятия по общинската програма за 2018 г. Финансовият ресурс е в размер на 96 298,88 лв., от които 50% се осигуряват от Общината, а останалите 50% от гражданите. „Община Тервел ще рехабилитира участъци от ВиК мрежата с подкрепата на програмата за развитие на селските райони“, съобщава всекидневникът. Рехабилитацията обхваща селата Нова Камена, Зърнево и Безмер. Заделеният финансов ресурс е над 955 000 лв.  \r\n„Организаторите на протеста в Добрич се разграничили от групата, затворила пътя за Варна“ е заглавие от вестник  „Добруджанска трибуна“ . На 12 ноември 40 минути пътят за Варна е бил затворен. За провеждане на митинги и шествия е възможно да се търси отговорност, позовавайки се на закон, като предвидената глоба е от 50 до 300 лв. Кметът на Добрич е отправил апел по време на протести да не се отправят провокации и да не се допускат вандалски прояви. „Откриват граничния пункт с Румъния край Крушари“, съобщава изданието. Решението за това е взето вчера на заседание на Министерски съвет. Граничният пункт ще е с работно време от 8.00 до 20.00 часа. В рубриката „Новини“ – „Паметна плоча за отвлечените в Молдова добруджанци откриват в Дропла“. Мемориалът ще увековечи имената на жертви от времето на Първата световна война. Откриването му в балчишкото село е утре. Върху паметната плоча са изписани имената на 89 жители на селата Търновка и Той куюсу. Ресилер и Фрекацей.", "date": "2018.11.15", "title": "Преглед на основните теми в добруджанския печат"}
{"url": "http://www.focus-news.net/news/2018/11/15/2590571/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-noemvri.html", "text": "„Софийска вода” временно ще прекъсне водоснабдяването в някои части на столицата на 16 ноември. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Нишава“ в жк. „Бели брези“ се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Нишава“ от ул. „Дойран“ до ул. „Проф. Димитър Атанасов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Дойран“ ъгъла с ул. „Нишава“. \r\nВъв връзка с подмяна на уличен водопровод на ул. „Капитан Димитър Списаревски“ в жк. „Дружба“ 1 се налага спиране на водоподаването от 10:00 до 19:30 часа на клиентите на „Софийска вода”, живеещи в района на: бл. 191 и бл. 192. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 192.На 16 ноември 2018 г. (петък), във връзка с реконструкция на уличен водопровод на ул. „Васил Левски“ с. Негован , се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. „Васил Левски“ №33, 34, 36, 38, 40, 42, 44, 46. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Езерата“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.11.15", "title": "„Софийска вода” временно ще прекъсне водоснабдяването в някои части на столицата на 16 ноември"}
{"url": "http://www.focus-news.net/news/2018/11/15/2590569/kyustendil-kmetovete-na-selata-v-sastava-na-obshtinata-shte-provedat-mesechno-saveshtanie-s-predstaviteli-na-mestnata-administratsiya.html", "text": "Кметовете на селата в състава на община Кюстендил ще проведат месечно съвещание с представители на местната администрация. Това съобщи за  Радио „Фокус” – Кюстендил  Десислава Стоянова, кмет на село Жабокрът. Заседанието ще започне от 10.00 часа в залата на Възрожденското училище. Сред основните теми, които ще бъдат обсъждани на заседанието, е готовността на малките населени места за зимния сезон.  \r\nКметовете ще получат изготвените оперативни планове за работа на снегопочистващата фирма, заповедта за действия при усложнена зимна обстановка и други документи. Ще бъдат поставени и въпроси за състоянието на електропреносната мрежа в селата и нерегламентираните сметища. В рамките на съвещанието ще бъде обсъден и текущ въпрос, касаещ взаимодействието на кметовете на селата с общинската администрация. \r\nВенцеслав ИЛЧЕВ", "date": "2018.11.15", "title": "Кюстендил: Кметовете на селата в състава на общината ще проведат месечно съвещание с представители на местната администрация"}
{"url": "http://www.focus-news.net/news/2018/11/15/2590572/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст  . Температурите се движат около нулата, на места до минус 5. Снежна покривка има на Стара планина, като на връх Ботев тя е 7 см. На Пампорово вали слаб сняг. В другите планини е облачно и тихо с температури около нулата. Почти навсякъде е мъгливо със слаб до умерен вятър. Съоръженията не работят.  \r\nНяма инциденти през изминалото денонощие. \r\nИнформация за обстановката в планините може да намерите на  .   \r\nТелефоните на ПСС са: 02/ 9632000 и 088 1470.", "date": "2018.11.15", "title": "ПСС: Лоши са условията за туризъм в планините"}
{"url": "http://www.focus-news.net/news/2018/11/15/2590573/kristian-vigenin-bsp-alternativata-ne-e-v-novi-lichnosti-i-partii-a-e-tova-koeto-nie-predlagame-bsp-podkrepya-horata-koito-protestirat-po-ulitsite-na-balgariya.html", "text": "Хората търсят алтернатива, остава да ги убедим, че можем да го направим. Алтернативата не е в нови личности и партии, а е това, което ние предлагаме, защото е изстрадано, реалистично и възможно. Това каза секретарят на ПГ на „БСП за България” Кристиан Вигенин, съобщиха от пресцентъра на  Националния съвет на БСП . \r\nЗа исканата за проверка на качеството на пътищата, от страна на БСП, народният представител обясни, че има основателни съмнения за проблеми в реализацията им. „Ако се докаже, че са с необходимото качество, още по-добре. Не разбираме крайната реакция на Камарата на строителите, те оперират в една среда, която е създадена от правителството. Политическата отговорност, ако има проблем, е на ГЕРБ”, каза Вигенин.  \r\n„БСП категорично подкрепя хората, които протестират по улиците на България. За да излязат, значи ситуацията е достатъчно сериозна. Видно е, че те не намаляват, както очакваха управляващите. Няма да призоваваме нашите членове и симпатизанти да протестират, но те могат да решат- дали да се включат. Нека оставим гражданите сами да покажат на управляващите докъде са докарали страната. Но политическата подкрепа е важна, защото с дейността и работата си в НС, чрез алтернативните политики, които предлагаме и Алтернативния бюджет, който представихме, показваме, че има решение”, подчерта Вигенин.  \r\nСпоред него в момента се правят всякакви опити да се омаловажи протестът, за да се покаже, че е дирижиран и че имало професионални протестиращи. „Сигурно има и хора с нисък праг на търпимост, но да кажеш, че всички граждани, които са по улиците на градовете на България, са професионални протестиращи, с джипове, е пропаганда за омаловажаване. Опитът да се дискредитира протестът по никакъв начин не решава причините за появата му. Нека се концентрираме върху политики, а не върху медийни интерпретации”, призова Кристиан Вигенин. „Практика на министър-председателя стана, когато усети, че нещата стават сложни, вместо да търси решение, той да абдикира, с идеята да се върне отново. Няколко пъти му се получи, но друг път няма да има”, каза народният представител от левицата. Той смята, че това правителство се е изчерпало и ГЕРБ няма идея нито за управлението, нито за бъдещето на страната.", "date": "2018.11.15", "title": "Кристиан Вигенин, БСП: Алтернативата не е в нови личности и партии, а е това, което ние предлагаме, БСП подкрепя хората, които протестират по улиците на България"}
{"url": "http://www.focus-news.net/news/2018/11/15/2590575/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Ръководството на \"Алтернатива за Германия\" призна за получаването на още едно солидно дарение, постъпило по сметката на партията от Белгия, съобщава националният ежедневник  Die Zeit . \r\nОсвен донацията от швейцарска фармацевтична компания,  в средата на февруари лидерът на парламентарната група на \"Алтернатива за Германия\" Алис Вайдел е получила 150 хил. евро от Белгия, разкри разследване на редакционната мрежа в страната. През месец май обаче парите са били върнати обратно на дарителя. Кой е той не се уточнява. \r\nЗа разлика от даренията от Швейцария, тези от Белгия не попадат извън закона, поясняват от редакцията. Въпреки това партиите са длъжни да докладват в Бундестага за получаването на суми над 50 хил. евро. \"Алтернатива за Германия\" е информирала администрацията на федералния парламент за ситуацията, но с голямо забавяне.  \r\nПо-рано стана ясно, че дясната партия е получила дарение от Швейцария в размер на 130 хил. евро, които не е декларирала. Средствата са били върнати обратно, но скандалът в Германия все пак се разрасна.  \r\nСъпредседателят на „Алтернатива за Германия“ Александър Гауланд защити колегата си от ръководството на партията Алис Вайдел.„Не мисля, че трябва да бъдат повдигани обвинения срещу нея\", подчерта Гауланд. Той уточни, че грешката е на ковчежника на партията, който е закъснял с връщането на средствата обратно на дарителя. „В крайна сметка прехвърлянето на парите е било разпоредено, макар може би по-късно от необходимото“, коментира Гауланд.  \r\nШвейцария не е член на Европейския съюз, което също поставя даренията от тази страна извън закона. \r\nПо думите на вицепрезидента на Бундестага Волфганг Кубицки, „Алтернатива за Германия“ може да бъде глобена с до 390 000 евро. \r\n*** Никос Коцияс, който си подаде оставката като външен министър на Гърция миналия месец, разкритикува премиера Алексис Ципрас за това, че не го е подкрепил в спора с младшия коалиционен партньор Панос Каменос за Преспанския договор, пише  електронното издание на вестник Kathimerini . \r\n„Ципрас се държа като Пилат Понтийски“, заяви Коцияс в сряда, визирайки римския губернатор на Палестина, който нарежда Ийсус Христос да бъде обесен. \r\nИзданието припомня, че миналия месец бившият външен министър влезе в разгорещен спор с министъра на отбраната на Гърция по време на среща на кабинета относно подписаната през юли сделка за името с Македония. \r\n„Когато един човек подкопава политиката на правителството, тя (политиката) трябва да бъде защитена публично. Това не се случи по време на срещата на кабинета, след която си подадох оставката“, заяви той. \r\n„Катимерини“ отбелязва, че Коцияс, който се смята за архитекта на договора за името, е разкрил, че редица кампании за популяризиране на споразумението в Северна Гърция са отхвърлени, „за да не се обижда коалиционният партньор“. \r\n***  Министър-председателят на Унгария Виктор Орбан обсъди отношенията между Вашингтон и Будапеща, както и енергетиката в Централна Европа с министъра на енергетиката на САЩ Рик Пери в маджарския парламент, съобщиха от канцеларията на премиера, пише  електронното издание Hungary Today . \r\nНа срещата, на която присъства също и Дейвид Корнщайн, посланик на САЩ в Будапеща, външният министър Петер Сиярто и началника на кабинета на премиера Антал Роган са обсъждани и общи политически въпроси. Страните са се съгласили, че историческите традиции и християнските корени трябва да играят важна роля в съвременното управление. \r\nОсвен това те са се съгласили, че енергийната диверсификация е фундаментален интерес на Централна Европа. Орбан е приветствал усилията на САЩ и инвестициите им в региона. \r\n*** Кабинетът на Тереза Мей одобри споразумението с ЕС, прикривайки недоволство сред министрите, пише британският вестник  The Times . \r\nТереза Мей заплаши недоволните в своята партия, че може изобщо да няма Брекзит, след като тя прокара сделката си с ЕС през разделения кабинет. \r\nЕстер Маквей, министърът по въпросите на социалните грижи, се смяташе, че е на прага да напусне снощи след  спорове в края на маратонската пет-часова среща.  \r\nВъпреки че Маквей беше един от деветте старши министри, които критикуваха сделката Тереза Май излезе, заявявайки, че е осигурила подкрепата на кабинета за \"решителна стъпка\" към финализирането на Брекзит на специална среща на лидерите на ЕС на 25 ноември. \r\nМинистър-председателят обаче призна, че е изправена пред \"трудни дни \", след като Джейкъб Рийс-Мог, лидер на „брекзитърите“ отхвърли проектоспоразумението, заявявайки, че ще направи Великобритания \"постоянен васал\" и предупреди, може да предизвика вот на недоверие. \r\nТереза  Май трябва да си осигури подкрепата на депутатите от Камарата на общините, където се очаква гласуването да е на 18 декември. \r\nГоворейки пред офиса си, тя каза: \"Когато премахнете детайлите, избора пред нас е ясен: тази сделка, която дава резултат от гласуването на референдума, който възстановява контрола над нашите пари, закони и граници, слага край на свободното движение на хора през границите, защитава работните места  и сигурността на  нашия съюз; или да напуснем без никаква сделка или изобщо да няма Брекзит. \" \r\nПубликуването на документите само добави въпроси как ще работи споразумението. Те показват, че министрите са се договорили, че Великобритания ще влезе в неограничен митнически съюз с ЕС, ако не бъде намерено решение за предотвратяване на твърда граница в Северна Ирландия до края на преходния период през декември 2020 г. Обединеното кралство има право да удължи преходен период, но все още не е ясно колко дълго. \r\nНяма да има едностранно право на отказ от предпазния механизъм и Великобритания няма да може да реализира сделки за свободна търговия през това време. Тя може да поиска да се оттегли, но окончателното решение ще се състои в независим арбитражен комитет, чиито членове ще бъдат номинирани от двете страни. Великобритания би могла да избере да удължи преходния период като алтернатива, но ще трябва да договори бюджетни плащания с Брюксел. \r\nКато част от митническото споразумение Великобритания се ангажира да поддържа и спазва всички нови европейски правила за опазване на околната среда, както и разпоредби, които обхващат правата на работниците. \r\nОсвен това, в ход, който ще разгневи Демократичната юнионистка партия (ДЮП) правителството също така прие, че Северна Ирландия ще трябва да следва допълнителни правила на единния пазар, които няма да се прилагат другаде. Това ефективно ще създаде регулаторна граница в Ирландско море, нарушавайки една от червените линии на ДЮП и по-вероятно партията да гласува против сделката. \r\nДевет министри изразиха резерви по време на вчерашното заседание на кабинета: Доминик Рааб - министър за Брекзит Андреа Лиъдсъм - председател на Парламента, Джефри Кокс - главен прокурор,  Пени Мордънт - министър по въпросите на развитието , Майкъл Гуув, министър на околната среда,  Джеръми Хънт – външен министър,Саджид Хавид –вътрешен министър, баронеса Евънс - председател на камарата на лордовете и министър Маквей.", "date": "2018.11.15", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/11/15/2590566/premierat-boyko-borisov-ot-minaliya-petak-do-vtornik-prezidentat-napada-pravitelstvoto.html", "text": "От миналия петък до вторник президентът напада правителството. Това стана ясно от думите на министър-председателят Бойко Борисов в предаването „Тази сутрин“ по  бТВ . „Не знам с какво сме причинили тази фраза „война между институциите“. От миналия петък до вчера за първи път президентът няма ден да не е нападал правителството, включително и за конституционните съдии. Не можах да разбера каква е политическата намеса, след като г-н Семов, моето правителство го предложи навремето за европейски адвокат. Само че Европа го върна и не го хареса, не знам по каква причина – знам, но не искам да коментирам. Коя е острата полемика? Това е все едно някой да ти удря шамари и да казва: „Те се бият“. От миналия петък до вторник той напада правителството“, заяви Борисов и добави, че президентът е дал оценка на медиите, като ги е нарекъл атрофирали. „Вие чувствате ли се атрофирали като медия? Кое е атрофирало в медийната среда? Слаби са журналистите ли? Но ние няма как ви обучаваме. Въпрос към мен ли е? Имам вестник, телевизия, медия ли имам? Въпросът е към вас. Трябва да излезете и да отговорите кое ви пречи. Ако ние по някакъв начин сме ви повлияли кажете: „Правителството на Борисов ни пречи“. Имате си представителни органи, съберете се, посочете и ни поканете и кажете според вас какви са причините. Не ни вкарвайте нас да се обяснявам аз заради медиите“, посочи Борисов.  \r\nПо думите му партията държава е тази на президента. „Десетилетия БСП все я има, БКП, БСП, конгреси 45-и, 46-и, не ги броя. Партията държава е неговата партия, която го издигна за президент. ГЕРБ е от 10 години, каква партия държава?“, попита той и продължи: „Как няма да живеем в най-бедната държава като 7 млрд. сме разпръснали за управлението на БСП преди две години? В рамките на две години доходите непрекъснато се вдигат. Тръгнали сме от водата. Какво общо има президентската институция с „Визията за България“ на БСП? Само че той приема Корнелия Нинова, тя и излиза и казва, че президентът много е харесал някои визии. В същото време г-н Радев казва, че президентската институция е в края на законотворчеството. А „Визията за България“ е една глупост, която още не е и в началото на процеса. В същото време не иска да се срещне с представители на кметовете, шефа на бюджетната комисия, с финансовия министър“. Борисов попита още с кое от думите му се вижда, че води война? „Да ни критикува колкото иска, но не може когато говори за партия държава да не спомене и БСП. Какви коли карахме по време на управлението на БСП? „Москвич“, „Лада“ и се чакаше 12 години, за да си купиш. Ако беше от партията държава, можеше да си купиш без ред“, каза още Бойко Борисов.", "date": "2018.11.15", "title": "Премиерът Бойко Борисов: От миналия петък до вторник президентът напада правителството"}
{"url": "http://www.focus-news.net/news/2018/11/15/2590574/die-zeit-alternativa-za-germaniya-prizna-za-oshte-edno-chuzhdestranno-darenie.html", "text": "Ръководството на \"Алтернатива за Германия\" призна за получаването на още едно солидно дарение, постъпило по сметката на партията от Белгия, съобщава националният ежедневник  Die Zeit . \r\nОсвен донацията от швейцарска фармацевтична компания,  в средата на февруари лидерът на парламентарната група на \"Алтернатива за Германия\" Алис Вайдел е получила 150 хил. евро от Белгия, разкри разследване на редакционната мрежа в страната. През месец май обаче парите са били върнати обратно на дарителя. Кой е той не се уточнява. \r\nЗа разлика от даренията от Швейцария, тези от Белгия не попадат извън закона, поясняват от редакцията. Въпреки това партиите са длъжни да докладват в Бундестага за получаването на суми над 50 хил. евро. \"Алтернатива за Германия\" е информирала администрацията на федералния парламент за ситуацията, но с голямо забавяне.  \r\nПо-рано стана ясно, че дясната партия е получила дарение от Швейцария в размер на 130 хил. евро, които не е декларирала. Средствата са били върнати обратно, но скандалът в Германия все пак се разрасна.  \r\nСъпредседателят на „Алтернатива за Германия“ Александър Гауланд защити колегата си от ръководството на партията Алис Вайдел.„Не мисля, че трябва да бъдат повдигани обвинения срещу нея\", подчерта Гауланд. Той уточни, че грешката е на ковчежника на партията, който е закъснял с връщането на средствата обратно на дарителя. „В крайна сметка прехвърлянето на парите е било разпоредено, макар може би по-късно от необходимото“, коментира Гауланд.  \r\nШвейцария не е член на Европейския съюз, което също поставя даренията от тази страна извън закона. \r\nПо думите на вицепрезидента на Бундестага Волфганг Кубицки, „Алтернатива за Германия“ може да бъде глобена с до 390 000 евро.  Тереза Герова", "date": "2018.11.15", "title": "Die Zeit: \"Алтернатива за Германия\" призна за още едно чуждестранно дарение"}
{"url": "http://www.focus-news.net/news/2018/11/15/2590570/prof-antoaneta-hristova-politicheski-psiholog-stsenariyat-na-protestite-e-vidim-i-s-prosto-oko-vaprosat-e-kolko-ot-avtentichno-nedovolnite-shte-privleche.html", "text": "Сценарият на протестите е видим и с просто око – въпросът е колко от автентично недоволните ще привлече. Това каза за сутрешния блок „Добро утро, България“ на  Радио „Фокус“  политическият психолог проф. Антоанета Христова, като уточни, че броят на недоволстващите по улиците очевидно не расте. Сценаристите, които виждат колко стационарни остават протестите с всеки изминал ден, от една страна засилват „предната част“ на „атаката“ в лицето на неавтентичните протестиращи, а от друга – разширяват исканията си към правителството, обясни тя. „Тези, които са автентично недоволни, стискат палци, но за мен те не са критична маса. Ако ги предизвика и поведе някой – може и да бъдат агресивни. Но по-голямата част от тях са хора, които не намират политическа сила , в която да имат доверие. На второ място тази алтернативна политическа сила, която би се появила – нова или не – няма ярко изразен лидер, който да поеме енергията. Президентът Румен Радев се заяви като такъв в обръщението си на 9-ти ноември, но няколко дни след това, усещайки, че призова за излизане на улиците – се отдръпна. Откога правителството бива предупреждавано? Неравенствата растат, ножицата става все по-голяма и каквото и да правят по отношение на международните ни успехи, в страната трябваше да има много сериозно реформи в социалната сфера и подкрепата за социално слабите“, коментира Проф. Антоанета Христова. Тя допълни, че целта на протестите е ясна – смяна на управлението, което обаче би довело до дестабилизация и неопределеност. Според нея лимитът на това правителство не е изчерпан и силата все още е в ръцете на управляващите. Ако правителството не се поддаде на сценария, протестите могат и да са катарзис, прогнозира политическият психолог.", "date": "2018.11.15", "title": "Проф. Антоанета Христова, политически психолог: Сценарият на протестите е видим и с просто око – въпросът е колко от автентично недоволните ще привлече"}
{"url": "http://www.focus-news.net/news/2018/11/15/2590577/veliko-tarnovo-vremenno-e-ogranicheno-dvizhenieto-po-pat-i-3-v-rayona-na-selo-maslarevo-poradi-katastrofa.html", "text": "Временно е ограничено движението по път I-3 в района на село Масларево, поради катастрофа. Това съобщиха от пресцентъра на  Агенция \"Пътна инфраструктура\" . Шофьорите изчакват на място.", "date": "2018.11.15", "title": "Велико Търново: Временно е ограничено движението по път I-3 в района на село Масларево, поради катастрофа"}
{"url": "http://www.focus-news.net/news/2018/11/15/2590579/zam-ministar-denitsa-nikolova-oshte-edna-balgarska-obshtina-be-odobrena-za-partnyorstvo-v-ramkite-na-gradskiya-dneven-red-na-es.html", "text": "Четвърта българска община ще участва в партньорство в рамките на Градския дневен ред на Европейския съюз (ЕС). Това стана ясно след среща на генералните директори по градските въпроси в ЕС, която се проведе във Виена в рамките на Австрийското председателство на Съвета на съюза, в която участва заместник-министърът на регионалното развитие и благоустройството Деница Николова, съобщиха от пресцентъра на  министерството . Община Казанлък ще участва в партньорството за културното наследство.  \r\nЗам.-министър Николова информира, че генералните директори са приели съставите на двете нови партньорства в областта на културното наследство и сигурността в публични места, които бяха одобрени по време на Българското председателство на Съвета на ЕС. България участва в част от партньорствата чрез отделни общини и Министерството на околната среда и водите. Столична община е съкоординатор, заедно с Естония, в партньорството за дигитален преход. Община Бургас участва в партньорството за градска мобилност. Община Габрово е в партньорството за иновативни и отговорни обществени поръчки. Министерство на околната среда и водите е част от партньорството за адаптиране на климата.  \r\nДебатът за бъдещето на Градския дневен ред на ЕС след 2020 беше основна тема на срещата. Дискусии бяха проведени относно бъдещето развитие на Градския дневен ред и градското развитие в контекста на следващия програмен период, както и изпълнението на Плановете за действие на 12 партньорства. Беше подчертан постигнатият напредък в реализирането на отделните мерки. Бяха приети и Плановете за действие на партньорствата, свързани с изпълнението на обществените поръчки и качеството на въздуха.  \r\nЗам.-министър Деница Николова сподели, че към настоящия момент следва да се съсредоточим върху изпълнението на съществуващите вече партньорства, постигане на видими резултати и представяне на предложените действия в Плановете. \"Трябва да се извърши първо оценка на постигнатото в рамките на съществуващите партньорства , а разработването на нови следва да се обвърже с териториалното измерение, каза Николова.  \r\nПо време на заседанието испанският град Порто бе избран за домакин на следващият Градски форум през 2019 г.  \r\nЗаместник-министър Деница Николова взе участие и в интерактивна дискусия между генералните директори по териториално сближаване и по градска политика относно бъдещото на териториалните политики и Териториалния дневен ред след 2020 и връзката им с Градския дневен ред на ЕС. Териториалният дневен ред на ЕС определя рамката за развитие на териториите в ЕС.  \r\nОпределянето на курса за бъдещето на териториалните и градски политики на европейско ниво, включително модела на управление и различните механизми за постигане на видими резултати, е от основно значение  в контекста на финансовата рамка след 2020. Заместник-министър Николова сподели пред участниците, че е изключително важно да направим Териториалния дневен ред по-практически ориентиран, да потърсим заедно практически решения, които ще имат видими резултати. \"Имаме вече добрия пример на Градския дневен ред на ЕС чрез партньорствата, но трябва да се продължат усилията за създаване на синергия и тясна обвързаност с Териториалния дневен ред след 2020\", добави  Николова.", "date": "2018.11.15", "title": "Зам.-министър Деница Николова: Още една българска община бе одобрена за партньорство в рамките на Градския дневен ред на ЕС"}
{"url": "http://www.focus-news.net/news/2018/11/15/2590580/pazardzhik-okrazhniyat-sad-provede-zasedanie-po-deloto-za-prichinyavane-na-smart-po-nepredpazlivost-sreshtu-pazach-na-zhp-prelez-koyto-ne-e-spusnal-barierata-pri-priblizhavasht-vlak.html", "text": "Окръжен съд-Пазарджик ще гледа дело срещу мъж, причинил  смърт, поради непредпазливост, съобщи за  Радио „Фокус“-Пазарджик  Маринела Георгиева от администрацията на съда. Срещу подсъдимия е повдигнато обвинение за това, че на 4 март 2017 г., като пазач на железопътен прелез, не е спуснал бариерата на прелеза. В следствие на това приближаващия влак е ударил автомобил, преминаващ през прелеза, въпреки задействаните от машиниста спирачки. При произшествието на място е починала жена. Подсъдимият е обвинен за причиняване на смърт по непредпазливост на 1 жената и средни телесни повреди на 2-ма от пътниците в автомобила.  \r\nДокладчик съдия е Коста Стоянов, началото на делото е предвидено за 13.30 часа. \r\nРадослава МУРДЖЕВА", "date": "2018.11.15", "title": "Пазарджик: Окръжният съд проведе заседание по делото за причиняване на смърт по непредпазливост срещу пазач на жп прелез, който не е спуснал бариерата при приближаващ влак"}
{"url": "http://www.focus-news.net/news/2018/11/15/2590576/v-parlamenta-zapochna-poimenna-proverka-za-ustanovyavane-na-kvorum.html", "text": "В парламента започна поименна проверка за установяване на кворум, предаде репортер на  Агенция „Фокус“ . Поименната проверка е по искане на ПГ на ГЕРБ, която поиска поименна проверка и вчера, както и на заседанията миналата седмица. По правилник поименна проверка може да се поиска само веднъж в рамките на едно пленарно заседание. В началото на днешното заседание се регистрираха 121 народни представители, колкото са нужни за кворума. В пленарна зала депутатите ще гласуват на първо четене промени в Наказателния кодекс за защита на жертвите на домашно насилие, внесени от ПГ на ГЕРБ. \r\nБиляна ИВАНОВА", "date": "2018.11.15", "title": "В парламента започна поименна проверка за установяване на кворум"}
{"url": "http://www.focus-news.net/news/2018/11/15/2590578/premierat-boyko-borisov-prezidentat-vzima-11-000-lv-zaplata-a-az-7000-lv.html", "text": "Президентът взима 11 000 лв. заплата, а аз 7000 лв. Това стана ясно от думите на министър-председателят Бойко Борисов в предаването „Тази сутрин“ по  бТВ . „Баневи ги задържаха, ще задържат и другите. Има си ред, по който ще ги задържат. Тези хотели само имаме, къде да ги настаним по време на председателството. Когато бях в „Полимери“, единият от резервоарите беше спукан и беше толкова опасен, че можеше да отрови Варна. 12 млн. даде държавата. Те затова са арестувани. Неслучайно всичко, което казваме за по-високите доходи, идва от битката с контрабандата. От 34% при партията държава контрабанда на цигари, сега е под 5%. Превенцията кара контрабандистите да не внасят. Президентът, за да може да бъде обединител, трябва да може да критикува и другите, не само нас. Нашата грешка навремето беше, че аз навремето не можах да наложа волята си над вътрешния и финансов министър да обединим всички системи“, коментира Борисов и уточни, че на президента заплата става 11 000 лв., с 4000 повече от тази на премиера. „Моята става 7000 лв. с над 30 години трудов стаж. Бедността не е грях, когато взимаш 11 000 лв. Ако държавният глава не ги взима, кой да ги взима? И хората заслужават, но те трябва да разберат, че ако сега счупят държавата…“, коментира той  \r\nСпоред него, ако ВМРО се е финансирало от продажба на българско гражданство, вицепремиерът Красимир Каракачанов е щял да се опита да го потули, само че не го е направил. „И 20 души са в ареста. С вицепремиерите работя. На Волен Сидеров и на Цветан Цветанов вярвам, че държат парламентарните групи в парламента. Еднакво са ми близки и тримата. Не си позволих нито една квалификация към президента Радев. С голямо уважение, с голям респект, но просто прави впечатление от всяко едно изказване, че визира само ГЕРБ, а забравя за останалите партии. С Волен Сидеров се съдихме и така го осъдих, че като платих разходите бях 3000 лв. на минус“, добави той.  \r\nБорисов каза още, че за него е важно Македония да влезе в НАТО и ЕС. „Не виждам с какво могат да ограбят българската история. Ако се опитат, те ще срещнат много тежък отпор“, добави още той.", "date": "2018.11.15", "title": "Премиерът Бойко Борисов: Президентът взима 11 000 лв. заплата, а аз 7000 лв."}
{"url": "http://www.focus-news.net/news/2018/11/15/2590585/targovishte-dvizhenieto-po-pat-i-4-prolaz-targovishte-v-rayona-na-boaza-se-osashtestvyava-v-edna-lenta-poradi-katastrofa.html", "text": "Движението по път I-4 Пролаз - Търговище в района на Боаза се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\".", "date": "2018.11.15", "title": "Търговище: Движението по път I-4 Пролаз - Търговище в района на Боаза се осъществява в една лента поради катастрофа"}
{"url": "http://www.focus-news.net/news/2018/11/15/2590586/sliven-32-godishen-mazh-e-zadarzhan-za-poboy-na-29-godishnata-si-sapruga-v-nova-zagora.html", "text": "32-годишен мъж е задържан за побой и причиняване на телесна повреда на 29-годишната си съпруга. Това съобщиха от  ОДМВР – Сливен . Сигналът е подаден на 14 ноември в 18.10 часа в дежурната част на РУ - Нова Загора. Спешният център е съобщил за приета жена, пострадала от побой с порезни рани. От проведените действия полицейските служители установяват, че след възникнал семеен скандал в квартал „Шести“, 32-годишният мъж с инициали С.С. е нанесъл побой и порезни рани по ръцете на 29-годишната си съпруга. Жената е транспортирана за лечение в МБАЛ - Сливен, без опасност за живота. По случая е образувано досъдебно производство.", "date": "2018.11.15", "title": "Сливен: 32-годишен мъж е задържан за побой на 29-годишната си съпруга в Нова Загора"}
{"url": "http://www.focus-news.net/news/2018/11/15/2590581/premierat-boyko-borisov-ako-valeri-simeonov-beshe-samo-vitsepremier-no-ne-i-predsedatel-na-nfsb-shtyah-da-bada-neotstapchiv-za-negovata-ostavka.html", "text": "Ако Валери Симеонов беше само вицепремиер, но не и председател на НФСБ, щях да бъда неотстъпчив за неговата оставка.  Това стана ясно от думите на министър-председателят Бойко Борисов в предаването „Тази сутрин“ по  бТВ . „Няма да правим нов кабинет. Ще има рокади на министри, просто сега не е моментът да правя рокади. Валери Симеонов е председател на партия в коалиционния съвет, той не е само вицепремиер. Ако беше само вицепремиер, а не беше и председател на НФСБ, аз щях да бъда неотстъпчив за неговата оставка“, коментира Борисов.  \r\nЗа Пакта за миграция на ООН той обясни, че на коалиционния съвет са решили да не го подкрепят, защото в тази обстановка знаят какво ще се говори. „В същото време, България е единствената държава в Европа, която успя да се справи с миграционния поток“, каза още той.", "date": "2018.11.15", "title": "Премиерът Бойко Борисов: Ако Валери Симеонов беше само вицепремиер, но не и председател на НФСБ, щях да бъда неотстъпчив за неговата оставка"}
{"url": "http://www.focus-news.net/news/2018/11/15/2590583/parlamentat-prodalzhava-rabota-sas-131-deputati-v-plenarna-zala.html", "text": "Парламентът продължава работа със 131 депутати в пленарна зала, предаде репортер на  Агенция „Фокус“ . Предстои гласуване на първо четене промени в Наказателния кодекс за защита на жертвите на домашно насилие, внесени от ПГ на ГЕРБ. ПГ на БСП и ДПС продължават да не се регистрират в зала в началото на пленарните заседания. От ПГ на „Воля“ вече участват в кворума, като се регистрират. \r\nБиляна ИВАНОВА", "date": "2018.11.15", "title": "Парламентът продължава работа със 131 депутати в пленарна зала"}
{"url": "http://www.focus-news.net/news/2018/11/15/2590587/predsedatelyat-na-ns-tsveta-karayancheva-ne-tryabva-da-sme-zriteli-na-domashnoto-nasilie-doshlo-e-vremeto-za-realni-deystviya.html", "text": "Трябва да сме не зрители на домашното насилие, а участници в предотвратяването му. Това каза председателят на Народното събрание Цвета Караянчева в дебатите по първото четене на промените в Наказателния кодекс за защита на жертвите на домашно насилие, на които тя е инициатор, предаде репортер на  Агенция „Фокус“ . „Дошло е времето за реални действия“, заяви тя. „Домашното насилие е страшно явление, удря по достойнството на хората“, коментира Цвета Караянчева и уточни, че предлаганите промени целят борба с домашното насилие като цяло, не само срещу жени. „Всяка жена има право да влезе във връзка и да излезе от нея, когато сама реши. Всеки гражданин има това право“, посочи председателят на парламента. „Жертвите трябва да знаят, че ще има начин, по който да сезират органите на реда“, обяви Цвета Караянчева. „Момче и момиче имат любовна връзка за няколко месеца, без брак. Момичето решава, че трябва да излезе от връзката. Момчето всеки ден й оставя по една роза на колата. Момичето е в стрес и истерия, когато излиза и вижда розата. Пред МВР той казва, че нищо не прави като й поставя роза на колата. Да, но това е системно и психическо насилие. Ако не се вземат мерки - това може да прерасне в убийство или самоубийство“, даде пример тя. \r\nБиляна ИВАНОВА", "date": "2018.11.15", "title": "Председателят на НС Цвета Караянчева: Не трябва да сме зрители на домашното насилие, дошло е времето за реални действия"}
{"url": "http://www.focus-news.net/news/2018/11/15/2590588/predsedatelyat-na-komisiya-sadebna-administratsiya-i-sadeben-administrator-ot-sasht-obsadiha-upravlenieto-na-sadebnata-administratsiya.html", "text": "Опит и добри практики в мениджмънта на съдебната администрация обсъдиха на среща във Висшия съдебен съвет Боряна Димитрова – член на Съдийската колегия и председателят на комисия „Съдебна администрация“ към СК, Кристофър Райън – съдебен администратор на щат Колорадо - Съединени американски щати, и Красимир Мазгалов – член на УС на Съюза на съдиите в България. Това съобщиха от пресцентъра на  Висшия съдебен съвет . Гостът представи своята работа в областта на управлението на човешките ресурси, финансирането и информационните технологии в съдебната система, както и опит в районирането на съдебната карта на щата Колорадо. Той акцентира на въведеното в съдебната система на щата електронно правосъдие и работа изцяло с дигитализарани дела, както и на възникналите с това нови функции за съдебните служители. \r\nДимитрова поиска информация за приложението на медиацията и създадените в съдилищата на щата медиационни центрове. Тя сподели усилията на българските съдилища да популяризират медиацията с разкриването на медиационни центрове в окръжните съдилища. Членът на ВСС посочи стремежа на Съвета да работи за реформа на съдебната администрацията на съдилищата, посредством която магистратите да бъдат разтоварени от много административни дейности. Г-жа Димитрова отбеляза също възможността за обмяната на добри практики в реформата на съдебната карта на двете съдебни системи.", "date": "2018.11.15", "title": "Председателят на комисия „Съдебна администрация“ и съдебен администратор от САЩ обсъдиха управлението на съдебната администрация"}
{"url": "http://www.focus-news.net/news/2018/11/15/2590590/veliko-tarnovo-nyama-postradali-pri-katastrofata-po-patya-pleven-byala-pri-selo-maslarevo-intsidentat-e-predizvikan-ot-tovaren-avtomobil-koyto-se-e-obarnal-na-patnoto-platno.html", "text": "Няма пострадали при катастрофата по главен път Плевен – Бяла в района на село Масларево. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Инцидентът е предизвикан от товарен автомобил, който се е обърнал на пътното платно. Причините са в процес на установяване. Състоянието на шофьора е добро. Отсечката остава затворена до преместване на превозното средство. Трафикът се регулира от служители на „Пътна полиция“. \r\nЛуиза ТРАНЧЕВА", "date": "2018.11.15", "title": "Велико Търново: Няма пострадали при катастрофата по пътя Плевен – Бяла при село Масларево, инцидентът е предизвикан от товарен автомобил, който се е обърнал на пътното платно"}
{"url": "http://www.focus-news.net/news/2018/11/15/2590592/vidin-600-grama-kanabis-sa-izzeti-pri-proverka-na-lek-avtomobil-v-dimovo.html", "text": "600 грама канабис са иззети при проверка на лек автомобил в Димово. Това съобщиха от  ОДМВР - Видин . Около 23.30 часа на 14 ноември в Димово полицейски служители спрели за проверка лек автомобил „Фолксваген Голф“, управляван от 23-годишен мъж от Видин. С него пътувал и 22-годишен жител на града. При последвало претърсване, във фабрична кухина на таблото на колата, служителите на реда открили два пакета със зелена суха листна маса. Тревата, с общо тегло 600 грама, реагирала на канабис при полевия наркотест. Шофьорът бил изпробван с техническо средство „Drug test 5000“, при което уредът реагирал положително на амфетамин. Водачът и спътникът му са задържани с полицейска мярка за срок до 24 часа. Работата на разследващите продължава, по случая в ОДМВР - Видин е образувано досъдебно производство.", "date": "2018.11.15", "title": "Видин: 600 грама канабис са иззети при проверка на лек автомобил в Димово"}
{"url": "http://www.focus-news.net/news/2018/11/15/2590593/api-podpisan-e-dogovorat-za-izgrazhdaneto-na-145-km-ot-pat-i-8-mezhdu-gkpp-kalotina-i-dragoman.html", "text": "Председателят на Управителния съвет на Агенция „Пътна инфраструктура“ инж. Светослав Глосов подписа договора за проектиране и строителство на 14.5 км от път І-8 Калотина - Софийски околовръстен път, в участъка от ГКПП „Калотина“ до пътния възел при Драгоман (от км 1+000 до км 15+500). Това съобщиха от пресцентъра на  Агенция „Пътна инфраструктура“ . Изпълнител на отсечката ще е „СТРАБАГ БПА“ ДЗЗД, с участници: „Щрабаг“ ЕАД, „Страбаг Сп. з.о.о., Полша“ и „Битумина ГмбХ-България“ ЕООД. Стойността на договора е 137 491 883.28 лв. без ДДС. Част от средствата за финансиране са осигурени по Механизма за свързване на Европа на ЕС, а останалите са от републиканския бюджет.  \r\nОтсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман. Ще бъдат построени 10 големи съоръжения, две от които са при пътните възли „Калотина“ и „Драгоман“. Срокът за изпълнение на обществената поръчка е 852 календарни дни, от които 122 дни са за изработване на техническия проект. \r\nПредстои подписването и на договора за изграждането на още 17 км от път I-8 - между Драгоман и Сливница. Този участък ще се изпълнява от „ГБС Инфраструктурно строителство“ АД.  \r\nПът І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута и е най-краткият път, свързващ Западна Европа с Близкия и Средния Изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”. \r\nМодернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.", "date": "2018.11.15", "title": "АПИ: Подписан е договорът за изграждането на 14.5 км от път I-8 между ГКПП „Калотина“ и Драгоман"}
{"url": "http://www.focus-news.net/news/2018/11/15/2590589/kmetat-na-sofiya-yordanka-fandakova-inovativnite-mladi-hora-sa-golemiyat-potentsial-na-nashiya-grad.html", "text": "Иновативните млади хора са големият потенциал на нашия град. Това каза кметът на София Йорданка Фандъкова на откриването на четвъртото издание на Startup Europe Summit в Интер Експо Център, предаде репортер на  Агенция „Фокус“.   \r\n„За мен е огромна чест да приветствам всички наши гости в нашия град. Благодаря на еврокомисаря Мария Габриел, че избра именно София за провеждането на тази толкова важна среща, която дава огромен стимул на предприемчивите, млади хора, които променят нашите градове и региони“, заяви Фандъкова. „Днес светът е ваш, днес градът е ваш, вие сте нашата надежда за по-бърза промяна и модернизация на нашите градове“, обърна се Фандъкова към присъстващите предприемачи. „Важно е всички ние да работим в подкрепа на младите и иновативни хора, на професионалистите“, допълни кметът на София. По думите ѝ в последните години столицата се е утвърдила като регионален център на комуникационните и информационните технологии и над 40 хил. души са заети в тези сфери. „Работата ми като кмет ме е научила, че не всичко може да стане с бързината на дигиталния свят, но съм убедена, че новите цифрови технологии ще помогнат да имаме повече и по-бързи отговори и да решаваме повече проблеми“, каза още Фандъкова.", "date": "2018.11.15", "title": "Кметът на София Йорданка Фандъкова: Иновативните млади хора са големият потенциал на нашия град"}
{"url": "http://www.focus-news.net/news/2018/11/15/2590584/premierat-boyko-borisov-balgariya-se-pozitsionira-dobre-moga-da-uverya-kolegite-v-evropa-che-shte-rabotim-taka-che-da-padne-tseliyat-mehanizam-za-satrudnichestvo-i-proverka.html", "text": "България се позиционира добре, мога да уверя колегите в Европа, че в следващите месеци ще работим така, че да падне целият механизъм за сътрудничество и проверка. Това каза премиерът Бойко Борисов в предаването  „Тази сутрин“ по bTV . Според Борисов България стои много добре на международната сцена. По думите му страната е получила много добър доклад от Европейската комисия по Механизма за сътрудничество и проверка. „Той отговори на много въпроси. Мога да уверя колегите в Европа, че в следващите месеци така ще работим, че да падне целият механизъм. Убеден съм, че вече и след този доклад ще разговаряме с колегите от Холандия. Те чакаха добър доклад – мисля, че сега го имат, и по въздух и вода България ще влезе в Шенген“, каза още премиерът. \r\nПо темата за бонусите на депутатите и актуализацията на техните заплати премиерът Борисов заяви, това е рядко популистки ход. По думите му за депутатите това са 90 лв. „Но тук не влизат само президентската заплата, не само правителството, но и Съдебната система. Правили сме го и преди – ще го направим пак“.  \r\nМинистър-председателят каза още, че правителството работи за достоен живот на българите. „Работим, за да имат метро, което не са имали, за да имат магистрали, за да имат по-високи доходи и да настигнем другите страни“, добави Борисов.", "date": "2018.11.15", "title": "Премиерът Бойко Борисов: България се позиционира добре, мога да уверя колегите в Европа, че ще работим така, че да падне целият механизъм за сътрудничество и проверка"}
{"url": "http://www.focus-news.net/news/2018/11/15/2590594/sliven-obshtinskiyat-savet-razglezhda-promeni-v-byudzheta-na-obshtinata.html", "text": "Общински съвет – Сливен разглежда на свое заседание промени в бюджета на Общината, предаде репортер на  Радио „Фокус“ – Сливен . Една от причините това да се наложи е промяната на План-сметката за дейностите по събиране, извозване и депониране на битови отпадъци в общината. Допълнителни средства са необходими и за извършване на строително-монтажни работи по Оперативна програма „Региони в растеж“. Очаква отпуснатите 90 000 лв да бъдат възстановени на Общината до края на годината. Постъпили са приходи от Сливенския симфоничен оркестър, които ще бъдат използвани за допълнителни разходи и възнаграждения. Други разходи са свързани с населените места за изграждане на гробищен парк, ремонт на покриви на няколко читалища, откриване на нова паралелка в детска градина и др. \r\nЩе бъде разгледан и гласуван Проект на Наредба за изменение и допълнение на Наредбата за условията и реда за отпускане на стипендии и финансово стимулиране на деца и младежи с изявени дарби от града. Запазени са досегашните области за отпускане на стипендии: наука и техника, изкуство и култура и спорт, стипендиите, свързани с финансово тимулиране,стипендия „Хаджи Мина Пашов”. Отпускат се  годишни, месечни и еднократни стипендии. \r\nОбщинските съветници ще разглеждат и гласуват определяне на основните месечни заплати на кметовете на населените места. Те ще се увеличат с 50 лв. \r\nМестният парламент ще гласува и приемане на Вътрешни правила за реда и условията, при които ще бъдат проверявани декларациите на кметовете и кметските наместници по силата на Закона за противодействие на корупцията и за отнемане на незаконно придобитото имущество. Ще бъде гласувана и бюджетна прогноза за периода 2019 – 2021 г. \r\nВ дневния ред са включени и предложения за разпореждане с общинска собственост, отпускане на финансови средства, както и финансови помощи на социално-слаби и в тежко здравословно състояние граждани. \r\nДве са допълнителните точки от дневния ред, които ще гласуват общинските съветници. Едната е свързана с продажба на имот, който е частна общинска собственост, намиращ се в едно от населените места на общината. Втората точка касае промяна на собствеността от държавна публична собственост в частна публична собственост на част от републиканския път Градец – Ичера – Сливен, в участъка ул. „Раковски“, бул. „Панайот Хитов“ и „Макгахан“. Промяната на сбствеността ще даде възможност да се ремонтират проблемните участъци с европейски или общински средства и да се изградят велоалеи. \r\nЛюдмила ЙОРГОВА", "date": "2018.11.15", "title": "Сливен: Общинският съвет разглежда промени в бюджета на Общината"}
{"url": "http://www.focus-news.net/news/2018/11/15/2590595/evrokomisar-mariya-gabriel-startirashtite-predpriyatie-sa-v-osnovata-na-nasheto-vreme.html", "text": "Стартиращите предприятие са в основата на нашето време. 21 век е време на startup-ите. Това каза българският еврокомисар по въпросите на цифровата икономика и общество Мария Габриел на откриването на четвъртото издание на Startup Europe Summit в Интер Експо Център, предаде репортер на  Агенция „Фокус“ . Мария Габриел заяви, че е горда да открие най-високия форум, посветен на стартиращите компании, именно в София. „ЕК организира едно от най-важните събития тук, в България. За мен това е много символно. Имаме идеята да покажем потенциалът на Централна и Източна Европа и на Западните Балкани. Гордея се, че толкова много хора се интересуват от това събитие и за пръв път събираме повече от 500 души“, посочи тя. Мария Габриел благодари на премиера Борисов за ангажираността му към събитието и действията, които предприема българското правителство в подкрепа на startup-ите. „По този начин България е важен участник в оформянето на силна Европа“, каза тя. „Благодаря ви, че излъчвате толкова силно послание към младите хора“, допълни Мария Габриел. По думите ѝ трябва да се гарантира осигуряването на достатъчно публични и частни инвестиции за развитието на startup-ите.", "date": "2018.11.15", "title": "Еврокомисар Мария Габриел: Стартиращите предприятие са в основата на нашето време"}
{"url": "http://www.focus-news.net/news/2018/11/15/2590597/predsedatelyat-na-abv-rumen-petkov-zapozna-ruskiya-poslanik-n-pr-anatoliy-makarov-s-pozitsiyata-na-partiyata-po-dogovora-za-likvidirane-na-raketite-sas-sreden-obseg-na-deystvie.html", "text": "Председателят на АБВ Румен Петков връчи на руския посланик Н. Пр. Анатолий Макаров позицията на политическата сила по договора за ликвидиране на ракетите със среден обсег на действие. Това съобщиха от пресцентъра на  ПП АБВ . В нея се настоява за активни преговорни действия между Русия и САЩ, за да могат всички резерви относно изпълнението на този договор да бъдат решени чрез равнопоставен, прозрачен диалог, в който да бъдат включени и всички заинтересовани страни, а именно партньорите от НАТО и ЕС.  \r\nПетков е информирал руския посланик, че ПП АБВ много ясно ще поиска от българските институции да заявят, че страната ни няма място в надпреварата във въоръжаването и няма да допусне на своя територия чужди ракетни установки или ядрено оръжие, както това е било през целия период от време, който последва след Втората световна война.  \r\n„Припомних на Н. Пр. посланик Макаров, че страната ни бе задължена да ликвидира своите ракетни установки и войски, като посочих, че евентуална дискусия за това у нас  наново да бъдат разположени ракети е абсурдна“, заяви Петков. „Ще настояваме и българските институции да се обединят около инициатива пред нашите партньори в ЕС и НАТО, за преосмисляне на системата за европейска сигурност, както и да работят за инициирането на преговори подобни на тези, който доведоха до създаването на Организацията за сигурност и сътрудничество в Европа. Считаме, че е необходимо  предприемането на ефективни мерки за гарантиране на сигурността на държавите от Стария континент. Нещо, за което  АБВ от години настоява и каквито гласове вече прозвучаха и от страна на държави като Франция и Германия“, посочи още председателят на АБВ.  \r\nПозицията на партията ще бъде представена и пред посолствата на страните членки на ЕС, както  и пред всички заинтересовани държави.", "date": "2018.11.15", "title": "Председателят на АБВ Румен Петков запозна руския посланик Н. Пр. Анатолий Макаров с позицията на партията по договора за ликвидиране на ракетите със среден обсег на действие"}
{"url": "http://www.focus-news.net/news/2018/11/15/2590596/veliko-tarnovo-xvii-natsionalna-nauchna-konferentsiya-biblioteki-chetene-komunikatsii-zapochva-v-grada.html", "text": "Конференция под надслов „Библиотеки, четене, комуникации“ започва във Велико Търново. Това е XVII издание на националния форум с международно участие, съобщи за  Радио „Фокус“ – Велико Търново  зам.-директорът на великотърновската библиотека Калина Иванова. Организатори на форума, който е под патронажа на кмета инж. Даниел Панов, са Регионална народна библиотека „Петко Р. Славейков” и Великотърновски университет „Св. Св. Кирил и Методий”. В програмата през настоящата година са включени 54 доклада. Конференцията ще продължи два дни – днес и утре, като официалното откриване е от 13.00 часа и ще се проведе в читалнята на културната институция. През настоящата година тя е посветена на 190-годишнина от рождението на Отец Матей Преображенски, както и на темата за детската книга и четенето в ранна възраст.  \r\nОбщо участниците във форума са 63-ма, 10 от които са от САЩ, Русия, Сърбия, Гърция и Франция. 22 са докладите, посветени на живота и делото на Отец Матей Преображенски. Останалите са за приобщаването на децата към четенето и ролята на родителите и на обществените библиотеки за привличане на интереса на децата към четенето. Сред лекторите са президентът Петър Стоянов,преподаватели от Великотърновския и Шуменския университет и представители на научните среди. Пленарни доклади по темата за детското четене ще изнесат проф. Петър Стефанов и  доц. Пламен Антов от Великотърновския университет, а за Отец Матей Преображенски ще говорят акад. Иван Радев и проф. д-р Пламен Павлов. \r\nОсвен това в 15.00 часа във фоайето на библиотеката ще бъде открита изложба с графики на проф. Никола Хаджитанев, посветена на живота и делото на Отец Матей Преображенски. \r\nНадежда КРЪСТЕВА", "date": "2018.11.15", "title": "Велико Търново: XVII Национална научна конференция „Библиотеки, четене, комуникации“ започва в града"}
{"url": "http://www.focus-news.net/news/2018/11/15/2590601/zhivko-todorov-kmet-na-stara-zagora-grazhdanite-sa-nay-vazhni-i-zatova-nie-im-dalzhim-otchet-za-svarshenoto-za-da-znayat-za-kakvo-otivat-parite-im.html", "text": "Гражданите на Стара Загора са най-важни. Те имат права и задължения и са данъкоплатци. Затова ние им дължим отчет за свършеното, за да знаят, за какво отиват парите им. Това каза пред старозагорската общественост кметът Живко Тодоров, по време на отчета си за 2018 г., в препълнената зала на хотел „Мериан Палас“, в сряда вечерта, съобщиха от пресцентъра на  Община Стара Загора . Той подчерта, че всички старозагорци, които са гласували на изборите през 2015 г., са дали своето доверие за изпълнението на определена програма, възложили са да бъдат осъществени поставените задачи и трябва да бъдат информирани как това се случва.  \r\nНа събитието присъстваха зам.-председателят на Народното събрание Емил Христов, областният управител Гергана Микова, народни представители от Старозагорски регион, зам.-кметовете Йордан Николов, Иванка Сотирова, Красимира Чахова и Янчо Калоянов, кметовете на Казанлък Галина Стоянова, на Гурково Иван Иванов, на Мъглиж Господин Господинов, на Павел баня Станимир Радевски, както и омбудсманът Надежда Чакърова, представители на държавните, културните и образователните институции в града, на спортните клубове и бизнеса, неправителствените организации и синдикатите, на болничните и социалните заведения, медиите, браншовите организации и др. \r\nКметът коментира в детайли изпълнението на приоритетите на Общината през изминалата 2018 година – подобряване на образователната и културна инфраструктура, благоустрояване и инвестиции, култура и спорт.  Финанси \r\n„Стремим се общината да не влиза в задължения и да изпълнява ангажиментите си с наличните ресурси. От 2012 г. не сме вдигали данъците, тогава променихме такса смет, която отново остана с най-ниски граници в сравнение с големите градове“, подчерта Живко Тодоров. Той обясни, че е споделил свое мнение относно данъка за МПС и замърсяването, което идва от определени автомобили. „Който замърсява повече въздуха и атмосферата, би трябвало да плаща и по-висок данък. Изповядвам мнението, че във всеки един данък трябва да има заложена философия, смисъл и дух“, каза кметът. И бе категоричен, че това е дебат, който трябва да се води в обществото по цивилизован начин, и че целта не е да се събират приходи в бюджета. „Вижда се, че правим повече неща без да се вдигат данъците, при положение, че минималната работна заплата се вдига всяка година. Оправяме се с по-голяма прозрачност, свалихме и цените на извършваните услуги. За сметоизвозване преди сме плащали 7,5 млн. лв. на година, а сега по 6,5 млн. лв., което са 8 млн. лева спестени за два управленски мандата. Намалихме сериозно и цените за асфалтиране на улици и за тротоари. При нас те са едни от най-ниските. Свалихме и цената за осветление с 30%, внедрихме и енергийната ефективност“, обясни Живко Тодоров.  \r\nОбщината провежда консервативна финансова политика при стриктно спазване на бюджетната дисциплина. Международната рейтингова агенция „Стандарт енд Пуърс“ потвърди дългосрочния ѝ кредитен рейтинг „ВВВ-“ със стабилна перспектива.  Индустриална зона „Загоре“ \r\n„Една от опорните точки е, че в общината няма инвестиции и, че старозагорският бизнес изостава. Смея да твърдя, че ние имаме основание да се гордеем с него. Благодарение на старозагорския бизнес безработицата е рекордно ниска - едва 2,6%, като се запазва и нивото на раждаемостта. Въпреки това учредихме индустриална зона „Загоре“ в границите на града, с комуникации, инфраструктура – вода, ток и канализация, с удобен градски транспорт“, обясни кметът.  \r\nВ момента е готов и ПУП на зоната. Акционер в нея, с вноска от 3,5 млн. лв., стана и държавата, в лицето на Национална компания „Индустриални зони“ ЕАД.   \r\n„Ще има ефект за града – по-висока заетост, ще се плащат данъци в бюджета на общината“, категоричен бе Живко Тодоров. \r\nСпоред Стефан Шоселов, председател на Съвета на директорите на „Загоре“, към този момент има висок интерес към зоната. Той призова местния бизнес да бъде активен и да се възползва от изключително атрактивните 22-25 евро цена за кв м. „Благодаря за перфектната работа между общината и бизнеса. Всичко се осъществи в рамките само на една година – от раждането на идеята до изработването на ПУП, което е похвално“, подчерта Стефан Шоселов.   Строителство и инвестиции \r\n„Част от инвестициите в града са от европейски фондове и благодарение на тази помощ много български градове бяха обновени, в това число и Стара Загора. За да изберем добрите и хубави проекти работихме в тясно сътрудничество с  браншовите организации на архитектите, като се поучихме от стари грешки“, отбеляза градоначалникът. \r\nТой подчерта, че „Аязмото“ е емблематичен за града обект, който е имал нужда да бъде обновен. Понесени са много критики по време на строителството, защото хората са чувствителни по отношение на него, но резултатът вече се вижда. Очакванията са голяма част от старозагорци да са удовлетворени и да се гордеят с направеното.  \r\n„Проектът за надлеза над бул. „Славянски“ силно разбуни духовете и е конфликтен, защото затворихме почти цялото движение в града за изпълнението му, което създаде много неудобства за гражданите. Мостът беше опасен,“ категоричен бе Живко Тодоров. И добави, че удобствата ще са много повече – четири платна за движение, нормални тротоари, велоалея, както и две кръгови кръстовища. Ще бъде изградена и допълнителна пътна лента за завиване надясно на кръстовището с бул. „Христо Ботев“, което ще облекчи трафика и ще се избегне получаването на тапи.  \r\n„При проекта за центъра и неговото забавяне има обективни и субективни причини. Строителството бе спряно за няколко месеца от Института по паметниците на културата, заради откритите гробове пред общината. ВиК приключиха преди седмица своята работа. Считам, че до края на годината ще завършим обекта“, увери кметът. Той бе категоричен, че ако до 20 декември изпълнителят не е готов ще трябва да плаща неустойки. „Харесвам този проект и той е за доброто на града. Старата затворена от двете страни улица не отиваше на Стара Загора. Хората тук заслужават хубав център с европейски облик“, сподели той.  \r\nДо момента са сключени 75 договора с Българска банка за развитие за обновяване и саниране на жилищни сгради. 65 от тях са отчетени пред МРРБ, окончателно са приети и предадени на собствениците за експлоатация. Още 145 сгради в Стара Загора очакват финансиране по програмата, стана ясно от отчета. \r\nПреди няколко седмици бе възложено продължението на новия парк „Артилерийски“, през който ще минава продължението на ул. „Хр. Ботев“. „Там трябваше да има жилищен комплекс. Ние не искахме това и взехме политическо решение да стане паркова територия. Изградихме северната част и убедихме премиера за останалите 40 дка, които трябваше да са застроени също със жилища“, подчерта градоначалникът. Той съобщи, че там ще бъдат построени храм, за което е разговаряно с митрополита, нов скейтпарк по европейски стандарт и много зелени площи, които искат старозагорци.  \r\n„Относно градския транспорт – много хора ни хулиха през 2012 г., когато прекратихме договорите с частните превозвачи. Сега резултатът е нови тролеи, автобуси и спирки, предстоят въвеждането на телематика, на камери и „умни“ светофари, припомни Тодоров. Важни транспортни артерии се ремонтират успешно, сред тях са бул. „Руски“, „Св. отец Паисий“, които са и с изцяло подновена ВиК инфраструктура.  \r\nКметът се спря също и на проектите от образователната и културната инфраструктура, които са в процес на изпълнение, както и на онези, които ще започнат през следващата година. Завършена е сградата на Националната гимназия по ветеринарна медицина, реновират се ЕГ „Ромен Ролан“, СУ „Железник“, СУ „Иван Вазов“, ОУ „Веселин Ханчев“, детски градини „Звездица“ и „Звънче“, връща се към живот и къщата на Николай Лилиев, обзавежда се Музей „Литературна Стара Загора“, одобрен е идейният проект за Летния театър. „Амбициозно подхождаме и към зоопарка, който може да е пример за цяла България“, отбеляза Живко Тодоров. Той посочи, че над 100 000 души го посещават на година, а броят им ще скочи многократно след реализиране на подобренията. За „Самара 1“ има одобрен проект по ПУДООС. Догодина започва работа и по руския пазар, който предстои да бъде преобразен - модерен и закрит, а улицата до него ще бъде с четири платна.  \r\nПо време на отчета кметът Живко Тодоров и всички присъстващи в залата аплодираха Мария Жекова, за дарението на имот за над 1 млн. лв. в центъра на града, което тя направи през миналата година. Според волята на дарителя, през 2019 г. общината ще изгради там Културен център за талантливи деца. Общината ще подкрепи и младите математици на Стара Загора, които носят медали от всички краища на света. „Разговаряли сме с Любомир Любенов и искаме да създадем център за таланти, където те ще имат всички условия за обучение“, съобщи кметът.  \r\n„Имаше обвинения, че за спорта правим прекалено много, но 2018 г. е годината на културата. И в единия, и в другия ресор се постигна изключително много и се надгражда постоянно. Поздравявам ръководителите на операта, на театрите и галерията за добрата работа“, каза Живко Тодоров.    \r\nВ 25 села в общината са проведени ремонти на обща стойност 113 054 лв. На нов пенсионерски клуб се радват жителите на с. Казанка, ремонтирани са пенсионерския клуб и читалището в Загоре, ремонт на покрива и вътрешен ремонт е направен на пенсионерския клуб в с. Калитиново на стойност близо 50 000 лв. Над 30 000 лв. е стойността на ремонта на здравната служба в с. Преславен, отчете кметът.  \r\nБлизо 290 000 лв. е стойността на извършения текущ ремонт на четвъртокласната пътна мрежа в община Стара Загора. Благоустроени са улици в селата Богомилово и Маджерито, ремонтирана е тротоарна настилка в с.Хан Аспарухово за над 46 000 лв. С осигурените 700 000 лв. от Агенция Пътна инфраструктура е извършен ремонт на пътя от с. Старозагорски минерални бани до с. Пъстрово. С 1 млн. лв. е реконструиран пътят с.Борово – с. Михайлово.  \r\nПо време на отчета Живко Тодоров призова всички старозагорци да ценят и пазят направеното. Заради непрекъснатите посегателства върху целостта на близо 80-те детски площадки и 8-те открити игрища за футбол и баскетбол, е създадена група към звено „Озеленяване и комунални дейности“, която следи за безопасността на местата за игра и необходимите ремонтно-възстановителни дейности. Това лято бяха ремонтирани 49 детски площадки, поразени от вандалски прояви, за което са изхарчени близо 52 хил. лв. Върви подмяна и на изпокъсаните оградни мрежи на 8-те игрища за футбол и баскетбол, създадени през последните няколко години.", "date": "2018.11.15", "title": "Живко Тодоров, кмет на Стара Загора: Гражданите са най-важни и затова ние им дължим отчет за свършеното, за да знаят, за какво отиват парите им"}
{"url": "http://www.focus-news.net/news/2018/11/15/2590598/ministar-nikolina-angelkova-turizmat-ima-dyal-ot-104-ot-svetovniya-bvp-dava-zaetost-na-nad-113-mln-dushi-po-sveta-i-balgariya-e-chast-ot-tezi-polozhitelni-tendentsii.html", "text": "Туризмът има дял от 10,4% от световния БВП, като дава заетост на над 113 млн. души по света и България е част от тези положителни тенденции. Това каза министърът на туризма Николина Ангелкова по време на 2-рия Международен конгрес на световните цивилизации и историческите маршрути, предаде репортер на  Агенция „Фокус“ . \r\n„За втори път България има честта да бъде домакин на такова престижно събитие. Искам да благодаря на Световната организация по туризъм, че за втори път гласува доверие на страната ни за провеждането и домакинството на форума. Това ни дава възможност да видим как световните цивилизации могат да бъдат върнати чрез туризъм. Тук е мястото да посоча, че в  рамките на срещата на високо ниво ще отправим поглед  върху ключовата роля на правителствата за опазването на културното наследство и развитието на туристическите маршрути, което изисква високо трансгранично сътрудничество“, каза още Ангелкова. \r\nТя посочи, че през хилядолетията, които бележат напредъка на човечеството, цивилизациите са процъфтявали и са западали, но са ни оставили своето културно наследство. „Това наследство показва върха на човешките постижения. То е не само в литературата и изкуството, но и в историите, които ни се предават от нашите предци. Културното наследство разказва нашата обща история и затова трябва да го пазим и да го предаваме на бъдещите поколения. Съхранявайки културното наследство, можем да започнем международен диалог за общото между нас, възприемайки културата не като нещо статистично, а като динамична система от ценности, която постоянно се развива“, заяви министърът на туризма.  \r\nАнгелкова посочи, че туризмът е доказал потенциала си като един от основните генератори на растеж на световната икономика. „Той има дял от 10,4% от световния брутен вътрешен продукт и дава заетост на над 113 млн. души по света. България е част от тези положителни тенденции – туризмът има дял от почти 13% от БВП и работим упорито страната ни да се наложи като четирисезонна дестинация“, коментира тя. „Всички мерки, които взима правителството за развитието на българския туризъм, доведоха до поредица от рекордни резултати – през 2017 г. общият брой на туристическите посещения на чужденци достигна над 8 млн. души, които е с 1 милион повече от населението на страната“, обясни Ангелкова. \r\nМинистърът посочи, че туризмът е преживяване. „Той свързва по най-естествен начин хора и култури и това е безценно. Пътуването започва с една малка стъпка, но направена с широко отворени очи“, каза още Ангелкова. \r\nЦветилена СИМЕОНОВА", "date": "2018.11.15", "title": "Министър Николина Ангелкова: Туризмът има дял от 10,4% от световния БВП, дава заетост на над 113 млн. души по света и България е част от тези положителни тенденции"}
{"url": "http://www.focus-news.net/news/2018/11/15/2590603/stara-zagora-do-1300-chasa-dvizhenieto-se-osashtestvyava-v-izprevarvashta-i-aktivna-lenta-po-avtomagistrala-trakiya-km-208-v-posoka-burgas.html", "text": "До 13.00 часа днес движението по автомагистрала „Тракия“ в района на пътен възел „Стара Загора“ при км 208 в посока Бургас се осъществява в изпреварваща и активна лента поради ремонтни дейности в аварийната лента. Това съобщиха от пресцентъра на  Агенция „Пътна инфраструктура“ . Движението се регулира от сигналисти.", "date": "2018.11.15", "title": "Стара Загора: До 13.00 часа движението се осъществява в изпреварваща и активна лента по автомагистрала „Тракия“ км 208 в посока Бургас"}
{"url": "http://www.focus-news.net/news/2018/11/15/2590582/ministerstvo-na-pravosadieto-nikola-gruevski-ne-e-balgarski-grazhdanin.html", "text": "Никола Груевски не е български гражданин и не е подавал документи за българско гражданство. Това съобщиха от пресцентъра на  Министерството на правосъдието  във връзка с публикации на медии, че Никола Груевски е избягал в Унгария с български паспорт. От министерството посочват също, че по данни на МВР Груевски няма издаден български паспорт.", "date": "2018.11.15", "title": "Министерство на правосъдието: Никола Груевски не е български гражданин"}
{"url": "http://www.focus-news.net/news/2018/11/15/2590605/plovdiv-50-godishna-velosipedistka-e-zaginala-na-myasto-sled-kato-e-padnala-na-patnoto-platno-i-e-bila-pregazena-ot-lek-avtomobil-v-selo-stryama.html", "text": "50-годишна велосипедистка е загинала на място, след като е паднала на пътното платно и е била прегазена от лек автомобил в село Стряма, община Раковски. Това съобщи за  Радио „Фокус“-Пловдив  говорителят на ОДМВР-Пловдив. Инцидентът е станал около 17.40 ч. на 14 ноември в района на индустриална зона в село Стряма. Лек автомобил „Пежо“ е прегазил падналата на пътното платно жена. Тя е загинала на място. \r\nШофьорът на колата, на 43 години, е тестван за употреба на алкохол и наркотични вещества, резултатите са отрицателни. Той е задържан е за срок до 24 часа. В Районно управление на МВР – Раковски е образувано досъдебно производство във връзка с пътно-транспортното произшествие. Работата по цялостното изясняване на обстоятелствата около инцидента продължава. \r\nЦветана ТОНЧЕВА", "date": "2018.11.15", "title": "Пловдив: 50-годишна велосипедистка е загинала на място, след като е паднала на пътното платно и е била прегазена от лек автомобил в село Стряма"}
{"url": "http://www.focus-news.net/news/2018/11/15/2590591/vecher-makedoniya-kak-nikola-gruevski-raztopi-sartseto-na-viktor-orban.html", "text": "Близостта между премиера на Унгария Виктор Орбан и бившия премиер на Македония Никола Груевски датира отдавна и може да се види в начина на управление на двамата. Те взимаха подобни решения, излизаха с подобни позиции, осъществяваха редовни среща. Това, което ги свързва най-много е национализма и тяхната тенденция да управляват всеки сегмент от обществото, включително медиите, пише  електронното издание на македонския вестник \"Вечер\" . \r\nКакто отбелязва изданието, тази тенденция в Македония е продължила и след като ВМРО-ДПМНЕ загуби властта. В страната, както твърди „Вечер“, е започнал да се влива унгарски капитал в македонските медии, близки до сега опозиционната партия. В много кратък период две фирми с унгарски капитал – „Таргет Медиа“ и „Адинамик Медиа“ са закупили онлайн порталите „Нетпрес“, „Република“, „Курир“ и телевизия „Алфа“. Според изследване на неправителствена организация, двете лица, които се явяват собственици на тези фирми, Петер Шатц и Агнеш Адамик, са градили кариерите си в медиите точно по време на управлението на Орбан и подкрепят неговите политики. Те развиват своя медиен бизнес в няколко държави в региона, сред които Македония. \r\nПознат като „малкия Путин“, както пише вестникът, в сърцето на Европа, 55-годишният унгарски премиер беше първият ръководител на правителство, който започна да подлага на съмнение западните ценности, да насърчава национализма и по-открито да гледа към Русия. \r\nМалко, след като пое длъжността, през 2010 година, Орбан осъществи първото си официално посещение на Никола Груевски през май 2011 година и похвали своя домакин за работата му. Две години по-късно той получи ордена „8 септември“ – най-високото признание от македонския парламент за изключителни заслуги за признаването на Македония в международните отношения. \r\n„Вечер“ пише, че това се е случило точно в периода, когато Македония се е сблъскала с различни критики от международната общност заради проблемите, създадени от Груевски в демократичните процеси, върховенството на закона и свободата на медиите. \r\nДжордж Сорос, отбелязва изданието, беше общият неприятел на Орбан и Груевски. На предсрочните избори през декември 2016 година по време на служебното правителство, Орбан дойде в Скопие да подкрепи Груевски на партиен митинг. \r\nВеднага след изборите, ВМРО-ДПМНЕ и техните поддръжници започнаха кампания против Сорос и открито призоваха за „десороидизация“ на страната. Малко по-късно започна и инициативата „Стоп на операция Сорос“, в която участваха и журналисти, които работиха в медии, близки до ВМРО-ДПМНЕ, а освен това бяха гости на голямо събрание в Будапеща, където беше формирана официално „Стоп на операция Сорос“, коментира вестникът. \r\n„Унгария е пример, който трябва да се следва. Това е първата страна, която призна заплахата от Фондацията на Сорос и особено неговото искане за отваряне на границите“, пишеха част от македонските медии, според цитата на „Вечер“. \r\nНяколко месеца, след като СДСМ взе властта през май 2017 година, Орбан дойде в Охрид, за да демонстрира подкрепа за Груевски и ВМРО-ДПМНЕ, продължава изданието. Именно тогава унгарският премиер е благодарил на Груевски за това, че е „попречил на мигрантите да стигнат до Унгария“. Отношението към бежанците и бежанската криза, впрочем, беше още една от допирните точки между Орбан и Груевски. \r\nДвамата политици са разговаряли около три часа, след което маджаринът се върна в Унгария с частен самолет. \r\nЧаст от медиите твърдят, че точно на тази среща Орбан е казал на Груевски, че може да се скрие в Унгария, ако в Македония го заплашва затвор, а унгарските медии веднага след срещата са информирали, че Груевски наистина е получил такава покана, пише „Вечер“. \r\nПартиите на двамата, ВМРО-ДПМНЕ и „Фидес“ са сестрински консервативни фракции и членки на Европейската народна партия (ЕНП). \r\nСега, след като Груевски избяга на унгарска територия, идва изпитание за Орбан, който се движи по тънка линия между движещите се европейски политики и омразата към Брюксел. \r\nПревод и редакция:", "date": "2018.11.15", "title": "„Вечер“ (Македония): Как Никола Груевски разтопи сърцето на Виктор Орбан"}
{"url": "http://www.focus-news.net/news/2018/11/15/2590606/sport-ispaniya-pozvoli-na-sportistite-ot-kosovo-da-izpolzvat-natsionalnite-simvoli-na-sastezaniya-v-stranata.html", "text": "Спортистите от Косово, които участват на международни турнири в Испания, ще могат да използват знаме, химн и всички останали национални символи на страната си. Това се казва в съвместно изявление на Международния олимпийски комитет (МОК) и на олимпийския комитет на Испания. Съгласно изявлението, спортистите от Косово ще участват в състезанията при същите условия, както и останалите представители на 206-е национални федерации, които са членове на МОК.", "date": "2018.11.15", "title": "Спорт: Испания позволи на спортистите от Косово да използват националните символи на състезания в страната"}
{"url": "http://www.focus-news.net/news/2018/11/15/2590604/vezhdi-rashidov-gerb-shte-predlozha-tsarkvata-sv-stefan-v-istanbul-da-vleze-v-spisaka-sas-svetovno-kulturno-nasledstvo-na-yunesko.html", "text": "Скоро имам среща с президента на ЮНЕСКО и ще предложа „Свети Стефан“ – църквата в Истанбул за списъка със световно културно наследство на ЮНЕСКО, защото това е една перла на пъпа на Балканите. Това каза депутатът от ГЕРБ и председател на парламентарната комисия по култура и медии по време на 2-рия Международен конгрес на световните цивилизации и историческите маршрути, предаде репортер на  Агенция „Фокус“ . \r\n„Много е хубаво името на днешния конгрес. Световни цивилизации и туристически маршрути – две понятия, които не могат едно без друго. Ние, българите, колкото сме и добри, толкова и непознати – непознати, защото живяхме дълго време в една друга система, която имаше своята капсула. И светът още не ни познава – ние сме нови за него. И от 15 години усилено водим политика светът да види една много стара държава с много наслоени култури“, каза още Рашидов.  \r\nТой посочи, че малка България е щастлива държава, защото има и византийска, и римска, и ислямска култура. „Притежаваме един от най-големите архиви на ислямски документи, което също е едно от големите богатства на България. Показваме и хиляди експонати в \"Лувъра\", с което малко държави могат да се гордеят. А в момента там има и втора българска изложба – Преславското злато. И когато открихме тази изложба, президентът на \"Лувъра\" възкликна: „Защо досега не сме знаели, че има такава култура?“, каза още Рашидов и посочи, че за тези постижения е работил дълго с настоящия министър на туризма Николина Ангелкова. \r\n„Много е важен този форум, но всички ние трябва да разберем нещо много важно – визитната картичка на всеки туризъм е неговото културно наследство. България заслужено има своето място в световната култура“, посочи още Рашидов. \r\nЦветилена СИМЕОНОВА", "date": "2018.11.15", "title": "Вежди Рашидов, ГЕРБ: Ще предложа църквата „Св. Стефан“ в Истанбул да влезе в списъка със световно културно наследство на ЮНЕСКО"}
{"url": "http://www.focus-news.net/news/2018/11/15/2590608/dobrich-promeneno-e-dvizhenieto-na-gradskiya-transport-po-ul-nikola-petkov-zaradi-stroitelno-montazhni-deynosti.html", "text": "Променено е движението на градския транспорт по ул. „Никола Петков“ в Добрич заради строително-монтажни дейности, предаде кореспондент на  Радио „Фокус” – Варна . Поради присъединяване на абонати към нов водопровод се налага ул. „Никола Петков“  в частта от ул. „Росица“ до бившето училище „Дора Габе“ да бъде затворена за движение, което води до промяна и на движението на градския транспорт. Автобусни линии с номера: 124, 170, 203, 233 и 301 ще преминават през жк. „Дружба“ 3, пътниците ще използват временни спирки на ул.”Никола Петков” преди кръстовището с ул. „Росица“ и до бл.28 на жк. „Дружба“ 3. Въведената временна организация на движение на автомобили по ул. „Никола Петков“ е до 16 ноември. Въведена е също временна организация на движението на автомобили по други четири улици в Добрич . По улиците „Максим Горки“ - в участъка от ул. „Славянска“ до ул. „Кирил и Методий“, по ул. „Кирил и Методий“ - в участъка от бул. „Ген.Колев“ до х-л „България“, по ул. „Независимост“ - в участъка от ул. „Сан Стефано“ до бул. „Добричка епопея“, и по ул. „Капитан Андреев“ – в участъка ул. „Славянска“ до бул. „3-ти март“, се извършват строително-монтажни дейности по „Интегриран проект за подобряване на водния сектор в град Добрич“. Временната организация се въвежда съгласно приложени схеми и предвижда временно затваряне на улиците. Продължава ремонтът на асфалтова настилка по Околовръстния път на Добрич и част от пътя за Варна. Срокът за ремонт на Околовръстния път е до 15 ноември. Частичните ремонти на асфалт по пътя Варна – Добрич ще продължат до края на месеца. Движението по тези пътни отсечки трябва да е с повишено внимание. Навсякъде е регулирано с пътни знаци. Няма въведени ограничения на движението на превозни средства в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. Времето в Добрич е облачно, духа умерен вятър, пътните настилки са сухи.  \r\nЖулиета НИКОЛОВА", "date": "2018.11.15", "title": "Добрич: Променено е движението на градския транспорт по ул. „Никола Петков“ заради строително-монтажни дейности"}
{"url": "http://www.focus-news.net/news/2018/11/15/2590610/burgas-zadvizhvashtiyat-mehanizam-na-chasovnika-na-ulitsa-aleksandrovska-shte-bade-podmenen-s-nov.html", "text": "Часовникът на улица „Александровска“ ще продължи да отмерва времето и в бъдеще. В момента стрелките му са спрели заради повреда в задвижващия механизъм. Това съобщиха от пресцентъра на  Община Бургас . Заради възрастта си той вече е морално остарял и извършването на поправка е невъзможно. \r\nТози символ на Бургас, който е свързан с много истории и спомени, няма да спре да показва времето. През следващата година, когато метеорологичните условия позволяват, старият задвижващ механизъм ще бъде подменен с нов. Така Часовникът отново ще изпълнява своята функция да напомня на бургазлии и туристите дошло ли е време за среща с приятели, вечеря или разходка по ларгото. \r\nЧасовникът ще запази познатия си образ с тройния циферблат, тъй като поправките ще засегнат само невидимите за пешеходците части. За тяхната поддръжка дълги години се грижи Стефан Николов. Той е човекът, който с усилия на приятели и съмишленици възроди тази забележителност в центъра на Бургас. \r\nРайонът около Часовника също ще бъде облагороден. В същото време старият механизъм няма да бъде обречен на забрава. Той ще отиде за съхранение в Бургаския исторически музей, за да напомня за един близък на нас период от съвременната история на морския град и хората, които са я писали с делата си.", "date": "2018.11.15", "title": "Бургас: Задвижващият механизъм на часовника на улица „Александровска“ ще бъде подменен с нов"}
{"url": "http://www.focus-news.net/news/2018/11/15/2590600/ivo-dimov-kmet-na-dimitrovgrad-nad-3000-semeystva-shte-smenyat-otoplenieto-si-s-alternativno-v-borbata-na-dimitrovgrad-za-po-chist-vazduh.html", "text": "Над 3000 семейства ще сменят отоплението си с алтернативно в борбата на Димитровград за по-чист въздух. Това каза за сутрешния блок „Добро утро, България“ на  Радио „Фокус“  Иво Димов, кмет на община Димитровград – един от 27-те най-замърсени градове у нас. Министерството на околната среда и водите е финансирало 7 общини, сред които и Димитровград, за да вземат конкретни мерки за намаляване използването на твърдо битово гориво за отопление – най-съществената част от замърсяването на въздуха, обясни градоначалникът. „Въздухът в българските градове е сред най-замърсените в Европа. Затова първата стъпка, която предприемаме по този проект, е избиране на консултантска фирма, която да направи необходимия анализ. Тя ще обиколи всички домакинства след подаване на заявка от тяхна страна. Готовият проект ще започне да се изпълнява в средата на следващата година. Надявам се да направим така, че Димитровград да е усети подобрения във всички сфери, но това в крайна сметка ще преценят хората. За мен тяхното мнение е най-важно“, коментира Иво Димов. Кметът на Димитровград допълни, че в борбата срещу замърсяването на въздуха важна роля ще изиграе новият закон за качеството на атмосферния въздух. Той обясни, че персоналните глоби за кметовете, които тази регламентация предвижда, неслучайно срещат неодобрението на Националното сдружение на общините в България (НСОРБ). Качеството на атмосферния въздух е сред ангажиментите не само на местно ниво – те трябва да са част и от национална политика, уточни Димов.", "date": "2018.11.15", "title": "Иво Димов, кмет на Димитровград: Над 3000 семейства ще сменят отоплението си с алтернативно в борбата на Димитровград за по-чист въздух"}
{"url": "http://www.focus-news.net/news/2018/11/15/2590609/aleksandar-tsatsev-sayuz-na-balgarskite-avtomobilisti-blagoevgrad-do-1-mart-sa-zadalzhitelni-gumite-za-zimni-usloviya-s-dalbochina-na-protektora-ne-po-malka-ot-4-mm.html", "text": "От 15 ноември до 1 март са задължителни гумите за зимни условия с дълбочина на протектора не по-малка от 4 мм. Това каза пред  Радио „Фокус“ – Пирин  Александър Цацев, председател на Съюз на българските автомобилисти - Благоевград. Той подчерта, че гумите с шипове са забранени по пътищата за обществено ползване. Трябва да бъде проверена отоплителната система, за да се предпазват от запотяване. Шофьорът няма право да се движи с гума, която има разкъсвания. \r\nЛора КАЛЧЕВА", "date": "2018.11.15", "title": "Александър Цацев, Съюз на българските автомобилисти - Благоевград: До 1 март са задължителни гумите за зимни условия с дълбочина на протектора не по-малка от 4 мм"}
{"url": "http://www.focus-news.net/news/2018/11/15/2590602/kathimerini-sdelkata-za-imeto-i-endshpilat-na-panos-kamenos.html", "text": "Позицията на „Независимите гърци“ (АНЕЛ), младшата националистическа партия в гръцката управляваща коалиция, оглавявана от „Коалицията на радикалната левица“ (СИРИЗА), по споразумението за името с Македония продължава да напомня един вид театър на абсурда, коментира  онлайн изданието на вестник Kathimerini . \r\nНай-новото по отношение на това какво ще се случи, когато споразумението дойде в парламента на Гърция за ратификация, е, че лидерът на АНЕЛ и министър на отбраната Панос Каменос, заедно с членове на партията, които решат да го последват, поне двама не са склонни да го направят – ще гласуват срещу Преспанския договор, а след това служещите в кабинета членове на АНЕЛ ще подадат оставка, отбелязва изданието. \r\nПо този начин Каменос вярва, че ще може да обяви, че е изразил „категоричната“ си позиция срещу споразумението, постигнато между Атина и Скопие през юни, коментира вестникът. Тогава той ще може да продължи да подкрепя правителството в парламента без фактически да е част от него. \r\nОще веднъж, заключва „Катимерини“, Каменос се опитва да играе и на двете страни. Въпреки че мнозинството избиратели от АНЕЛ са много чувствителни по въпроса за името и се противопоставят на сделката с БЮРМ, тяхната партия ще улесни ефективно ратификацията, която може да бъде постигната с гласовете на СИРИЗА в Парламента, заедно с шепа от центристите „То Потами“ (Реката) и депутатите, които са независими. \r\nОчевидно е, че АНЕЛ ще отрекат твърденията, че са „предали“ термина „Македония“ на Скопие и ще кажат, че са направили всички по силите си да предотвратят това, но в края на краищата то е било необратимо и тогава ще продължат да подкрепят партията, която го е реализирала, смята вестникът. С други думи, „Независимите гърци“ подкрепят партия, която при различни обстоятелства Каменос щеше да заклейми като „предателска“. \r\nВъпреки че, приемайки тази изключително противоречива позиция, Каменос теоретично ще продължи да изпълнява волята на избирателите, които се противопоставят на сделката с Македония, тази позиция е напълно сюрреалистична. Вероятността АНЕЛ да събере достатъчно гласове, за да влезе в парламента отново на следващите парламентарни избори е равна на нула. \r\nМеждувременно, има няколко влиятелни фигури, които са готови да запълнят вакуума вдясно от „Нова Демокрация“ и които имат много по-добри шансове да влязат в парламента. Специално един от тях вече има силна електорална база в Севрна Гърция и почти сигурно ще влезе в народното събрание. Ако той успее да привлече и останалите десни избиратели, които продължават да мислят за кого да гласуват, той дори може да се представи доста добре. \r\nНай-доброто, което Панос Каменос може да очаква от своята стратегия е да удължи собствената си и няколко близки съратници парламентарни кариери с няколко месеца – осен ако неговият ендшпил през цялото време е целял да получи място с билета на СИРИЗА. \r\nПревод и редакция:", "date": "2018.11.15", "title": "Kathimerini: Сделката за името и ендшпилът на Панос Каменос"}
{"url": "http://www.focus-news.net/news/2018/11/15/2590611/sliven-natovareno-e-dvizhenieto-po-osnovnite-patishta-v-oblastta.html", "text": "Натоварено е движението по основните пътища в Сливенска област, съобщиха от  Областно пътно управление-Сливен . \r\nРемонти се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г. \r\nЗатворени за тежкотоварни автомобили над 10 т. са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.11.15", "title": "Сливен: Натоварено е  движението по основните пътища в областта"}
{"url": "http://www.focus-news.net/news/2018/11/15/2590612/dobrich-za-treta-poredna-godina-priemni-roditeli-sotsialni-rabotnitsi-i-spetsialisti-byaha-udostoeni-s-nagradite-spasiteli-na-detstvoto.html", "text": "За трета поредна година приемни родители, социални работници и специалисти бяха удостоени с наградите „Спасители на детството“ на церемония в София, организирана от Националната асоциация за приемна грижа, с подкрепата на мобилен оператор. Това съобщиха от пресцентъра на  Община град Добрич . В рамките на събитието Асоциацията отбеляза деветия си рожден ден и Деня на приемния родител. На събитието присъстваха повече от 140 гости, които работят с изоставени деца в риск. \r\nСлавка Михнева от с. Паскалево, община Добричка, която е приемен родител по Проект \"Приеми ме 2015\" към \"Областен екип по приемна грижа\" - Добрич, получи  диплом за принос в развитието на приемната грижа \"Спасители на детството\". Славка Михнева е приемен родител от 2014 г. и до момента е отгледала в семейството си 4 деца, три от които вече са осиновени и са намерили своето семейство. \r\nНа церемонията със същия диплом беше отличена и Живка Балчева-  дългогодишен социален работник в Отдел „Закрила на детето” към Дирекция „Социално подпомагане” Добрич.  \r\nНационалната асоциация за приемна грижа е единствената българска неправителствена организация, учредена от приемни родители и професионалисти, които вярват, че за хиляди деца без родителска грижа в България най-добрата алтернатива за живот извън институция е приемното семейство.", "date": "2018.11.15", "title": "Добрич: За трета поредна година приемни родители, социални работници и специалисти бяха удостоени с наградите „Спасители на детството“"}
{"url": "http://www.focus-news.net/news/2018/11/15/2590613/premierat-boyko-borisov-tryabva-zaedno-da-sazdadem-moshtna-balkanska-tsifrova-ikonomika.html", "text": "Държавите на Балканите трябва заедно да създадем мощна балканска цифрова икономика и да дръпнем напред в следващите години. Това каза премиерът Бойко Борисов на откриването на четвъртото издание на Startup Europe Summit в Интер Експо Център, предаде репортер на  Агенция „Фокус“.  „Трябва да поздравим Мария Габриел за огромната работа, която свърши и на ЕК за парите, които задели за този ресор през следващата година“, посочи Борисов. По думите му младите хора на Балканите години наред са се прославяли с уменията си за хакерски атаки и измами с кредитни карти, но е време потенциалът им да бъде впрегнат в градивно развитие. „Защото техните връстници с много по-малко умения печелят почтено милиони долари или евро“, посочи той. По думите му неслучайно, когато се говори за пътна инфраструктура, се говори и за дигитална, защото тя е бъдещето. „Нека на днешната среща, с панелите, които има да създадем платформата, с която да създадем възможности на българските, македонските, черногорските граждани, защото ние не делим държавите на Балканите“, каза още премиерът.  \r\nВесела АЛЕКСАНДРОВА", "date": "2018.11.15", "title": "Премиерът Бойко Борисов: Трябва заедно да създадем мощна балканска цифрова икономика"}
{"url": "http://www.focus-news.net/news/2018/11/15/2590616/dobrich-83-godishna-zhena-e-stanala-zhertva-na-telefonna-izmama-sas-sumata-ot-32-000-leva.html", "text": "83-годишна жена е станала жертва на телефонна измама със сумата от 32 000 лева. Това съобщиха от  ОДМВР - Добрич . Сигналът за измамата е подаден на 14 ноември около 20.00 часа е получено съобщение за извършена телефонна измама в град Добрич. Установено е, че непознат мъж се е обадил по телефона на 83-годишна жена и се е представил за служители на МВР. Чрез въвеждане в заблуждение, мнимия полицай поисква наличната сума пари от възрастната жена с цел опазването им от извършители на кражби. Жената съобщава на непознатия мъж адреса си, като около 19.40 часа е посетена от него и предава сумата от 32 000 лева в евро и лева. По случая е образувано досъдебно производство.", "date": "2018.11.15", "title": "Добрич: 83-годишна жена е станала жертва на телефонна измама със сумата от 32 000 лева"}
{"url": "http://www.focus-news.net/news/2018/11/15/2590618/varna-dvizhenieto-po-chast-ot-patya-varna-zlatni-pyasatsi-se-izvarshva-dvuposochno-v-dyasnoto-platno-zaradi-remonti.html", "text": "Движението по част от пътя Варна – „Златни пясъци“ е двупосочно в дясното платно заради ремонти, предаде репортер на  Радио „Фокус“ – Варна . Работници предстои да асфалтират две отсечки – от 99-ти до 100-тния километър и от 94-ти до 90-ти километър. Преминаването се осъществява спрямо създадената организация. Движението в участъка Кранево – Варна при км 83 е ограничено за моторни превозни средства над 10 тона. Обходният маршрут е през Кичево и Оброчище. Движението по автомагистрала „Хемус” от пътен възел „Невша“ до пътен възел „Млада Гвардия“ в посока от Варна към София се осъществява в дясно платно двупосочно, поради ремонтни дейности на асфалтовата настилка. Затворено е слизането към Невша и Белоградец. Моторните превозни средства се пренасочват през село Млада Гвардия. Забранено е качването в посока София от пътен възел „Невша“. Моторните превозни средства се пренасочват по път I-2 „Русе – Варна“, като качването на магистрала „Хемус” се осъществява на пътен възел „Каспичан”. Движението по пътя Варна – Добрич в участъка между селата Новаково и Стожер се осъществява в една лента поради ремонтни дейности на асфалтовата настилка. Същата организация е въведена и по Път III-904 Старо Оряхово – Гроздьово поради частични ремонтни дейности. \r\nДиана СТОЕВА", "date": "2018.11.15", "title": "Варна: Движението по част от пътя Варна – „Златни пясъци“ се извършва двупосочно в дясното платно заради ремонти"}
{"url": "http://www.focus-news.net/news/2018/11/15/2590617/protoyerey-stefan-yordanov-arhiereysko-namestnichestvo-pazardzhik-postat-e-vreme-izpalneno-s-osobena-tarzhestvenost-s-osobeno-sadarzhanie-i-osoben-smisal.html", "text": "Започва Рождественският пост, съобщи за  Радио „Фокус“-Пазарджик  протойерей Стефан Йорданов, секретар на Архиерейското наместничество в Пазарджик. По думите му Рождественският (Коледният) пост е втори по своята продължителност след Великия пост. Той е четиридесетдневен и не е така строг като Великия и Богородичния пост. Започва от 15 ноември и завършва на 24 декември. Протойерей Стефан Йорданов отбеляза, че постът е време, изпълнено с особена тържественост, с особено съдържание и особен смисъл. Това е време на въздържание и самоограничение. Неговият смисъл не се изчерпва само в ограничаването на вид храни, а във вътрешното пречистване, за да посрещнем с радост и чисти сърца Христовото Рождество. \r\nРадослава МУРДЖЕВА", "date": "2018.11.15", "title": "Протойерей Стефан Йорданов, Архиерейско наместничество-Пазарджик: Постът е време, изпълнено с особена тържественост, с особено съдържание и особен смисъл"}
{"url": "http://www.focus-news.net/news/2018/11/15/2590607/krasimir-bogdanov-obedineni-patrioti-ako-se-prisaedinim-kam-pakta-na-oon-riskuvame-balgariya-da-bade-navodnena-ot-migranti.html", "text": "Нито икономически, нито политически можем да си позволим такъв риск. Рискуваме България да бъде „наводнена“ от мигранти, ако се присъединим към пакта. Това каза пред журналисти в парламента депутатът от ПГ на „Обединени патриоти“ Красимир Богданов за позицията на България по пакта за миграция на ООН, предаде репортер на  Агенция „Фокус“ . „Пактът създава условия за откриване на коридори и постоянни трасета, през които да преминават мигранти. Поражда задължения, които биха навредили и на социалната система на България“, обяви той. „Позицията на правителството е съгласувана на Коалиционен съвет между ГЕРБ и „Обединени патриоти“ - на срещата в Мароко България няма да подкрепи Глобалния пакт за миграция на ООН“, заяви Красимир Богданов. „Дори и пактът да бъде гласуван от други страни на срещата в Мароко, България остава извън пакта“, допълни той. „Ние се намираме в един от най-невралгичните региони в света. Заедно с Гърция и Кипър сме подложени на най-сериозен мигрантски натиск“, каза още депутатът от ПГ на „Обединени патриоти“. \r\nБиляна ИВАНОВА", "date": "2018.11.15", "title": "Красимир Богданов, „Обединени патриоти“: Ако се присъединим към пакта на ООН, рискуваме България да бъде „наводнена“ от мигранти"}
{"url": "http://www.focus-news.net/news/2018/11/15/2590620/sofiya-3-mesetsa-zatvor-s-3-godishen-izpitatelen-srok-poluchi-shofyor-blasnal-10-godishno-dete-na-peshehodna-pateka.html", "text": "3 месеца затвор с 3-годишен изпитателен срок получи шофьор, блъснал 10-годишно дете на пешеходна пътека. Това съобщиха от пресцентъра на  Прокуратура на Република България . По споразумение на Софийска районна прокуратура, подсъдимият Р. Пенев е осъден за това, че: на 23 февруари 2018 г. около 15.40 часа в град София, при управляване на лек автомобил марка „Рено Лагуна“ на пътен възел „Площад на авиацията“ е нарушил правилата за движение, като не спрял и не пропуснал пресичащия пешеходната пътека (тип „зебра“) пострадал Н. – на 10 години, като го блъснал с автомобила си. По този начин обв. Пенев по непредпазливост причинил на Н. счупване на капачката на дясното коляно (нараняване, покриващо признаците на „средна телесна повреда“). \r\nНа Пенев е определено наказание „Лишаване от свобода“ за срок от три месеца, изпълнението на което е отложено за три години. Същевременно, Пенев е лишен от право да управлява МПС за срок от шест месеца. До момента Пенев не е осъждан. \r\nСпоразумението е с характер на влязла в сила присъда и не подлежи на обжалване или протест.", "date": "2018.11.15", "title": "София: 3 месеца затвор с 3-годишен изпитателен срок получи шофьор, блъснал 10-годишно дете на пешеходна пътека"}
{"url": "http://www.focus-news.net/news/2018/11/15/2590619/tass-vladimir-putin-se-sreshtna-s-mayk-pens-i-dzhon-boltan-v-singapur.html", "text": "Президентът на Русия Владимир Путин преди началото на пленарното заседание на Източноазиатската среща на върха в Сингапур поговори за кратко с вицепрезидента на САЩ Майк Пенс и съветника на Белия Дом по национална сигурност Джон Болтън, съобщава  ТАСС . \r\nУчастниците във форума се събраха в зала в сингапурския конферентен център „Сантек“, при което местата на руската и американската делегации се оказаха едно до друго. Към момента на появяването на руския президент в залата, вицепрезидентът на САШ вече е бил на масата. Путин, заемайки мястото си, се е поздравил с Пенс и те са говорили няколко минути „на крак“ в присъствието на преводач, а веднага към разговора се е включил и Болтън. \r\nПо-рано, по пътя към залата, Путин, също за кратко, си е поговорил с премиера на Индия Нарендра Моди. На тази беседа е присъствал и външният министър на Русия Сергей Лавров. \r\nКакто е поясникл прессекретарят на руския лидер Дмитрий Песков, няма необходимост от отделна среща между Путин и Пенс в Сингапур, тъй като в момента вече се подготвя пълноформатната среща между държавния глава и президента на САЩ Доналд Тръмп на срещата на Г-20 в Буенос Айрес, която ще се проведе в периода 29 ноември – 1 декември. \r\nПревод и редакция:", "date": "2018.11.15", "title": "ТАСС: Владимир Путин се срещна с Майк Пенс и Джон Болтън в Сингапур"}
{"url": "http://www.focus-news.net/news/2018/11/15/2590599/shumen-s-razpit-na-svidetelya-radoslav-baychev-zapochna-zasedanieto-po-deloto-hitrino.html", "text": "С разпит на свидетеля Радослав Байчев започна заседанието по делото „Хитрино“, предаде репортер на  Радио „Фокус“ - Шумен . Той даде показания по искане на защитата на обвиняемите машинисти. Мъжът каза, че около седмица след инцидента е бил на мястото на влаковата катастрофа като техническо лице със задача да фиксира мястото на печката на твърдо гориво, за която се смята, че е предизвикала възпламеняването на изтеклия пропилен. Печката е била намерена в посочения периметър, затрупана от отломки от къщата. Направени са обзорни и детайлни снимки. Заседанието продължи с телефонна конференция със Софийски градски съд, чрез която беше проведен разпит на вещо лице Тихомир Цветанов. \r\nИвелина ИВАНОВА", "date": "2018.11.15", "title": "Шумен: С разпит на свидетеля Радослав Байчев започна заседанието по делото „Хитрино“"}
{"url": "http://www.focus-news.net/news/2018/11/15/2590615/pazardzhik-kragla-masa-po-proekta-prevantivni-programi-za-domashno-nasilie-se-provezhda-v-grada.html", "text": "Фондът за превенция на престъпността „ИГА“ провежда в Пазарджик кръгла маса по проект „Превантивни програми за домашно насилие”, съобщиха за  Радио „Фокус“ – Пазарджик  от неправителствената организация. Проектът се изпълнява по договор за предоставяне на безвъзмездна финансова помощ, сключен с Министерство на правосъдието. Конкретната цел на проекта е да се намалят проявите на домашно насилие и негативните последствия върху жертвите и обществото.  За участие са поканени представители на институции и организации, ангажирани по темата. По време на кръглата маса ще бъде представен анализ на ситуацията с домашното насилие в област Пазарджик. Докладчик е бъде Андрей Момчилов – експерт във Фонд „ИГА“. Участниците в проявата ще бъдат запознати и с дейността на Бюрото за консултиране, насочване и подкрепа на жертви на домашно насилие.", "date": "2018.11.15", "title": "Пазарджик: Кръгла маса по проекта „Превантивни програми за домашно насилие” се провежда в града"}
{"url": "http://www.focus-news.net/news/2018/11/15/2590614/krasimir-bogdanov-obedineni-patrioti-premierat-yasno-zayavi-che-e-nasha-rabota-koi-shte-badat-predstavitelite-ni-v-pravitelstvoto.html", "text": "Премиерът Бойко Борисов достатъчно ясно заяви, че е работа на „Обединени патриоти“ кои ще бъдат представителите ни в правителството. Това каза пред журналисти в парламента депутатът от ПГ на „Обединени патриоти“ Красимир Богданов в отговор на въпрос очаква ли рокади в правителството от квотата на патриотите след сутрешното телевизионно интервю на премиера Бойко Борисов, предаде репортер на  Агенция „Фокус“ . „Думите на премиера Бойко Борисов не засегнаха конкретни имена или ресори, които да има предвид. Хипотетично каза, че е възможно във всяко правителство да има рокади“, обясни той. Попитан имат ли „Обединени патриоти“ оплаквания към работата на министрите, Красимир Богданов коментира: „Винаги към работата на правителството или на отделни министерства може да има недоволство“. „Смятам, че това заради, което беше създадена коалицията се изпълнява. Не мисля, че ГЕРБ и „Обединени патриоти“ са се отклонили от програмата си за управление. Напротив, спазваме я стриктно“, заяви депутатът. \r\nБиляна ИВАНОВА", "date": "2018.11.15", "title": "Красимир Богданов, „Обединени патриоти“: Премиерът ясно заяви, че е наша работа кои ще бъдат представителите ни в правителството"}
{"url": "http://www.focus-news.net/news/2018/11/15/2590622/dimitar-margaritov-kzp-balgarinat-gleda-kam-cherniya-petak-s-pragmatizam-i-ratsionalnost.html", "text": "Българинът, със своя прагматизъм, проявява все по-голям интерес към „Черния петък”, но същевременно той разсъждава рационално и има едно наум, че невинаги гръмките обещания могат да се окажат истина. Това каза председателят на Комисията за защита на потребителите (КЗП) Димитър Маргаритов в Новините на ТВ+ седмица преди една от най-мащабните кампании за намаления, която тази година ще бъде на 23 ноември, съобщиха от пресцентъра на  КЗП . Маргаритов обобщи опита на Комисията в резултат от осъществяваните проверки в този период. „В България действително почти не се наблюдават случаи, в които да има първите десет безплатно, следващите 20 – с 90% намаление и т.н. – нещо, което съществува като практика отвъд Океана. У нас, за разлика от наистина много сериозните намаления и преференции за ограничени количества стоки, както е в Щатите само в рамките на деня на „Черния петък”, не можем да разчитаме на чак толкова големи отстъпки. Но ние имаме кампания с по-продължителен период от време и по такъв начин повече хора могат да се възползват от това намаление”, коментира той.  \r\nСпоред Маргаритов важен е моментът, свързан с истинността на офертите. „Навсякъде, дори и на пазарите, където този ден отдавна е „ден на големите намаления”, има нарушения и се срещат различни хватки, неизпълнени обещания и т.н. Затова ние предупреждаваме хората да внимават и да проверяват това, което е обявено, дали е истина”, добави той.   \r\nСпоред председателя на Комисията за защита на потребителите най-често срещаното нарушение е търговецът да вдигне цената за известно време преди настъпването на промоционалния период и след това да представи доста голям процент намаление. „В хода на нашите проверки ние можем да изискаме базите данни от паметта на фискалните устройства, за да установим на какви цени са продавани стоките в определен период назад във времето и дали всичко отговаря на изискванията на закона”, обясни той. И каза още, че хората могат да се ориентират най-добре чрез съпоставка – да видят на поне още едно място дали от там не могат да си купят същото или подобно нещо на още по-разумна цена. „Тук говорим за стойността на стоката, а не за процента отстъпка, с която ни казват, че ще ни я продадат”, уточни Маргаритов.  \r\nПредседателят на КЗП добави, че по време на кампанията „Черен петък” инспекторите ще проследят доколко коректни са търговците и по отношение на евентуалната адаптация на дейността си, която са направили, за да отговорят на по-големите очаквания на потребителите. „Например, да удължат работното си време, да имат по-голям екип от продавачи и консултанти. А в онлайн магазина да бъде ясно посочено, че – да, Вие ще можете да си купите стоката с обявения процент отстъпка, но следва да имате предвид, че вместо за един, тя ще бъде доставена за два, три или пет дни, тъй като поръчките ще са повече”, завърши той.", "date": "2018.11.15", "title": "Димитър Маргаритов, КЗП: Българинът гледа към „Черния петък” с прагматизъм и рационалност"}
{"url": "http://www.focus-news.net/news/2018/11/15/2590623/kardzhali-mikrobus-s-rabotnitsi-se-e-preobarnal-na-izhoda-na-grada-11-dushi-sa-otkarani-za-pregled-v-tsentara-za-speshna-pomosht.html", "text": "Микробус с работници се е преобърнал на изхода на града, 11 души са откарани за преглед в Центъра за спешна помощ. Това съобщиха за  Агенция „Фокус“  от пресцентъра на ОДМВР-Кърджали.  \r\nОколо 7.30 часа микробус „Ивеко“, управляван от 41-годишен водач, е предприел забранена маневра за включване в движението на ул. „1 май“ в града. В резултат на това е бил ударен от правилно движещ се лек автомобил „Дачия“ със софийска регистрация. Вследствие на удара, микробусът се е преобърнал странично и 11 пътници от него са били транспортирани за прегледи в Центъра за спешна помощ. Към момента е установено, че една жена е със счупена ръка и няма тежко пострадали. Нанесени са сериозни материални щети. Ще бъде извършен оглед и ще бъде образувано досъдебно производство.  \r\nДвижението в района на катастрофата не е затруднено. Има временна организация за пропускане на автомобилите. \r\nЛюба АЛЕКСИЕВА", "date": "2018.11.15", "title": "Кърджали: Микробус с работници се е преобърнал на изхода на града, 11 души са откарани за преглед в Центъра за спешна помощ"}
{"url": "http://www.focus-news.net/news/2018/11/15/2590626/sofiya-inspektor-petar-sokolov-ot-otdel-patna-politsiya-na-gdnp-shte-dade-brifing-po-povod-izpalnenieto-na-aktsiya-zima.html", "text": "От 14.30 часа в локалното на бул. „Александър Малинов“ до Академията на МВР инспектор Петър Соколов от отдел „Пътна полиция“ на ГДНП ще даде информация за хода на акция „Зима“. Това съобщиха от пресцентъра на  МВР .", "date": "2018.11.15", "title": "София: Инспектор Петър Соколов от отдел „Пътна полиция“ на ГДНП ще даде брифинг по повод изпълнението на акция „Зима“"}
{"url": "http://www.focus-news.net/news/2018/11/15/2590625/evrodeputaat-petar-kurumbashev-tsvetan-tsvetanov-da-se-fokusira-varhu-sabitiyata-v-balgariya-tay-kato-za-nego-e-dopalnitelno-usilie-da-obhvane-i-protsesite-v-ep-i-oon.html", "text": "Г-н Цветанов отново бърка компютрите с компоти. Това казва евродепутатът Петър Курумбашев във връзка с изказване на Цветан Цветанов по повод Пакта за миграция на ООН от 14 ноември 2018 г., съобщиха от  пресофиса на евродепутата . „Вероятно услужливо са му предоставили разпечатката от гласуването по Резолюция на Европейския парламент от 18 април 2018 г. относно напредъка по глобалните пактове на ООН за безопасна, организирана и законна миграция и относно бежанците, но г-н Цветанов не е прочел какво точно сме гласували. А сигурно не е и разбрал, че освен аз и колегите Станишев и Пирински, на 18 април в 12:13 часа колегите Асим Адемов, Андрей Ковачев, Ева Майдел, Андрей Новаков и Владимир Уручев също са подкрепили резолюцията. Започвам да се обърквам – те ли са гласували грешно или аз правилно. Дали пък не е грешка, че съм гласувал, както евродепутатите от ГЕРБ?\", казва още Курумбашев.  \r\nПо думите му не може да бъде одобрен документ през април, който предстои да бъде приет през декември от ООН. „Между другото, обсъждането на този пакт беше в ЕП във вторник, като гласуване от ЕП ще има евентуално в следващите месеци. \r\nТака като говорим за двоен стандарт на политическа партия - кое е двоен стандарт - подкрепата от евродепутатите от ГЕРБ през април, одобрението което получи Глобалният пакт от страна на 192 държави от ООН през юли, включително и България, или отказът от понеделник, тази седмица, на българското правителство да го подпише? \r\nУсещам притеснението у г-н Цветанов, провокирано от нарастващите протести в България. Нека повторя препоръката си към него да се фокусира върху събитията в България, тъй като за него представлява очевидно допълнително усилие да обхване в дълбочина и процесите, които се развиват в Европейския парламент и ООН\", казва още евродепутатът.", "date": "2018.11.15", "title": "Евродепутаът Петър Курумбашев: Цветан Цветанов да се фокусира върху събитията в България, тъй като за него е допълнително усилие да обхване и процесите в ЕП и ООН"}
{"url": "http://www.focus-news.net/news/2018/11/15/2590628/nsi-obshtiyat-dohod-sredno-na-litse-ot-domakinstvo-prez-tretoto-trimesechie-na-2018-g-e-1-541-lv-i-narastva-sas-77-spryamo-sashtoto-trimesechie-na-2017-g.html", "text": "Общият доход средно на лице от домакинство през третото тримесечие на 2018 г. е 1 541 лв. и нараства със 7.7% спрямо същото тримесечие на 2017 година. Това сочи  статистика на Националния статистически институт (НСИ) . В структурата на общия доход с най-висок относителен дял е доходът от работна заплата (55.2%), следван от доходите от пенсии (27.3%) и от самостоятелна заетост (7.7%). Спрямо третото тримесечие на 2017 г. относителният дял на дохода от работна заплата се увеличава с 0.8 процентни пункта, а този от пенсии - с 1.4 процентни пункта. Делът на дохода от самостоятелна заетост остава без промяна. \r\nВ номинално изражение през третото тримесечие на 2018 г. в сравнение със същото тримесечие на 2017 г. доходите средно на лице от домакинство по източници на доход се променят, както следва: \r\n- Доходът от работна заплата нараства от 778 на 851 лв. (с 9.4%). \r\n- Доходът от самостоятелна заетост се увеличава от 110 на 119 лв. (с 8.4%). \r\n- Доходите от пенсии нарастват от 371 на 421 лв. (с 13.4%).  \r\n- Доходите от социални обезщетения и помощи намаляват от 43 на 35 лв. (с 19.9%). \r\nПрез третото тримесечие на 2018 г. относителният дял на паричния доход на домакинствата в общия доход е 98.2%, а делът на дохода от натура е 1.8%. \r\nОбщият разход средно на лице от домакинство през третото тримесечие на 2018 г. е  \r\n1 518 лв. и се увеличава с 9.8% спрямо същото тримесечие на 2017 година. \r\nВ структурата на общия разход с най-голям относителен дял са разходите за храна (30.1%), жилище (16.5%), данъци и социални осигуровки (12.3%) и транспорт и съобщения (11.7%). \r\nСпрямо третото тримесечие на 2017 г. относителният дял на разходите за жилището намалява с 1.2 процентни пункта, а делът на разходите за транспорт се увеличава с 0.5 процентни пункта. \r\nКато абсолютни стойности през третото тримесечие на 2018 г. в сравнение със същото тримесечие на 2017 г. разходите средно на лице от домакинство по видове разходи се променят, както следва: \r\n- Разходите за храна и безалкохолни напитки се увеличават от 416 на 457 лв. (с 9.8%). \r\n- Разходите за алкохолни напитки и цигари се увеличават от 58 на 60 лв. (с 4.4%). \r\n- Разходите за жилище (вода, електроенергия, отопление, обзавеждане и поддържане на дома) нарастват от 245 на 250 лв. (с 1.9%). \r\n- Разходите за здравеопазване се увеличават от 66 на 73 лв. (с 10.2%). \r\n- Разходите за транспорт и съобщения нарастват от 155 на 178 лв. (с 14.6%). \r\n- Разходите за свободно време, културен отдих и образование нарастват от 87 на  \r\n104 лв. (с 19.8%). \r\n- Разходите за данъци и социални осигуровки се увеличават от 165 на 187 лв. (с 13.3%). \r\nПотребление на домакинствата \r\nПотреблението на основни хранителни продукти средно на лице от домакинство през третото тримесечие на 2018 г. е без съществена промяна спрямо същото тримесечие на 2017 година. \r\nУвеличение се отчита в потреблението на месо - от 7.8 на 8.2 кг, и на кисело мляко - от 7.3 на 7.7 килограма. Намалява консумацията на плодове - от 20.2 на 17.8 кг; на хляб и тестени изделия - от 21.8 на 21.3 кг, и на зеленчуци - от 26.2 на 25.8 килограма. Без промяна остава потреблението на захар.", "date": "2018.11.15", "title": "НСИ: Общият доход средно на лице от домакинство през третото тримесечие на 2018 г. е 1 541 лв. и нараства със 7.7% спрямо същото тримесечие на 2017 г."}
{"url": "http://www.focus-news.net/news/2018/11/15/2590624/adelina-stefanova-hram-vavedenie-bogorodichno-blagoevgrad-po-vreme-na-posta-tryabva-da-vnimavame-kakvo-pravyat-ratsete-ni-kade-ni-vodyat-krakata-ni-i-kakvo-govori-ustata-ni.html", "text": "Започва Коледният пост. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. Тя отбеляза, че по време на поста трябва да постим не само от блажна храна, но според Свети Йоан Златоуст трябва да внимаваме какво виждат очите ни, какво правят ръцете ни, къде ни водят краката ни и какво говори устата ни. „Стара традиция е преди Коледния пост да се коли голяма кокошка, приготвена с кисело зеле, защото то вече е готово. Правят се пълнени чушки с боб с много мазнина, точи се вита баница с тиква и орехи. След вечеря стопанката измива и скрива дървената голяма лъжица, с която е сипвала блажното. Не бива да я пипа 40 дни, чак до Коледа, когато става отговяването“, посочи храмовият уредник. Аделина Стефанова уточни, че за отговяването хората се подготвят още от Никулден – 6 декември, като мъжът в къщата хваща няколко врабчета, а стопанката ги попарва, почиства и посолява, след коетоги нанизва на конопена връв, провесва ги на сухо и прохладно място да съхнат, защото за Коледа врабците стават чируси. По думите й когато семейството се върне от църква, стопанката къса връвта с пилците и дава на всеки по парченце – на момиченцата крилце, а на момченцата – копанче, за да се заблажат, и чак след това могат да вкусят от блажните ястия.  \r\nАделина Стефанова подчерта, че българинът е свикнал да спазва самия пост много строго, защото това са т. нар. мръсни, погански дни, когато Богородица се замъчила с Исус Христос - от 21 декември до 24 декември и самата Коледа. Според нея е духовен подвиг когато човек успее да се пречисти. \r\nНатали СТЕФАНОВА", "date": "2018.11.15", "title": "Аделина Стефанова, храм „Въведение Богородично“-Благоевград: По време на поста трябва да внимаваме какво правят ръцете ни, къде ни водят краката ни и какво говори устата ни"}
{"url": "http://www.focus-news.net/news/2018/11/15/2590630/pregled-na-osnovnite-temi-vav-varnenskiya-pechat.html", "text": "„Стартират 13 големи инфраструктурни проекта“, е водещото заглавие на вестник  „Черно море“ . При огромен обществен интерес и пълна зала „Пленарна“ на общината премина представянето на 13 инфраструктурни проекта във Варна на стойност над 80 млн. лв. Ново рибарско пристанище, основен ремонт на над 25 км улици, 3 нови спортни комплекса, ремонт на над 230 площадки за спорт и игра в училища, детски градини и ясли са само част от амбициозните планове, които общината планира в следващите 2 г.  \r\n„Най-много туристи са дошли от Германия, Полша и Русия“, гласи друго заглавие на втора страница на вестника. През септември 2018 г. в област Варна са функционирали 366 места за настаняване с над 10 легла – хотели, мотели, къмпинги, хижи и други места за краткосрочно настаняване. Броят на стаите в тях е 26 800, а на леглата – 63 500, съобщават от НСИ.  \r\n„Заплашва ни епидемия от морбили от Румъния“, e водещата тема на трета страница. За 6 месеца 37 души са починали от морбили, а 41 000 са пипнали заразата в Европа. Това сочат последните данни на Световната здравна организация. Тревожното е, че броят на засегнатите тази година достига пик. От Министерството на здравеопазването уточняват, че е реален рискът от внос на морбили в България. Очаква се броят на диагностираните с морбили в Европа тази година да е 3 – 4 пъти по-голям от миналата.  \r\n„Заловиха кораби, които замърсяват Черно море“, се казва в друга публикация. Два случая на употреба на горива в кораби, акостирали в наши пристанища, са довели до административни санкции. Проблемът е бил съдържанието на сяра, а по-незначителни несъответствия са приключили с изготвянето на предписания.", "date": "2018.11.15", "title": "Преглед на основните теми във варненския печат"}
{"url": "http://www.focus-news.net/news/2018/11/15/2590629/ministar-nikolina-angelkova-balgariya-shte-predlozhi-na-svetovnata-organizatsiya-po-turizam-i-yunesko-da-sazdadem-svetoven-pat-na-drevnite-tsivilizatsii.html", "text": "България ще предложи на Световната организация по туризъм и ЮНЕСКО да създадем Световен път на древните цивилизации. Това каза пред журналисти министърът на туризма Николина Ангелкова по време на 2-рия Международен конгрес на световните цивилизации и историческите маршрути, предаде репортер на  Агенция „Фокус“ . \r\n„Този конгрес ще позволи да покажем как културното наследство може да бъде превърнато в плюс за икономиката на страната – за това, да помогнем на регионите да се развият и да създадат работни места. Смятам, че събрани на една маса представители на пет континента в лицето на министри, зам.-министри и шефове на туристически агенции, ще успеем да дискутираме положителния опит на всяка една от страните“, обясни Ангелкова. \r\nТя посочи, че по време на конгреса България ще представи своя нова идея. „Тя е да създадем Световен път на древните цивилизации – нещо като „По пътя на коприната“, но това ще го предложим на Световната организация по туризъм. Защото смятам, че наистина е много важно всеки един от нас да познава своето наследство – това, което предците ни са оставили по нашите земи. И да се опитаме максимално да се възползваме от това богатство и да дадем възможност на хората, които живеят по тези места, да се развиват, стъпвайки именно върху културно-историческото наследство“, обясни министърът на туризма. \r\nАнгелкова посочи, че се надява Световната организация по туризъм да подкрепи идеята. „За да може да идентифицираме всички световни цивилизации – от Азия, Европа, Африка, Америка, Австралия… Изобщо идеята е да поканим абсолютно всички континенти да се включат и да създадем един такъв път на древните цивилизации с идея максимално те да бъдат опознати. И да се създадат маршрути, които да бъдат фокусирани изцяло върху културно-историческото наследство. Смятам да представим тази идея, след което следва обсъждане със Световната организация по туризъм и смятам, че е добре да включим и ЮНЕСКО, за да може да имаме успях. И смятам, че ако това се приеме, ще бъде важно за България като инициатор“, каза още тя и посочи, че българските обекти, които ще се включат в маршрута, със сигурност ще бъдат тези, които са включени в списъка на ЮНЕСКО. \r\nЦветилена СИМЕОНОВА", "date": "2018.11.15", "title": "Министър Николина Ангелкова: България ще предложи на Световната организация по туризъм и ЮНЕСКО да създадем Световен път на древните цивилизации"}
{"url": "http://www.focus-news.net/news/2018/11/15/2590627/varna-i-tazi-vecher-v-grada-se-ochakva-da-ima-protest-koyto-shte-tragne-ot-katedralniya-hram.html", "text": "Протест във Варна с искане за по-ниски цени на горивата, по-висок жизнен стандарт и оставка на вицепремиера Валери Симеонов ще се проведе и тази вечер. Началната точка отново е площадът пред Катедралния храм, а часът – 18.30.  \r\nПовече от три часа продължи протестното шествие във Варна снощи, като в различните етапи по улиците имаше над 600 души. Протестиращите преминаха по бул. „Мария Луиза“ до Общината, след което се върнаха обратно до Катедралата, после преминаха по целия обхват на бул. „Владислав Варненчик“, затваряйки възлови кръстовища, докато накрая стигнаха до автомагистрала „Хемус“. На първата бензиностанция те скандираха „Мафия“ и „Оставка“, след което започнаха да се разотиват. Протестът премина при засилено полицейско присъствие. До безредици, инциденти и физически спречквания не се стигна.", "date": "2018.11.15", "title": "Варна: И тази вечер в града се очаква да има протест, който ще тръгне от Катедралния храм"}
{"url": "http://www.focus-news.net/news/2018/11/15/2590631/ministar-predsedatelyat-boyko-borisov-provede-dvustranni-sreshti-s-premierite-na-cherna-gora-i-na-sarbiya.html", "text": "Министър-председателят Бойко Борисов проведе двустранни срещи с премиерите на Черна гора и на Сърбия – Душко Маркович и Ана Бърнабич. Това съобщиха от  правителствената информационна служба . \r\nПо време на разговорите високо бе оценена дейността на България, която и след своето първо председателство на Съвета на ЕС активно продължава да работи за европейската перспектива и свързаност на страните от Западните Балкани. \r\n„Европейският проект няма да е завършен без държавите от Западните Балкани, а техният успех по пътя към ЕС зависи преди всичко от политическата воля на лидерите. България ще продължи да им оказва подкрепа за осъществяване на насочените към ЕС реформи и проекти“, каза премиерът Борисов. В разговора си с Бърнабич българският министър-председател посочи, че сред факторите, допринасящи за политическа стабилност и сигурност в региона, първостепенно значение има нормализирането на отношенията между Сърбия и Косово. А възобновяването на диалога между двете страни трябва да се реализира с посредничеството на ЕС. \r\nПо време на двустранната среща премиерите Борисов и Маркович обсъдиха устойчивия напредък в преговорите за присъединяване на Черна гора към ЕС. Борисов подчерта, че тя остава добър пример и лидер в региона по пътя към европейското семейство. \r\nФокус в двустранните разговори бяха също енергийната свързаност и инфраструктурните проекти, които са от ключово значение, както за Балканите, така и за Европа.", "date": "2018.11.15", "title": "Министър-председателят Бойко Борисов проведе двустранни срещи с премиерите на Черна гора и на Сърбия"}
{"url": "http://www.focus-news.net/news/2018/11/15/2590633/dobrich-obshtinata-organizira-koleden-bazar-ot-3-dekemvri-do-3-yanuari.html", "text": "Община град Добрич организира коледен базар от 3 декември до 3 януари. Готов е регламентът за неговото организиране. Това съобщи Петър Енев, директор на Дирекция „Икономическо развитие и европейски фондове“, предаде кореспондентът на  Радио „Фокус” . Коледният базар се организира традиционно всяка година. Общината осигурява 23 места за търговия. Обособени са три вида места според площта, а разположението на дървените къщички е по схема, утвърдена от главния архитект на Общината.  \r\nЗаведенията за бързо хранене, които ще участват в базара, ще предлагат меню, подходящо за празника, като греяно вино и други топли, безалкохолни и алкохолни напитки, коледни десерти, прясно приготвена храна. Посетителите ще могат да закупят и ситничарски, хлебни и сладкарски изделия, месни и млечни продукти, пакетирани и насипни шоколадови изделия, бонбони, ядки, плодове,  мед и пчелни продукти. Ще се предлагат и стоки с подаръчен характер - картини, сувенири, украса, играчки, сурвакници и картички. В базара могат да участват занаятчии, производители, които реализират собствената си продукция, земеделски производители, художници.  \r\nЖребий ще определи участниците в този базар предвид големия интерес и немалкия брой подадени заявления от търговци. Жребият ще се осъществи публично, в присъствието на представители на медиите и на подалите заявления за участие, отбеляза Петър Енев. Редът, регламентът и условията за организиране на Коледния базар са публикувани на сайта на общинската администрация. Заявленията по образец за издаване на разрешение ще се подават в периода 19-23 ноември.  \r\nЖулиета НИКОЛОВА", "date": "2018.11.15", "title": "Добрич: Общината организира коледен базар от 3 декември до 3 януари"}
{"url": "http://www.focus-news.net/news/2018/11/15/2590632/veliko-tarnovo-dvizhenieto-po-pat-i-3-v-rayona-na-selo-maslarevo-se-osashtestvyava-v-edna-lenta-poradi-patnotransportno-proizshestvie.html", "text": "Движението по път I-3 в района на село Масларево се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ .", "date": "2018.11.15", "title": "Велико Търново: Движението по път I-3 в района на село Масларево се осъществява в една лента поради пътнотранспортно произшествие"}
{"url": "http://www.focus-news.net/news/2018/11/15/2590634/tsvetan-tsvetanov-gerb-tryabva-da-davame-mnogo-shiroko-pole-na-informatsionni-kampanii-za-borbata-sreshtu-seksualnata-eksploatatsiya-na-detsa.html", "text": "Темата е изключително сериозна и искам да благодаря, че ECPAT правят срещата в България. Това каза председателят на ПГ на ГЕРБ и председател на Комисията по вътрешна сигурност и обществен ред Цветан Цветанов по време на откриването на конференцията \"Превенция и борба срещу насилието и сексуалната експлоатация на деца”, предаде репортер на  Агенция \"Фокус\" . \"София е домакин на една конференция, която е изключително важна. Темата за деца, за сексуално насилие е криминален ад и трябва да даваме много широко поле на информационни кампании, защото знаем, че това е начинът, по който може да достигнем до потенциалните жертви и да бъдат информирани родителите”, каза още Цветанов. \"Същевременно всички неправителствени организации трябва да участват активно заедно с институциите. Искам да отчета съществената роля на Агенцията за закрила на децата, защото в немного от случаите, когато говорим за насилие над деца, институциите се разбират като един репресивен орган, например Министерството на вътрешните работи, и ако се направи един диалог с най-уязвимите обществени групи - това са групи с нисък социален статус, където децата нямат родителски контрол, тогава всъщност ще се види, че те възприемат органите на МВР като един репресивен апарат и не споделят това, което всъщност би могло да застраши самите тях”, допълни той.  \r\nТеодора ПАТРОНОВА", "date": "2018.11.15", "title": "Цветан Цветанов, ГЕРБ: Трябва да даваме много широко поле на информационни кампании за борбата срещу сексуалната експлоатация на деца"}
{"url": "http://www.focus-news.net/news/2018/11/15/2590637/varna-efektivni-prisadi-poluchiha-dvama-mazhe-za-grabezh-v-beloslav.html", "text": "29-годишният Добри Ст. и съучастникът му – 40-годишният Иван С., предадени на съд с обвинителен акт на Окръжната прокуратура във Варна за грабеж, представляващ опасен рецидив, получиха вчера ефективни присъди от Варненския окръжен съд. Това съобщиха от пресцентъра на  Апелативна прокуратура - Варна . Добри, който участва в грабежа над родния си баща, ще търпи наказание 3 години и 4 месеца, а съучастникът му Иван – 4 години лишаване от свобода, като режимът за изтърпяване и на двете наказания е строг.  \r\nТежкото криминално престъпление било извършено след полунощ на 9 юни тази година в Белослав. Съучастниците Добри и Иван решили да ограбят бащата на Добри, който спял в съседна стая. Синът имал информация, че баща му разполага с пари. Знаел също, че всяка вечер лягал да спи с дреха, в който държал спестените средства.  \r\nПреди да нахлуят в стаята на нарочения за жертва мъж, двамата изгасили осветлението. Блъснали вратата и влезли маскирани в стаята на Т.Б. Иван притиснал мъжа в леглото, а синът претърсил джобовете на баща си. Намерил портфейла, взел го и напуснали стаята на ограбения, който успял да разпознае маскирания Иван. \r\nВ дома на 40-годишния Иван С. подсъдимите разгледали плячката си. В портфейла на ограбения имало лични документи, клубни карти и 2580 лева. Още същата нощ парите проиграли в игрална зала във Варна.  \r\nНа сутринта Добри бил задържан. Малко преди да бъде привлечен като обвиняем за престъпление по член 199, ал. 1, т. 4 от НК, извършено в съучастие със сина на пострадалия, 40-годишният Иван С. напуснал България. Обявен бил на общодържавно издирване. На 17 септември тази година – три месеца след грабежа, издирваният е бил засечен да влиза в страната през ГКПП – Дунав мост.  \r\nИван С. е осъждан 16 пъти за тежки умишлени престъпления. С богато съдебно минало е и синът на ограбения мъж Добри Ст. От 2580 лева, взети със сила от Т.Б., до момента са възстановени едва 43 лева. \r\nПрисъдата на Варненския окръжен съд подлежи на обжалване пред Апелативния съд.", "date": "2018.11.15", "title": "Варна: Ефективни присъди получиха двама мъже за грабеж в Белослав"}
{"url": "http://www.focus-news.net/news/2018/11/15/2590636/parlamentat-edinodushno-prie-na-parvo-chetene-promeni-v-nakazatelniya-kodeks-za-zashtita-na-zhertvite-na-domashno-nasilie.html", "text": "Парламентът прие на първо четене промени в Наказателния кодекс за защита на жертвите на домашно насилие, предаде репортер на  Агенция „Фокус“ . Измененията са внесени от ПГ на ГЕРБ. „За“ гласуваха 137 народни представители. Предлага се психологическият тормоз и преследването да се инкриминират, а наказанието да бъде до 5 години затвор. Въвежда се и инкриминиране на всички форми на системно преследване. С промените ще се осигури защита за потенциалните жертви на принудителни бракове, които може да бъдат задължени от техните семейства да напуснат страната. През Наказателния кодекс се предвиждат промени в Наказателно-процесуалния кодекс и в Закона за изпълнение на наказанията и задържането под стража. С измененията жертвите на домашно насилие ще бъдат уведомявани, ако задържаният извършител на деянието спрямо тях избяга или бъде пуснат на свобода. Измененията се подкрепят от Министерството на правосъдието. Неправителствени организации предлагат да се уточни, че жертви на домашно насилие са не само брачни партньори, но и хора във фактическо съжителство.  \r\nБиляна ИВАНОВА", "date": "2018.11.15", "title": "Парламентът единодушно прие на първо четене промени в Наказателния кодекс за защита на жертвите на домашно насилие"}
{"url": "http://www.focus-news.net/news/2018/11/15/2590641/kardzhali-48-godishen-mazh-e-zadarzhan-za-otpraveni-zakani-za-ubiystvo-kam-dve-zheni-v-dzhebel.html", "text": "48-годишен мъж е задържан в полицейското управление в Джебел за отправени закани за убийство към две жени. Това съобщиха от  ОДМВР - Кърджали . Инцидентът е станал около 16.00 часа на 14 ноември в търговски обект в града. Мъжът влязъл да пазарува и се държал агресивно с 41-годишната продавачка и 21-годишната ѝ дъщеря. Работата по случая продължава група „Охранителна полиция“ в РУ - Джебел.", "date": "2018.11.15", "title": "Кърджали: 48-годишен мъж е задържан за отправени закани за убийство към две жени в Джебел"}
{"url": "http://www.focus-news.net/news/2018/11/15/2590639/targovishte-vazstanoveno-e-dvizhenieto-po-pat-i-4-prolaz-targovishte-v-rayona-na-boaza.html", "text": "Възстановено е движението по път I-4 Пролаз - Търговище в района на Боаза. Това съобщиха от пресцентъра на  Агенция „Пътна инфраструктура“ .", "date": "2018.11.15", "title": "Търговище: Възстановено е движението по път I-4 Пролаз - Търговище в района на Боаза"}
{"url": "http://www.focus-news.net/news/2018/11/15/2590640/obshtina-burgas-ne-izhvarlyayte-starite-gumi-bezrazborno-predavayte-gi-v-mobilnite-tsentrove-za-razdelno-sabirane-na-otpadatsi.html", "text": "В сезона за „преобуване“ на автомобилите Община Бургас напомня на собствениците на моторни превозни средства, че могат да предават абсолютно безплатно старите и неизползваеми гуми в мрежата от мобилни центрове за разделно събиране на отпадъци, която обхваща целия град. Това съобщиха от пресцентъра на  Общината . \r\nСписък с местоположението на центровете е публикуван  :", "date": "2018.11.15", "title": "Община Бургас: Не изхвърляйте старите гуми безразборно, предавайте ги в мобилните центрове за разделно събиране на отпадъци"}
{"url": "http://www.focus-news.net/news/2018/11/15/2590621/fokus-makedoniya-nikola-gruevski-e-izbyagal-v-ungariya-prez-tirana-s-falshiv-pasport.html", "text": "Вестта за бягството на бившия македонски премиер Никола Груевски  все още е актуална тема в региона. Сръбският ежедневник „Политика“ в четвъртък съобщи, че той е избягал в Унгария през Тирана, пише  македонският „Фокус“ . \r\nСпоред информацията на белградския ежедневник, бившият премиер е преминал македонско-албанската граница с фалшив паспорт. С първия полет на компания „Малев“ Груевски от Тирана директно е стигнал в Будапеща. \r\nПревод и редакция:", "date": "2018.11.15", "title": "„Фокус“ (Македония): Никола Груевски е избягал в Унгария през Тирана с фалшив паспорт"}
{"url": "http://www.focus-news.net/news/2018/11/15/2590638/toma-bikov-gerb-nyama-usloviya-za-predsrochni-izbori-a-opozitsiyata-shte-izgubi-evropeyskite.html", "text": "Не мисля, че има условия за предсрочни избори. Това каза пред журналисти в парламента депутатът от ПГ на ГЕРБ Тома Биков, предаде репортер на  Агенция „Фокус“ . „Моята прогноза за европейските избори е, че ще бъдат загубени от опозицията. Това ще гарантира 4-годишен мандат“, заяви той. „Ако някой мисли, че може да предизвика предсрочни избори, си е направил грешен анализ на ситуацията, а когато имаш грешен анализ, няма как да взимаш верни решения“, посочи Тома Биков. „За себе си мога да кажа, че почти не се сещам за случай да съм сгрешил за нещо в прогноза“, коментира той. Попитан възможни ли са рокади на кабинета, с оглед сутрешното интервю на премиера Бойко Борисов, Тома Биков посочи: „Много често се случват рокади в кабинета. Всеки министър носи персонална отговорност. Никой не е вечен министър“. \r\nБиляна ИВАНОВА", "date": "2018.11.15", "title": "Тома Биков, ГЕРБ: Няма условия за предсрочни избори, а опозицията ще изгуби европейските"}
{"url": "http://www.focus-news.net/news/2018/11/15/2590646/veliko-tarnovo-izchakva-se-tehnika-s-koyato-katastrofiraliyat-pri-selo-maslarevo-avtomobil-da-bade-premesten.html", "text": "Отворена е едната лента на главен път Плевен – Бяла в района на катастрофата при село Масларево. В нея се пропускат автомобили в двете посоки. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Изчаква се техника, с която катастрофиралият автомобил да бъде преместен и преминаването на автомобили в участъка да се нормализира.", "date": "2018.11.15", "title": "Велико Търново: Изчаква се техника, с която катастрофиралият при село Масларево автомобил да бъде преместен"}
{"url": "http://www.focus-news.net/news/2018/11/15/2590643/blagoevgrad-s-reditsa-proyavi-do-kraya-na-mesetsa-regionalnata-zdravna-inspektsiya-shte-otbelezhi-mezhdunarodniya-den-bez-tyutyunopushene.html", "text": "С редица прояви до края на месеца Регионална здравна инспекция – Благоевград ще отбележи Международния ден без тютюнопушене. Това съобщиха за  Радио „Фокус“ – Пирин  от инспекцията. Мотото на тазгодишната кампания е „Спри сега за по-добро здраве утре“. Инициативите на инспекцията започнаха още на 5 ноември и ще продължат до края на този месец. Сред тях са Представяне на презентация на тема: „Пушенето на наргиле – фактори и рискове за здравето“; популяризиране на Националния ученически конкурс „Посланици на здравето“, организиран от МЗ; излъчване на тематични филми: „Невидимият“, „Животът ни е даден“, „Денят на Яна“, „Пушенето забранено“, „Отказване от тютюнопушене“ и „Бременност без тютюнев дим“. В периода 12 – 30 ноември пък се провежда Информационно-скринингови  кампании в Югозападен университет „Неофит Рилски“. В инициативите участват освен експерти от Регионална здравна инспекция – Благоевград, ученици, студенти и гражданин на областния център. \r\nЛивия НИНОВА", "date": "2018.11.15", "title": "Благоевград: С редица прояви до края на месеца Регионалната здравна инспекция ще отбележи Международния ден без тютюнопушене"}
{"url": "http://www.focus-news.net/news/2018/11/15/2590645/kmetat-na-sofiya-yordanka-fandakova-shte-uchastvame-v-targa-za-kashtata-na-yavorov-sled-kato-badat-uredeni-vsichki-sporove-i-vazbrani-za-neya.html", "text": "Ще участваме в търга за къщата на Яворов след като бъдат уредени всички спорове и възбрани за нея. Това каза пред журналисти кметът на София Йорданка Фандъкова, предаде репортер на  Агенция „Фокус“.  „Днес започва първата публична продан за къщата на Яворов. Утре трябва да бъдат отворени предложенията“, отбеляза Фандъкова. „За мен къщата на Яворов е изключително ценен културен и архитектурен обект в София, ценен за всеки софиянец и всеки българин. Затова бих искала да потвърдя нашето желание, както и подкрепата от страна на правителството, за финансиране на участието за закупуване на къщата на Яворов. Възложих правен анализ на целия казус, защото става дума за доста сериозна сума - публични средства, които не може да си позволим просто да блокираме“, заяви тя. „Оказа се, че има няколко сериозни проблема. Съществуват множество неясноти, които трябва да бъдат уточнени преди да се включим и да участваме в публичната продан“, посочи столичният кмет. „На първо място съдебният спор, който доведе до тази публична продан, не е завършил. Рискът за всеки евентуален купувач, докато не се произнесе ВКС да реши окончателно случая, е огромен“, уточни тя. „На второ място има още две вписани възбрани върху имота, освен тази заради която е обявена публичната продан“, допълни Фандъкова, като отбеляза, че има поредица разминавания в документите за собственост. „Така че на първо място трябва да се изчистят от собствениците всички тези въпроси, всички спорове и възбрани трябва да бъдат окончателно уредени преди или поне по време на продажбата. Ние сме готови след изчистване на всички тези въпроси да участваме с финансовата подкрепа на държавата в закупуването на тази къща“, заяви Йорданка Фандъкова.  \r\nВесела АЛЕКСАНДРОВА", "date": "2018.11.15", "title": "Кметът на София Йорданка Фандъкова: Ще участваме в търга за къщата на Яворов след като бъдат уредени всички спорове и възбрани за нея"}
{"url": "http://www.focus-news.net/news/2018/11/15/2590644/toma-bikov-gerb-ochevidno-v-protestite-ima-organizatsionen-tsentar-chast-ot-horata-v-nego-sa-kriminalno-proyaveni.html", "text": "Очевидно в протестите има организация, организационен център, ядро и то си личи. Не мисля, че някой се съмнява в това. Това каза пред журналисти в парламента депутатът от ПГ на ГЕРБ Тома Биков, предаде репортер на  Агенция „Фокус“ . „Част от хората в този център са криминално проявени. Не мисля, че става въпрос за хора със социална позиция“, посочи той. „Не казвам, че всички хора, които протестират са мотивирани. Има хора, които не са доволни и това е нормално“, обясни Тома Биков. Попитан как ще работят управляващите в условия на продължаващи протести, депутатът каза: „Ще работим, както всеки ден. Надявам се органите на реда да защитят правата на онези граждани, които биват блокирани, и са много повече от протестиращите“. „В протестите има заинтересовани хора, които целят дестабилизация на държавата“, заяви Биков. „Някои от тях са хора с прякори, част от тях са с криминално минало. Не мисля, че това са хората, които ще решат проблемите на България“, коментира депутатът от ГЕРБ. „Вижте в Перник кои бяха арестувани наскоро, Бирмата и не знам кои други. Проверете хората, които са протестирали, имат ли връзка с тях или с Цветан Василев през годините. В Бургас има други хора, които са в ареста и има силен протест“, каза още той. \r\nБиляна ИВАНОВА", "date": "2018.11.15", "title": "Тома Биков, ГЕРБ: Очевидно в протестите има организационен център, част от хората в него са криминално проявени"}
{"url": "http://www.focus-news.net/news/2018/11/15/2590649/veliko-tarnovo-preasfaltirat-iztsyalo-ulitsite-chitalishtna-i-mihail-kefalov.html", "text": "Преасфалтират изцяло улиците „Читалищна“ и „Михаил Кефалов“ във Велико Търново. Движението по двете улици е преустановено, съобщи за  Радио „Фокус“ – Велико Търново  инж. Динко Кечев, директор на Дирекция „Строителство и устройство на територията“ в Общината. Дейностите са част от проект „Привлекателна и съхранена автентична градска среда на град Велико Търново“ и трябва да приключат най-късно до утре.   \r\nПреди полагането на асфалт е подменен и водопроводът. Ремонтът се извършва в участъка от кръстовището с ул. „Иван Вазов“ до моста под Царевец, като е включена и малка част от площада на кръстовището. „Слагаме нова асфалтова настилка – два пласта. Правят се и тротоарите, но това не пречи на движението. В съвсем кратки срокове трябва да приключи и с тези дейности“, коментира инж. Кечев. Трафикът ще бъде възстановен още след като се положи втория слой асфалт, увери експертът. Това вероятно ще стане тази вечер. \r\nЛуиза ТРАНЧЕВА", "date": "2018.11.15", "title": "Велико Търново: Преасфалтират изцяло улиците „Читалищна“ и „Михаил Кефалов“"}
{"url": "http://www.focus-news.net/news/2018/11/15/2590648/ruse-vremenno-e-ogranicheno-dvizhenieto-po-pat-i-5-ruse-byala-v-rayona-na-s-volovo-poradi-izteglyane-na-tezhkotovaren-avtomobil.html", "text": "Временно е ограничено движението по път I-5 Русе – Бяла в района на с. Волово поради изтегляне на тежкотоварен автомобил. Това съобщиха от пресцентъра на  Агенция „Пътна инфраструктура“ . Участъкът е сигнализиран с пътни знаци. Движението се регулира от пътна полиция. Обходният маршрут е: път III-5402 с. Обретеник – с. Ценово – гара Бяла и обратно. Път III-501 р-н с. Батишница – Борово – Бяла и обратно.", "date": "2018.11.15", "title": "Русе: Временно е ограничено движението по път I-5 Русе – Бяла в района на с. Волово поради изтегляне на тежкотоварен автомобил"}
{"url": "http://www.focus-news.net/news/2018/11/15/2590650/api-zapochva-izgotvyaneto-na-tehnicheskite-proekti-za-remonta-na-tunelite-topli-dol-na-avtomagistrala-hemus-i-trayanovi-vrata-na-avtomagistrala-trakiya.html", "text": "Подписани са договорите за изработването на технически проекти при предстоящите ремонтно-възстановителни работи на тунелите „Топли дол“ на автомагистрала „Хемус“ и „Траянови врата“ на автомагистрала „Тракия“, част от трансевропейската пътна мрежа (TENT-T). Това съобщиха от пресцентъра на  Агенция „Пътна инфраструктура“ . Въз основа на проектите, които ще се изготвят след това ще бъдат предприети необходимите ремонтни дейности. \r\nТунелът при 39-ти километър на автомагистрала „Хемус“ е с дължина 883 м, а при 53-ти километър на автомагистрала „Тракия“ е 720 м. Двете съоръжения са пуснати в експлоатация през 1985 г. Стойността на договора за проектиране на тунел „Топли дол“ на автомагистрала „Хемус“ е 333 408 лв. с ДДС. Изпълнител ще бъде „Пътпроект“ ЕООД. Техническият проект на „Траянови врата“ на автомагистрала „Тракия“ ще бъде изработен от Обединение „Свеко-Трансконсулт 22“, с участници „Свеко енергопроект“ АД и „Трансконсулт-22“ ООД. Договорът е за 407 100 лв. с ДДС. Срокът за изработването и на двата проекта е 150 дни.  \r\nПредвидено е на съоръженията да бъдат извършени геодезически измервания, конструктивни обследвания, при необходимост инженерно-геоложки проучвания и представянето на технически доклад с проектно предложение за ремонтно-възстановителни работи. Целта е да се предвидят всички нужни мерки и дейности, които трябва да се изпълнят на двата тунела, в съответствие с изискванията на Наредбата за технически правила и норми за проектиране на пътни тунели.", "date": "2018.11.15", "title": "АПИ: Започва изготвянето на техническите проекти за ремонта на тунелите „Топли дол“ на автомагистрала „Хемус“ и „Траянови врата“ на автомагистрала „Тракия“"}
{"url": "http://www.focus-news.net/news/2018/11/15/2590647/afp-ministarat-za-brekzit-na-velikobritaniya-podade-ostavka.html", "text": "Британският премиер Тереза Мей понесе тежък удар в четвъртък, когато Доминик Рааб напусна поста си като министър по въпросите на Брекзит, заявявайки, че „трябва да си подам оставката“ заради предложението на Европейския съюз за развода между Лондон и Брюксел, съобщава  AFP . \r\n„Не мога да свържа условията на предложената сделка с дадените обещания на страната в манифеста“, заяви Рааб в писмото си по случай оставката, публикувано на неговия „Туитър“. \r\n„Вярвам, че регулаторният режим, предложен за Северна Ирландия, представлява много реална заплаха за интегритета на Обединеното кралство“, добави още той. \r\nРааб пише още, че се противопоставя на предложеното споразумение за ирландската граница, защото ЕС ще има „вето върху възможността ни да излезем“. \r\n„Нито една демократична нация никога не е подписала споразумение да бъде обвързана с толкова широк режим, наложен външно без никакъв демократичен контрол над законите, които трябва да бъдат приложени, нито върху възможността да излезе от договора“, пише вече бившият министър по въпросите на Брекзит на Великобритания. \r\nПревод и редакция:", "date": "2018.11.15", "title": "AFP: Министърът за Брекзит на Великобритания подаде оставка"}
{"url": "http://www.focus-news.net/news/2018/11/15/2590653/sport-opredeliha-parvite-nakazaniya-za-sbivaneto-sled-macha-makgregar-nurmagomedov.html", "text": "Спортната комисия към щата Невада в Съединените щати наложи първите наказания за масовия бой след битката между Конър Макгрегър и Хабиб Нурмагомедов на 7 октомври. Тогава руснакът спечели на ринга, а след това прескочи въжетата и даде началото на масово сбиване с участието на хора от щаба на съперника и зрители от публиката. \r\nРуските бойци Зубаир Тухугов и Абубакар Нурмагомедов са временно със спрени права. Същата санкция е наложена на Дилън Денис – треньорът на Макгрегър. Наказанията важат до края на разследването. Очаква се следващото разглеждане на случая да се проведе през декември или януари. Още след мача Нурмагомедов и Макгрегър получиха забрана за участие в мачове до 10 декември.", "date": "2018.11.15", "title": "Спорт: Определиха първите наказания за сбиването след мача Макгрегър – Нурмагомедов"}
{"url": "http://www.focus-news.net/news/2018/11/15/2590652/plovdiv-chetiri-sela-v-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК – Пловдив. Без вода са населените места Малък чардак, Бойково, Леново и Красново. Не е посочен краен срок за отстраняване на авариите и за възстановяване на нормалното водоподаване към засегнатите домакинства. \r\nЕкипите на водоснабдителното дружество отстраняват аварии също на улиците „П. Славейков“, „Искра“ и „Капитан Андреев“ в град Асеновград. Без вода са и живущите в района на улиците „Петрова нива“, „Борислав“, „Захари Стоянов“ и „Асен Златаров“ в град Пловдив. \r\nТони МИХАЙЛОВ", "date": "2018.11.15", "title": "Пловдив: Четири села в областта са с нарушено водоподаване заради аварии"}
{"url": "http://www.focus-news.net/news/2018/11/15/2590656/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "В това издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич събеседниците ще говорят за доброволчеството, насочено към онези млади хора, на които им предстои да напуснат социалните институции и да започнат своя самостоятелен път, за възможностите за предоставяне на безплатни социални услуги, така че делникът ни да бъде по-добър и усмихнат, за опазването на околната среда и как това на практика се случва в нашето ежедневие и за една отколешна традиция в студените месеци, един модел на социално общуване, сега напълно или почти отсъстващ от нашия живот, но все още жив в спомена на нашите баби и дядовци. Стояна Стоева от Социалната чайна във Варна ще разкаже за едно съвместно начинание с Общинския младежки център „Захари Стоянов“, кметът на Добрич Йордан Йорданов – за поредния иновативен проект на Общината с грижа за хората, Ивелина Панайотова, главен еколог - за политиката на добруджанската община за разделно събиране на отпадъци, а етнографът Лена Кирилова – за любопитни и не толкова познати факти, свързани със седенките, които започват точно след Димитровден и продължават до Заговезни, една форма на социално общуване, която сега битува само в народните песни и възстановки на фолклорни традиции. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2018.11.15", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2018/11/15/2590654/tsvetan-tsvetanov-gerb-internet-e-nay-golyama-potentsialna-zaplaha-za-detsata.html", "text": "Интернет е най-голяма потенциална заплаха за децата.Това съобщи председателят на ПГ на ГЕРБ и председател на Комисията по вътрешна сигурност и обществен ред Цветан Цветанов на откриването на конференцията \"Превенция и борба срещу насилието и сексуалната експлоатация на деца\" , предаде репортер на  Агенция \"Фокус\" . \"Възрастта е много ниска, в която децата имат много повече способности от своите родители. Вече цялата социална комуникация е в интернет пространството и децата много лесно могат да се въвличат в това да станат жертви”, каза още той. По думите му има два вида уязвими деца. \"Едните са в много ниска социални слоеве, където семейните ценности не са толкова силно изведени или деца без родителски грижи. Това е първата категория, които могат да бъдат много лесно въвлечени в подобни схеми. Другата част са тези, които са семейство със среден и над средния статус, където родителите смятат, че е достатъчно това, че са купили един скъп телефон и са дали възможност детето да работи с интернет”, допълни Цветан Цветанов.  \r\nТеодора ПАТРОНОВА", "date": "2018.11.15", "title": "Цветан Цветанов, ГЕРБ: Интернет е най-голяма потенциална заплаха за децата"}
{"url": "http://www.focus-news.net/news/2018/11/15/2590655/sliven-informatsionen-den-za-vredite-ot-tyutyunopusheneto-shte-se-provede-v-grada.html", "text": "Международният ден без тютюнопушене ще бъде отбелязан в Сливен с раздаване на материали за вредата от тютюнопушене. Това съобщиха за  Радио „Фокус“ – Сливен  от Общинския съвет по наркотични вещества. Кампанията ще започне от 14.00 часа до Стария бряст. Доброволци от структурата ще проведат превантивни дейности сред минувачите. Те ще раздават превантивни материали и ще призоват всеки пушач да започне отказване от тютюнопушене в името на собственото си здраве, както и на здравето на близки и приятели, които са в обкръжението му като пасивни пушачи. \r\nОсобено внимание ще се обърне на пасивното тютюнопушене. Според проучване, то увеличава  риска от белодробен рак с 24%, от исхемична болест на сърцето - с около 25%, а от мозъчен инсулт – с 82%. Проучванията са показали повишени стойности до 25% при хроничните респираторни заболявания, повишен с 40-50% риск от развитие на астма при възрастни, изложени на тютюнев дим в домовете си и на работните си места. \r\nЛюдмила ЙОРГОВА", "date": "2018.11.15", "title": "Сливен: Информационен ден за вредите от тютюнопушенето ще се проведе в града"}
{"url": "http://www.focus-news.net/news/2018/11/15/2590642/vecherne-novosti-sarbiya-paketat-na-putin-za-moshtna-sarbiya.html", "text": "Президентът на Русия Владимир Путин приготвя специален пакет за Сърбия с най-малко 20 стратегически споразумения, който ще бъде представен в средата на януари в Белград, по време на срещата му със сръбския държавен глава Александър Вучич, е научил от неофициални източници  белградския ежедневник „Вечерне новости“ . \r\nСпоред информацията на изданието, пакетът, на стойност няколко стотин милиона евро, включва сериозни инвестиции от Изток в инфраструктурата на Сърбия, енергийния й сектор, селското стопанство, отбранителните системи, образованието и туризма. Най-важната част трябва да са договорите за изграждане на железопътни коридори, присъединяване на страната към газопровода „Турски поток“, за доставка на танкове Т-72 и противовъздушни ракети, както и за износа на селскостопанска продукция в най-голямата страна на света. \r\nВ допълнение, пише вестникът, пристигането на Путин в сръбската столица е от голямо значение за страната в хода на дипломатическата борба за Косово, в която за нея подкрепата на Русия е изключително ценна. Двамата държавници са на една и съща позиция – без участието на Москва е невъзможно да бъде постигнато устойчиво и компромисно решение, а посещението на великия лидер е насърчително преди, може би, решителният кръг от преговорите за съдбата на „южната сръбска провинция“, за каквато я смята „Новости“. В това отношение, отбелязва изданието, позицията на Русия, че тя ще подкрепи всеки договор, постигнат между сърбите и албанците, е много важна. \r\n„Новости“ отбелязва, че сръбското политическо ръководство очаква много от посещението на първия човек в Кремъл, което бе потвърдено и в сряда, след срещата между руския посланик Александър Чепурин, от Вучич: \r\n„Вярваме, че предстоящото посещение на Путин ще бъде далеч най-плодотворното по броя и съдържанието на споразуменията в различните сфери, които ще бъдат подписани. С голямо внимание и нетърпение очакваме разговорите и аз съм уверен, че това ще бъде още едно потвърждение на нашите много добри, близки, искрени и приятелски отношения и че ще имаме възможност да издигнем с още едно ниво отношенията между Сърбия и Русия. \r\nОсвен това Вучич похвали Русия и нейния президент за подкрепата им за териториалния интегритет на Сърбия и усилията за намиране на компромисно решение за Косово, а не такова, което ще е в резултат на натиск, изнудване и едностранни решения. \r\nМеждувременно, говорителят на Кремъл Дмитрий Песков потвърди в сряда, че Путин и Тачо накратко са говорили в Париж и че руският президент е потвърдил готовността на Москва да подкрепи споразумение между Белград и Прищина, ако се стигне до него: \r\n„Путин подчерта необходимостта Косово да постигне консенсус със Сърбия. Той заяви, че сме готови да подкрепим споразумение, за което двете страни ще гарантират“,. \r\nПозициите на Москва бяха обяснени и от посланика Чепурин, който след срещата си с Вучич заяви, че Кремъл е напълно готов да сътрудничи и помага за решаването на косовския въпрос и че Резолюция 1244 на Съвета за сигурност на ООН е правна рамка, която трябва да се спазва при търсенето на компромис. \r\n„Основният проблем е в това, че разговорите в Брюксел се водят вече шест години, както и че, докато Сърбия е изпълнила всички постигнати договорености, това не може да се каже за другата страна, особено, когато става дума за формирането на Общността на сръбските общини“. \r\nПолитическият анализатор Драгомир Анджеликович смята, че кратката среща между Путин и Тачи в Париж всъщност е друго потвърждение на интереса на Русия към постигането на компромис между Белград и Прищина и подпомагане на Сърбия в този процес: \r\n„Русия досега се оказа истински приятел за нас. Пристигането на Путин е първостепенно политическо събитие, което се очаква и от държави, които са много по-големи от нашата“. \r\nПървият човек в Русия, припомня още „Новости“, най-вероятно ще даде на Вучич орден „Св. Александър Невски“ по време на посещението си в Сърбия. \r\nТова отличие се дава на сърбин за първи път от повече от сто години, а последният лауреат е Никола Пашич. Изданието коментира, че решението на лидера на най-голямата страна в света да награди Вучич говори най-вече за неговото отношение към сръбския държавен глава. \r\nПревод и редакция:", "date": "2018.11.15", "title": "„Вечерне новости“ (Сърбия): Пакетът на Путин за мощна Сърбия"}
{"url": "http://www.focus-news.net/news/2018/11/15/2590657/pazardzhik-tri-opita-za-otravyane-na-bezdomni-kucheta-sa-napraveni-tazi-nosht-v-grada.html", "text": "Само за последната нощ са направени опити да бъдат умъртвени над 3 бездомни кучета в Пазарджик. С всеки изминал ден се увеличава броя на изоставени кучета, които стават потенциална жертва на недоброжелатели. Щентралната част на града осъмна с разпръсната отрова в градинки и на площадки с цел да се умъртвят няколко животни, които отскоро кръстосват улиците на града. Това съобщиха слушатели на  Радио „Фокус“-Пазарджик . В социалната мрежа природозащитници апелират за повече толерантност към безпризорните четирикраки, на които съдбата им е отредена от също толкова безотговорни бивши стопани, които ги изхвърлят в града да си търсят късмета. Три от кучетата са в клиника и се борят за живота им, но съдбата им след това остава не ясна. Последователи на местна група от доброволци в социалната мрежа задават отново въпроса: „До кога ще има агонизиращи, скитащи и гладни кучета по улиците на Пазарджик и кога най-сетне ще се построи приют , който да осигурява подслон на такива  отритнати четириноги?“.  припомня, че преди седмица беше намерено агонизиращо куче в квартал „Запад“, което по думите на ветеринарния лекар, който му е оказал първа помощ, е отровено с веществото ланат. Кучето е починало за минути, а очевидци споделят, че гледката от агонията на животното е била потресаваща. В близост до разпръснатата отрова често играят циганчета и се разхождат домашни любимци, което е предпоставка за нов инцидент. \r\nРадослава МУРДЖЕВА", "date": "2018.11.15", "title": "Пазарджик: Три опита за отравяне на бездомни кучета са направени тази нощ в града"}
{"url": "http://www.focus-news.net/news/2018/11/15/2590658/veliko-tarnovo-zapochna-tsyalostno-preasfaltirane-na-ulitsite-chitalishtna-i-mihail-kefalov-kray-krepostta-tsarevets.html", "text": "Започна цялостното преасфалтиране на улиците „Читалищна“ и „Михаил Кефалов“, намиращи се в близост до крепостта „Царевец“ във Велико Търново. Това съобщиха от пресцентъра на  Общината . Работата по двете отсечки ще продължи през днешния и утрешния ден.  \r\nДейностите са част от големия проект на общината за градска среда в старата част на Велико Търново и в кв. „Чолаковци“, финансиран по Оперативна програма „Региони в растеж“ 2014-2020. Нови са също бордюрите и тротоарните настилки по ул. „Читалищна“ и ул. „Михаил Кефалов“, предстои монтиране на енергоспестяващо улично осветление.  \r\nСменени са и водопроводите под двете отсечки, включително и локалните отклонения към домовете – тази дейност бе предшестваща строително-монтажните работи по европейския проект и бе финансирана със средства от републиканския бюджет.", "date": "2018.11.15", "title": "Велико Търново: Започна цялостно преасфалтиране на улиците „Читалищна“ и „Михаил Кефалов“ край крепостта „Царевец“"}
{"url": "http://www.focus-news.net/news/2018/11/15/2590635/shumen-sadat-prie-zaklyucheniyata-po-dopalnitelnata-pozharo-tehnicheska-ekspertiza-po-deloto-hitrino.html", "text": "Съдът прие заключенията по допълнителната пожаро-техническа експертиза по делото „Хитрино“, предаде репортер на  Радио „Фокус“ - Шумен . Според защитата тя не е обективна, не почива на обективни данни и обстоятелства, направените изчисления и определените стойности не са по несъмнени данни, изложените данни и обстоятелства не могат да служат за нуждите на настоящия процес. Съдът прие, че не са налице основания допълнителната пожаро-техническа експертиза да не бъде приета към настоящия момент. Нейната цел е била да съобрази новопостъпили, несъобразени при предходната експертиза обстоятелства, на които допълнителната е отговорила. Заседанието продължава с изслушване на жп експертиза за детайли рани на влака. \r\nИвелина ИВАНОВА", "date": "2018.11.15", "title": "Шумен: Съдът прие заключенията по допълнителната пожаро-техническа експертиза по делото „Хитрино“"}
{"url": "http://www.focus-news.net/news/2018/11/15/2590651/kmetat-na-sofiya-yordanka-fandakova-nyama-nikakva-opasnost-kashtata-na-yavorov-da-bade-prestroyavana.html", "text": "Нека да подчертая, че няма никаква опасност къщата на Яворова да бъде надстроявана, престроявана, достроявана, защото тя е запазена с плана. Тя е напълно защитена и освен това е гарантирано използването на частта за музей на Яворов. Това каза пред журналисти кметът на София Йорданка Фандъкова, предаде репортер на  Агенция „Фокус“.  „Бих искала да успокоя всички, че там няма начин да се случи нещо друго. Това разбира се намалява и интересът към нея“, отбеляза Фанъдкова. „Не бих могла категорично да кажа дали няма да бъде интересна за някого, но аз лично смятам, че всеки сериозен купувач би следвало да разсъждава като нас и да знае, че най-напред би трябвало да се изчистят всички спорни неясноти и тогава вече да може да се участва в търг“, коментира тя.  \r\n„Потвърждавам нашето желание да придобием къщата на Яворов, но само при ясни условия. Не можем да купуваме котка в чувал. Трябва да са изяснени всички въпроси“, заяви кметът на София.  \r\nВесела АЛЕКСАНДРОВА", "date": "2018.11.15", "title": "Кметът на София Йорданка Фандъкова: Няма никаква опасност къщата на Яворов да бъде престроявана"}
{"url": "http://www.focus-news.net/news/2018/11/15/2590659/kmetat-na-sofiya-yordanka-fandakova-poiskala-sam-ot-sobstvenitsite-na-tsarskite-konyushni-da-vazstanovyat-vsichki-sgradi.html", "text": "Поискала съм от собствениците на„Царските конюшни“ да възстановят всички сгради. Това каза пред журналисти кметът на София Йорданка Фандъкова, предаде репортер на  Агенция „Фокус“.  „Ние нямаме собственост на територията на „Царските конюшни“, но имаме много ясната воля да бъде запазено това културно наследство. С плана от 2015 година не се разширява надстрояване и дострояване, а се изисква само запазване, още повече че Министерството на културата вече ги обяви за паметник от местно значение. Работи се и върху това тези сгради да бъдат обявени за паметник от национално  значение“, заяви Фандъкова. „Поискала съм собствениците да възстановят всички сгради. Доста сериозна кореспонденция направих. В момента съм в много тесен контакт с министъра на вътрешните работи, който гарантира, че като собственик на част от изгорялата сграда, предприемат мерки за възстановяване на покрива. Имат нужда от съдействия. Обещала съм им цялото, което е възможно, така че в най-скоро време,  в предвид и приближаващият зимен сезон, да бъде покрита сградата и да не допусне нейното разрушаване. След което разбира се тя трябва да бъде напълно възстановена“, обясни още кметът на София.  \r\nВесела АЛЕКСАНДРОВА", "date": "2018.11.15", "title": "Кметът на София Йорданка Фандъкова: Поискала съм от собствениците на „Царските конюшни“ да възстановят всички сгради"}
{"url": "http://www.focus-news.net/news/2018/11/15/2590661/koha-ditore-kosovo-kasna-ofanziva-za-vizova-liberalizatsiya.html", "text": "Косовските власти готвят „бомбардировка“ на европейския комисар по разширяването Йоханес Хан с доклади преди посещението му в Прищина в началото на декември, с цел да убеди страните-членки на Европейския съюз да допуснат визова либерализация за Косово, пише на първа страница  авторитетният косовски вестник Koha Ditore . \r\nВ допълнение към това, високопоставени държавни дейци са започнали офанзива от срещи с представители на европейските страни, за да осигурят включването в дневния ред на Европейския съвет през декември визовата либерализация за Косово. Председателят на местния парламент Кадри Весели и министърът за европейската интеграция Дурата Ходжа ще осъществят редица визити в Европа като част от лобистката кампания, докато косовските власти са се хванали здраво на работа, за да променят сегашния доклад, в който се говори за отстъпление в прилагането на европейските реформи и за това да идентифицират реформите, които ще бъдат поставени сред приоритетите за 2019 година. Тези документи ще бъдат представени на Хан по време на визитата му в Прищина. \r\nПревод и редакция:", "date": "2018.11.15", "title": "Koha Ditore (Косово): Късна офанзива за визова либерализация"}
{"url": "http://www.focus-news.net/news/2018/11/15/2590662/nikola-chanev-oblasten-upravitel-na-kardzhali-preobarnaliyat-se-mikrobus-na-vhoda-na-grada-e-prevozval-sluzhiteli-na-shivashka-firma.html", "text": "Преобърналият се микробус на входа на града е превозвал служители на шивашка фирма. Това каза за  Агенция „Фокус“  областният управител на Кърджали Никола Чанев във връзка с преобърналия се микробус с работници в града. По думите му инцидентът е станал на входа на града заради отнето предимство и несъобразена скорост. „Слава Богу няма сериозно пострадали хора. Микробусът е извозвал служители на една шивашка фирма“, коментира Чанев и уточни, че към момента е освободено пътното трасе и няма проблем с движението. \r\n„Призовавам за по-внимателно шофиране, още повече че вече и атмосферните условия са зимни“, каза още Никола Чанев. \r\nЛюба АЛЕКСИЕВА", "date": "2018.11.15", "title": "Никола Чанев, областен управител на Кърджали: Преобърналият се микробус на входа на града е превозвал служители на шивашка фирма"}
{"url": "http://www.focus-news.net/news/2018/11/15/2590665/inzh-zlatin-velev-zam-kmet-na-plovdiv-vsichki-kamioni-koito-razpraskvat-sol-sa-snabdeni-s-nova-sistema.html", "text": "Всички камиони, които разпръскват сол, са снабдени с нова система, която ще разпръсква течен калциев дихлорид. Това каза пред журналисти зам.-кметът на Пловдив с ресор „Транспорт“ инж. Златин Велев, предаде репортер на  Радио „Фокус“-Пловдив . „Тя ще овлажнява солта. Така се постига много по-бърз ефект на действието на солта и може да се работи до минус 20 градуса, т.е. можем да посрещнем екстремни температури на въздуха и да гарантираме да няма заледяване на булевардите и улиците в Пловдив“, обясни зам.-кметът. По думите му досега калциевият дихлорид се е разпръсквал на гранули. Директорът на Общинско предприятие (ОП) „Чистота“ Иван Стоянов добави, че калциевият дихлорид се разтваря във воден разтвор в съотношение 3 части вода и 1 част калциев дихлорид. „В резервоарите, които са отстрани на разпръсквачите на сол, се слага този разтвор и така, ако е сух студът и не е влажно, гранулата на солта не пада върху пътното платно суха, а пада овлажнена и така има по-добро сцепление с асфалта“, обясни Стоянов.  \r\nЗа тази година са осигурени общо 55 снегорина, 26 разпръсквача на сол и 8 броя челни товарачи. Наличните количества сол са 4700 тона, а химическият препарат калциев дихлорид е 68 тона. Днес със заповед на кмета на Община Пловдив бе проверена наличната техника за зимното почистване от специално назначена комисия, включваща представители от „Пътна полиция“, Общината, ОП „Чистота“. Представителите на „Пътна полиция“ провериха документацията на автомобилите, тези от Общината самата изправност. „Община Пловдив е готова за предстоящия зимен сезон. Зимното дежурство ще започне от 1 декември“, каза още зам.-кметът. Директорът на ОП „Чистота“ Иван Стоянов припомни, че миналата година е имало 31 часа ефективна работа при зимни условия. По договор, сключен от 2014 година, едно дежурство за зимно почистване на камион е 27 лева на час. По думите му при снеговалеж работно време на служителите в ОП „Чистота“ започва половин час по-рано, като първоначално се обработват спирки, подлези, пешеходни зони. Има и малко габаритна техника, която при нужда също се използва. Служителите, ангажирани в зимното почистване, са над 400. \r\nМария РУСЕВА", "date": "2018.11.15", "title": "Инж. Златин Велев, зам.-кмет на Пловдив: Всички камиони, които разпръскват сол, са снабдени с нова система"}
{"url": "http://www.focus-news.net/news/2018/11/15/2590663/varna-sadat-otmeni-naredba-na-obshtinskiya-savet-za-priem-na-detsa-v-obshtinski-detski-gradini-i-uchilishta.html", "text": "Административен съд – Варна отмени Наредба на Общинския съвет за прием на деца в общински детски градини и училища. Това съобщиха от пресцентъра на  Съда . Решението е по адм. дело №1684/2018 г., образувано по жалба на П.Т., срещу приета с решение № 579-11 по протокол № 14 / 20.12.2016 г. от Общински съвет Варна  Наредба за условията и реда за записване, отписване и преместване на деца в общински детски градини, полудневни и целодневни подготвителни групи към училищата на територията на Община Варна, включително и приложение №1 на тази наредба - Правила за условията и редът за записване, преместване и отписване на деца в общински детски градини на територията на Община Варна. Съдът отменя процесната Наредба на Общински съвет – Варна, с изключение на чл. 10 т.4, т.5 и т.6 и чл. 39 от тези Правила, поради известния на съда факт, че  тяхната отмяна е вече постановена с решение № 1018/09.06.2017 г. по адм. дело № 683/2017 г. по писа на АдмСъд –Варна, което решение е обжалвано пред ВАС.  \r\nСъдебният състав счита, че не е спазена формата на административния акт, поради липса на мотиви на изготвения проект, съобразно реквизитите на чл.28 от ЗНА. Допуснати са съществени нарушения на административнопроизводствени правила, рефлектиращи върху законосъобразността на нормативния акт. В мотивите си съдът сочи, че между внасяне на проекта на Наредбата и приемането му от общинските съветници, срокът е пределно кратък и това на практика е довело до невъзможност за запознаване на общинските съветници с неговото съдържание.  Ако в случая бе предоставена възможност на общинските съветници да получат изработения проект на Наредбата  и им бе осигурено технологично време за индивидуален и колективен анализ на проекта преди гласуване, би могло да се стигне до  различно съдържание на подзаконовия нормативен акт и затова е необходимо постановяване на отмяна на частично оспорената част на процесната Наредбата. \r\nРешението подлежи на обжалване пред Върховен административен съд с касационна жалба в 14-дневен срок от съобщението до страните.", "date": "2018.11.15", "title": "Варна: Съдът отмени Наредба на Общинския съвет за прием на деца в общински детски градини и училища"}
{"url": "http://www.focus-news.net/news/2018/11/15/2590666/tsvetan-tsvetanov-gerb-za-poslednite-18-godini-okolo-35-000-detsa-sa-popadnali-v-prestapni-mrezhi-za-trafik-v-balgariya.html", "text": "За последните 18 години около 35 000 деца са попаднали в престъпни мрежи за трафик в България. Това съобщи председателят на ПГ на ГЕРБ и председател на Комисията по вътрешна сигурност и обществен ред Цветан Цветанов на откриването на конференцията \"Превенция и борба срещу насилието и сексуалната експлоатация на деца\", предаде репортер на  Агенция \"Фокус\" . \"Според данните на ООН над 34 милиона деца са станали жертва на трафик”, обобщи още той. \"Няма как да кажем, че проблемът насилие на деца може да бъде решен. Ролята на тези форуми е да даде добрите практики, да говорим за най-важното - идентификация на жертвите. Много са държаните, България беше една от тях, където ако не се идентифицират жертвите, ние не отчитаме, че имаме такъв проблем”, каза още Цветанов. \"Идентификацията е гаранция за успех, защото тогава в създадените кризисни центрове ще могат да върнат тези хора към нормален ритъм. Най-голямото предизвикателство е интернет пространството. Ако не успеем да информираме децата си и да включим образованието, ние ги правим потенциални жертви”, каза той. \"Винаги сме се стремили в законодателството да повишаваме тези наказателни санкции. В трафика на хора ние успяхме да подобрим законодателството”, обобщи Цветанов.  \r\nТеодора ПАТРОНОВА", "date": "2018.11.15", "title": "Цветан Цветанов, ГЕРБ: За последните 18 години около 35 000 деца са попаднали в престъпни мрежи за трафик в България"}
{"url": "http://www.focus-news.net/news/2018/11/15/2590667/blagoevgrad-razkrita-e-laboratoriya-za-otglezhdane-na-kanabis-v-grad-kresna-izzeti-sa-41-rasteniya.html", "text": "Разкрита е лаборатория за отглеждане на канабис в град Кресна, иззети са 41 растения. Това съобщиха от пресцентъра на  МВР . Вчера от полицейски служители на ОДМВР - Благоевград и РУ - Сандански е проведена акция срещу производството, съхранението и разпространението на наркотични вещества, в хода на която е извършена проверка на къща в град Кресна. Установена е стая на приземен етаж, пригодена и работеща като лаборатория за отглеждане на канабис. Тя е била е оборудвана с въздуховоди, лампи, трансформатори. Намерени са 41 тревисти растения, засадени в саксии, които след направен полеви тест са реагирали положително на канабис. Открити са също така торове и земеделски инвентар за отглеждането на растенията. В къщата е намерена и иззета и около суха, тревиста маса, която след направен полеви тест е реагирала положително на канабис. В хода на извършените оперативно-издирвателни мероприятия е задържан мъж от гр. Кресна, като по случая е  образувано досъдебно производство.", "date": "2018.11.15", "title": "Благоевград: Разкрита е лаборатория за отглеждане на канабис в град Кресна, иззети са 41 растения"}
{"url": "http://www.focus-news.net/news/2018/11/15/2590668/sofiya-48-godishen-mazh-e-s-nalozhena-myarka-podpiska-za-nezakonna-prodazhba-na-pirotehnika-na-futbolni-fenove.html", "text": "48-годишен мъж е с наложена мярка „Подписка“ за незаконна продажба на пиротехника на футболни фенове. Това съобщиха от пресцентъра на  МВР . Установено е, че мъжът неправомерно е съхранявал и е търгувал пиротехнически изделия, в нарушение на чл. 337, ал. 1 от НПК. След разследване на служители на ГДНП е установено, че той е продавал незаконно пиротехника, основно на футболни фенове, в периода от 17 декември 2015 г. до 9 август 2017 година. Към момента е привлечен към отговорност и му е наложена мярка за неотклонение „Подписка“. \r\nРаботата по случая продължава под наблюдението на Софийската районна прокуратура.", "date": "2018.11.15", "title": "София: 48-годишен мъж е с наложена мярка „Подписка“ за незаконна продажба на пиротехника на футболни фенове"}
{"url": "http://www.focus-news.net/news/2018/11/15/2590669/dots-d-r-petar-nenkov-na-15-noemvri-1886-g-e-roden-spasitelyat-na-boynoto-zname-na-stremtsi-feldfebel-hristo-vasilev.html", "text": "На днешна дата, 15 ноември 1886 г., в село Гиллери (Богдан), Карловско е роден героят на 28-и пехотен Стремски полк фелдфебел Христо Василев. Това съобщи за  Радио „Фокус”-Пловдив  военният историк доц. д-р Петър Ненков. Христо Василев е спасител на бойното знаме и паричния ковчег на стремци, след пробива на съглашенските войски при Добро поле. \r\nСлед завършване на средното си образование той постъпва на 1 февруари 1902 г. като войник в 9-ти пехотен Пловдивски полк. На 1 април 1905 г. е преместен в новосформирания 28-и пехотен Стремски полк в Карлово. За проявените си отлични воински качества е изпратен на обучение в Учебната дружина за подофицери. Обучението завършва успешно и е произведен в звание “ младши подофицер”. На 10 февруари 1910 г. се връща на служба в 28-и пехотен Стремски полк и е назначен за взводен подофицер в 4-та пехотна рота. Не след дълго е произведен в чин старши подофицер . Като такъв го заварва обявяването на Балканската война на 5 октомври 1912 г. \r\n28-и пехотен Стремски полк е включен в състава на Хасковския отряд и настъпва срещу Кърджали. Още с преминаването на турската граница на 5 и 6 октомври 1912 г. се завързват тежки боеве с изнесените напред части от корпуса на Явер паша за овладяването на височините Айдармуш, Акчакръп и Калфалар и падат първите жертви от полка. \r\nНа 8 октомври 1912 г. стремци превземат Кърджали и се устремяват към Одрин. За проявен героизъм и доблест в тези боеве старши подофицер Христо Василев е награден с орден „За храброст” – 4 степен. \r\nНа 16 октомври 1912 г. е следващият кръвопролитен бой, в който участва старши подофицер Христо Василев. Той се разиграва при село Куинлъ и е свързан с отразяването на излаза на обсадения в Одринската крепост гарнизон на Мехмед Шукри паша. \r\nЗа превземането на Родосто на 28 и 29 октомври 1912 г. старши подофицер Христо Василев е награден с орден „За храброст“ – 3 степен. В Родосто карловският полк получава дар от признателните жители на града – бойно знаме, извезано от местната учителка Кристина Симеонова. На 23 април 1913 г. Христо Василев е повишен в чин фелдфебел. В Родосто 28-и пехотен полкът дочаква краят на Балканската война и Лондонския мерен договор през май 1913г. \r\nВместо да се завърне обаче в Карлово, обкичен с лаврите на победител, полкът получава тайна заповед да се съсредоточи с останалите части на Втора пехотна Тракийска дивизия в Македония за започване на война срещу довчерашните съюзници от Балканския съюз – гърците и сърбите. \r\nТе драстично нарушават споразумението с България, подписано преди войната, за разпределение на територията на Македония, настаняват свои гарнизони в овладените спорна и безспорна зона на областта, докато българската армия поема главната тежест на войната в Тракия и извършват масови репресии над местното българско население. \r\nЗаедно със своя полк в състава на 2-ра пехотна бригада от Втора Тракийска дивизия, фелдфебел Христо Василев взема участие в Междусъюзническа война през юни и юли – 1913г. В паметните боеве за превземането на укрепената сръбска позиция на връх Криволак в Македония, отбранявана от частите на Тимошката дивизия  – 2-ри призив, когато от вражеските шрапнели и куршуми загиват всички офицери от 4-та рота на полка, фелдфебел Христо Василев поема командването на ротата и води нощната атака до пълния разгром на сърбите, които оставят на бойното поле десетки убити и ранени. Зарязвайки своето тежко въоръжение и боеприпаси, противникът отстъпва в паническо бягство. За тази своя героична проява фелдфебел Василев е удостоен с орден „За храброст” – 2 степен. \r\nСлед боевете при Криволак, в края на войната, фелдфебел Христо Василев взема участие заедно с воините от 28-и пехотен Стремски полк и други български войскови части в обкръжаването на стохилядната гръцка армейска групировка, навлязла дълбоко в Кресненското дефиле. В разгърналите се ожесточени боеве, фелдфебел Василев се сражава храбро при Беяз тепе, Пехчево, връх Занога и Панорица. Само вероломното нахлуване на румънските войски в Северна България и последвалото примирие в Букурещ спасяват гръцката армия от пълен разгром и плен. \r\nСлед кратката, но кръвопролитна Междусъюзническа война, предизвикала Първата национална катастрофа за България, фелдфебел Василев се завръща заедно със стремци в Карлово, посрещнат тържествено от местното население . \r\nПрез есента на 1915 г. отново е повикан под бойното знаме на 28-и пехотен Стремски полк, за да изпълни своя свещен дълг към Отечеството. Заедно с полка взема активно участие във всички боеве и походи през Първата световна война 1915-1918 г. Проявява се като герой в боевете при Дойранското езеро и Завоя на река Черна. На 11 ноември 1916 г. е тежко ранен в крака, но след смъртта на всички офицери в ротата поема командването на ротата и успява да изведе останалите живи бойци от боя. За този си героичен подвиг е награден от командването с орден “За храброст” – 1 степен. \r\nСлед седеммесечно лечение в софийска болница, отново се завръща в полка си на фронта и през 1917 г. взема участие в жестоките боеве през месец май на платото Маргара. \r\nСлед пробива на съглашенските войски на Добро поле, през септември 1918 г. фелдфебел Василев запазва самообладание, въпреки хаоса и избухналите войнишки брожения. Той получава задача от командването на полка незабавно да тръгне за Карлово с част от обоза, като отнесе със себе си паричния ковчег със заплатите на личния състав и бойното знаме на стремци. Нощта преди да тръгне, както пише той в своите спомени, сваля знамето от дръжката, навива го на руло, покрива го с брезент, след което го скрива под една обозна каруца .Придвижвайки се бавно по пътищата, задръстени от отстъпващи и разбунтували се войници, той успява със своите другари да се добере до Карлово и по този начин да спаси бойното знаме на стремци и паричния ковчег на полка. \r\nСлед войната, когато 28-и Стремски полк е разформирован по силата на Ньойския мирен договор от 1919 г., фелдфебел Василев продължава службата си в 27-и Чепински полк до 1923 г. През 1923 г. по собствено желание се премества да служи, като фелдфебел на рота в 21-ва Средногорска дружина, която идва през 1922 г. от Пловдив в Карлово. В нея служи до 12 ноември 1931 г. когато се уволнява, поради навършване на пределна възраст и преминава в запаса. \r\nКогато през 30 – те години на миналия век командването на 21-ви пехотен Средногорски полк решава да издигне паметник в карловските казарми на загиналите във войните за национално обединение от полковете на Втора Тракийска дивизия, фелдфебел Христо Василев, заради юнашката си осанка и своите бойни заслуги, е бил използван от скулптора, изработил паметника, като прототип на фигурата „На нож”! \r\nЦветана ТОНЧЕВА", "date": "2018.11.15", "title": "Доц. д-р Петър Ненков: На 15 ноември 1886 г. е роден спасителят на бойното знаме на стремци фелдфебел Христо Василев"}
{"url": "http://www.focus-news.net/news/2018/11/15/2590671/galap-interneshanal-74-ot-balgarite-ne-vyarvat-che-vavezhdaneto-na-vtora-zadalzhitelna-zdravna-vnoska-bi-spryalo-doplashtaneto-v-bolnitsite.html", "text": "Българите са скептични към основните идеи на здравната реформа. Това показва проучване на  „Галъп Интернешънъл“ . 74% от българите не вярват, че въвеждането на втора задължителна здравна вноска би спряло практиката на доплащане в болниците у нас. 18% смятат, че втора вноска от 12 лв. при частен застраховател ще спре доплащанията, а 8%  се колебаят. \r\nПо отношение на други идеи, свързани с предложената наскоро здравна реформа, най-много одобрение получава предложението Фондът за лечение за деца да премине към Здравната каса (мнозинство от 58% подкрепя, а 27% не подкрепят), макар по това предложение да е и сравнително висок и делът на тези, които не могат да преценят – 15%. Явно, скандалите около въпросния фонд в последните години карат мнозинството българи до одобряват промяната.   \r\nНай-негативно е оценена  идеята всяка болница да има свои собствени цени за услугите, които ще се покриват от здравната каса, а ако лечението на пациента е по-скъпо, той да доплаща разликата – отчетливо мнозинство от 71% от интервюираните не одобряват това предложение.  \r\nПрилагането на възможно най-евтина медикаментозна терапия също не е високо оценено – 54% са срещу тази идея, а 41% я харесват. Останалите се затрудняват. Тук, разбира се, не може да се очаква огромна запознатост сред респондентите, но общественият инстинкт е красноречив.   \r\nОткриването на нова болница да става само с решение на парламента също не е припознато като ефективно решение по отношение на здравната реформа, като повече от половината участници в проучването не го одобряват (54% са „против“, а 41% са „за“; останалите се колебаят). В такъв тип данни обикновено се отразява и общият негативизъм на обществото към темата. Данните са от проучване на „Галъп интернешънъл“, проведено в периода между 26 октомври и 2 ноември сред 800 души на възраст 18+, специално за Индекса на болниците, съвместна разработка на „Галъп интернешънъл“ и специализирания здравен сайт clinica.bg. Абсолютната максимална грешка е ± 3,2 при 50% дялове. 1% от извадката е равен на около 55 хиляди души.", "date": "2018.11.15", "title": "„Галъп Интернешънъл“: 74% от българите не вярват, че въвеждането на втора задължителна здравна вноска би спряло доплащането в болниците"}
{"url": "http://www.focus-news.net/news/2018/11/15/2590670/yambol-v-muzeya-na-boynata-slava-shte-se-provede-lektsiya-posvetena-na-1300-godini-ot-pobedata-na-tervel-nad-arabite.html", "text": "Музеят на бойната слава в Ямбол организира на 16 ноември в 18.00 часа лекция на тема „1300 години от победата на Тервел над арабите при Константинопол (717-718г.)“. Това съобщиха от пресцентъра на  Общината . Лекцията, която ще представи Борислав Павлов от ИК Тендрил ООД, ще бъде фокусирана върху военните страни на победата на българския владетел Тервел над армиите на Омаядската империя при Константинопол.  \r\nВ хода на изложението ще бъдат представени противоборстващите страни в конфликта, хронологията на събитията и факторите, допринесли за българската победа.", "date": "2018.11.15", "title": "Ямбол: В Музея на бойната слава ще се проведе лекция, посветена на 1300 години от победата на Тервел над арабите"}
{"url": "http://www.focus-news.net/news/2018/11/15/2590674/d-r-loris-manuelyan-zam-kmet-na-burgas-obshtinata-pravi-vsichko-vazmozhno-za-blagoto-na-svoite-sportisti.html", "text": "Общината Бургас прави всичко възможно за благото на своите спортисти. Това каза по време на награждаването на спортисти с големи постижения на световни първенства д-р Лорис Мануелян, зам.-кмет на Бургас по пдравеопазване, социални дейности и спорт, предаде репортер на  Радио „Фокус“ – Бургас . По думите му спортът възпитава и носи много положителни качества. „Постигнахме високи постижения в бойните спортове, от една страна, и едно голямо постижение на състезател по плуване“, заяви д-р Мануелян.  \r\nТой посочи поименно всички заслужили бургаски спортисти и техните постижения. „На Световното първенство пo шотокан карате до и Световна кохай купа в Молдова състезателите от клуб „Ронин“ завоюваха 2 златни, 2 сребърни и 4 бронзови медала. Атанас Божилов от спортен клуб „Самурай“ стана световен шампион по кик бокс за професионалисти. Освен това 10-годишната Десислава Белова от плувен клуб „Черноморец“ завоюва 9 златни медала на Международен плувен турнир за деца и подрастващи „Замората“, поясни зам.-кметът. На срещата присъстваха още треньорите на медалистите – Николай Атанасов от СК „Самурай“, Иван Тодоров от СК „Ронин“ и Люба Панайотова от плувен клуб „Черноморец“, които поздравиха своите възпитаниците си за високите им постижения. „Благодаря на Община Бургас, че се грижи за тези хубави деца и работи за тях“, заяви треньорът по плуване Люба Панайотова. \r\nМария ГЕОРГИЕВА", "date": "2018.11.15", "title": "Д-р Лорис Мануелян, зам.-кмет на Бургас: Общината прави всичко възможно за благото на своите спортисти"}
{"url": "http://www.focus-news.net/news/2018/11/15/2590675/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Предстоящото посещение на руския президент Владимир Путин в Белград през януари, каква ще е позицията на военния министър Панос Каменос, когато договора за името стигне до гръцкия парламент в началото на следващата година, връзките на Никола Груевски с Виктор Орбан и визовата либерализация за Косово са сред основните теми в балканския печат в четвъртък. \r\n*** Президентът на Русия Владимир Путин приготвя специален пакет за Сърбия с най-малко 20 стратегически споразумения, който ще бъде представен в средата на януари в Белград, по време на срещата му със сръбския държавен глава Александър Вучич, е научил от неофициални източници  белградския ежедневник „Вечерне новости“ . \r\nСпоред информацията на изданието, пакетът, на стойност няколко стотин милиона евро, включва сериозни инвестиции от Изток в инфраструктурата на Сърбия, енергийния й сектор, селското стопанство, отбранителните системи, образованието и туризма. Най-важната част трябва да са договорите за изграждане на железопътни коридори, присъединяване на страната към газопровода „Турски поток“, за доставка на танкове Т-72 и противовъздушни ракети, както и за износа на селскостопанска продукция в най-голямата страна на света. \r\nВ допълнение, пише вестникът, пристигането на Путин в сръбската столица е от голямо значение за страната в хода на дипломатическата борба за Косово, в която за нея подкрепата на Русия е изключително ценна. Двамата държавници са на една и съща позиция – без участието на Москва е невъзможно да бъде постигнато устойчиво и компромисно решение, а посещението на великия лидер е насърчително преди, може би, решителният кръг от преговорите за съдбата на „южната сръбска провинция“, за каквато я смята „Новости“. В това отношение, отбелязва изданието, позицията на Русия, че тя ще подкрепи всеки договор, постигнат между сърбите и албанците, е много важна. \r\n„Новости“ отбелязва, че сръбското политическо ръководство очаква много от посещението на първия човек в Кремъл, което бе потвърдено и в сряда, след срещата между руския посланик Александър Чепурин, от Вучич: \r\n„Вярваме, че предстоящото посещение на Путин ще бъде далеч най-плодотворното по броя и съдържанието на споразуменията в различните сфери, които ще бъдат подписани. С голямо внимание и нетърпение очакваме разговорите и аз съм уверен, че това ще бъде още едно потвърждение на нашите много добри, близки, искрени и приятелски отношения и че ще имаме възможност да издигнем с още едно ниво отношенията между Сърбия и Русия. \r\nОсвен това Вучич похвали Русия и нейния президент за подкрепата им за териториалния интегритет на Сърбия и усилията за намиране на компромисно решение за Косово, а не такова, което ще е в резултат на натиск, изнудване и едностранни решения. \r\nМеждувременно, говорителят на Кремъл Дмитрий Песков потвърди в сряда, че Путин и Тачо накратко са говорили в Париж и че руският президент е потвърдил готовността на Москва да подкрепи споразумение между Белград и Прищина, ако се стигне до него: \r\n„Путин подчерта необходимостта Косово да постигне консенсус със Сърбия. Той заяви, че сме готови да подкрепим споразумение, за което двете страни ще гарантират“,. \r\nПозициите на Москва бяха обяснени и от посланика Чепурин, който след срещата си с Вучич заяви, че Кремъл е напълно готов да сътрудничи и помага за решаването на косовския въпрос и че Резолюция 1244 на Съвета за сигурност на ООН е правна рамка, която трябва да се спазва при търсенето на компромис. \r\n„Основният проблем е в това, че разговорите в Брюксел се водят вече шест години, както и че, докато Сърбия е изпълнила всички постигнати договорености, това не може да се каже за другата страна, особено, когато става дума за формирането на Общността на сръбските общини“. \r\nПолитическият анализатор Драгомир Анджеликович смята, че кратката среща между Путин и Тачи в Париж всъщност е друго потвърждение на интереса на Русия към постигането на компромис между Белград и Прищина и подпомагане на Сърбия в този процес: \r\n„Русия досега се оказа истински приятел за нас. Пристигането на Путин е първостепенно политическо събитие, което се очаква и от държави, които са много по-големи от нашата“. \r\nПървият човек в Русия, припомня още „Новости“, най-вероятно ще даде на Вучич орден „Св. Александър Невски“ по време на посещението си в Сърбия. \r\nТова отличие се дава на сърбин за първи път от повече от сто години, а последният лауреат е Никола Пашич. Изданието коментира, че решението на лидера на най-голямата страна в света да награди Вучич говори най-вече за неговото отношение към сръбския държавен глава. \r\n*** Позицията на „Независимите гърци“ (АНЕЛ), младшата националистическа партия в гръцката управляваща коалиция, оглавявана от „Коалицията на радикалната левица“ (СИРИЗА), по споразумението за името с Македония продължава да напомня един вид театър на абсурда, коментира  онлайн изданието на вестник Kathimerini . \r\nНай-новото по отношение на това какво ще се случи, когато споразумението дойде в парламента на Гърция за ратификация, е, че лидерът на АНЕЛ и министър на отбраната Панос Каменос, заедно с членове на партията, които решат да го последват, поне двама не са склонни да го направят – ще гласуват срещу Преспанския договор, а след това служещите в кабинета членове на АНЕЛ ще подадат оставка, отбелязва изданието. \r\nПо този начин Каменос вярва, че ще може да обяви, че е изразил „категоричната“ си позиция срещу споразумението, постигнато между Атина и Скопие през юни, коментира вестникът. Тогава той ще може да продължи да подкрепя правителството в парламента без фактически да е част от него. \r\nОще веднъж, заключва „Катимерини“, Каменос се опитва да играе и на двете страни. Въпреки че мнозинството избиратели от АНЕЛ са много чувствителни по въпроса за името и се противопоставят на сделката с БЮРМ, тяхната партия ще улесни ефективно ратификацията, която може да бъде постигната с гласовете на СИРИЗА в Парламента, заедно с шепа от центристите „То Потами“ (Реката) и депутатите, които са независими. \r\nОчевидно е, че АНЕЛ ще отрекат твърденията, че са „предали“ термина „Македония“ на Скопие и ще кажат, че са направили всички по силите си да предотвратят това, но в края на краищата то е било необратимо и тогава ще продължат да подкрепят партията, която го е реализирала, смята вестникът. С други думи, „Независимите гърци“ подкрепят партия, която при различни обстоятелства Каменос щеше да заклейми като „предателска“. \r\nВъпреки че, приемайки тази изключително противоречива позиция, Каменос теоретично ще продължи да изпълнява волята на избирателите, които се противопоставят на сделката с Македония, тази позиция е напълно сюрреалистична. Вероятността АНЕЛ да събере достатъчно гласове, за да влезе в парламента отново на следващите парламентарни избори е равна на нула. \r\nМеждувременно, има няколко влиятелни фигури, които са готови да запълнят вакуума вдясно от „Нова Демокрация“ и които имат много по-добри шансове да влязат в парламента. Специално един от тях вече има силна електорална база в Севрна Гърция и почти сигурно ще влезе в народното събрание. Ако той успее да привлече и останалите десни избиратели, които продължават да мислят за кого да гласуват, той дори може да се представи доста добре. \r\nНай-доброто, което Панос Каменос може да очаква от своята стратегия е да удължи собствената си и няколко близки съратници парламентарни кариери с няколко месеца – осен ако неговият ендшпил през цялото време е целял да получи място с билета на СИРИЗА. \r\n***  Близостта между премиера на Унгария Виктор Орбан и бившия премиер на Македония Никола Груевски датира отдавна и може да се види в начина на управление на двамата. Те взимаха подобни решения, излизаха с подобни позиции, осъществяваха редовни среща. Това, което ги свързва най-много е национализма и тяхната тенденция да управляват всеки сегмент от обществото, включително медиите, пише  електронното издание на македонския вестник \"Вечер\" . \r\nКакто отбелязва изданието, тази тенденция в Македония е продължила и след като ВМРО-ДПМНЕ загуби властта. В страната, както твърди „Вечер“, е започнал да се влива унгарски капитал в македонските медии, близки до сега опозиционната партия. В много кратък период две фирми с унгарски капитал – „Таргет Медиа“ и „Адинамик Медиа“ са закупили онлайн порталите „Нетпрес“, „Република“, „Курир“ и телевизия „Алфа“. Според изследване на неправителствена организация, двете лица, които се явяват собственици на тези фирми, Петер Шатц и Агнеш Адамик, са градили кариерите си в медиите точно по време на управлението на Орбан и подкрепят неговите политики. Те развиват своя медиен бизнес в няколко държави в региона, сред които Македония. \r\nПознат като „малкия Путин“, както пише вестникът, в сърцето на Европа, 55-годишният унгарски премиер беше първият ръководител на правителство, който започна да подлага на съмнение западните ценности, да насърчава национализма и по-открито да гледа към Русия. \r\nМалко, след като пое длъжността, през 2010 година, Орбан осъществи първото си официално посещение на Никола Груевски през май 2011 година и похвали своя домакин за работата му. Две години по-късно той получи ордена „8 септември“ – най-високото признание от македонския парламент за изключителни заслуги за признаването на Македония в международните отношения. \r\n„Вечер“ пише, че това се е случило точно в периода, когато Македония се е сблъскала с различни критики от международната общност заради проблемите, създадени от Груевски в демократичните процеси, върховенството на закона и свободата на медиите. \r\nДжордж Сорос, отбелязва изданието, беше общият неприятел на Орбан и Груевски. На предсрочните избори през декември 2016 година по време на служебното правителство, Орбан дойде в Скопие да подкрепи Груевски на партиен митинг. \r\nВеднага след изборите, ВМРО-ДПМНЕ и техните поддръжници започнаха кампания против Сорос и открито призоваха за „десороидизация“ на страната. Малко по-късно започна и инициативата „Стоп на операция Сорос“, в която участваха и журналисти, които работиха в медии, близки до ВМРО-ДПМНЕ, а освен това бяха гости на голямо събрание в Будапеща, където беше формирана официално „Стоп на операция Сорос“, коментира вестникът. \r\n„Унгария е пример, който трябва да се следва. Това е първата страна, която призна заплахата от Фондацията на Сорос и особено неговото искане за отваряне на границите“, пишеха част от македонските медии, според цитата на „Вечер“. \r\nНяколко месеца, след като СДСМ взе властта през май 2017 година, Орбан дойде в Охрид, за да демонстрира подкрепа за Груевски и ВМРО-ДПМНЕ, продължава изданието. Именно тогава унгарският премиер е благодарил на Груевски за това, че е „попречил на мигрантите да стигнат до Унгария“. Отношението към бежанците и бежанската криза, впрочем, беше още една от допирните точки между Орбан и Груевски. \r\nДвамата политици са разговаряли около три часа, след което маджаринът се върна в Унгария с частен самолет. \r\nЧаст от медиите твърдят, че точно на тази среща Орбан е казал на Груевски, че може да се скрие в Унгария, ако в Македония го заплашва затвор, а унгарските медии веднага след срещата са информирали, че Груевски наистина е получил такава покана, пише „Вечер“. \r\nПартиите на двамата, ВМРО-ДПМНЕ и „Фидес“ са сестрински консервативни фракции и членки на Европейската народна партия (ЕНП). \r\nСега, след като Груевски избяга на унгарска територия, идва изпитание за Орбан, който се движи по тънка линия между движещите се европейски политики и омразата към Брюксел. \r\n*** „На заседанието на Съвета на Европейския съюз за външна политика в понеделник ще анализираме по-подробно общите избори в Босна и Херцеговина (БиХ) през октомври, за да се опитаме да решим проблемите с „маргинализацията“ на босненските хървати и поставянето им в „подчинено положение““ спрямо мюсюлманите, обяви премиерът на Хърватия Андрей Пленкович в парламента на страната, пише  сараевският ежедневник Dnevni Avaz. \r\nВ народното събрание Пленкович е представил доклад за последните четири заседания на Европейския съвет, два от които формални, които бяха проведени в края на юни и средата на октомври и два неформални – по един в София през май и един в Залцбург в средата на септември, отбелязва изданието. \r\nХърватският премиер е изразил задоволството си от начина, по който са приети неговите възгледи за БиХ и позицията на хърватския народ, който представени на срещата на върха на Европейския съюз в Брюксел през октомври, след общите избори в БиХ. \r\nВ доклада, който ще представи Пленкович пред Съвета на ЕС, той обяснява, че бошняците са надгласували малобройните хървати и са избрали хърватския член в тричленното Председателство на БиХ, което, както посочи той, е доказателство, че хърватите в тази страна са маргинализирани и поставени в неравностойно положение. \r\n„Това в което успяхме и което е ключов напредък, е дебатът да се пренесе на равнището на Съвета по външни работи, на който от хърватска страна в понеделник ще говори вицепремиерът и министър на външните работи и европейските въпроси Мария Пейчинович Бурич и ще представи много подробен анализ за общите избори в БиХ. Тогава ще се разгледа какво и как страните-членки на ЕС и Съюзът, като цяло, могат да направят в диалога с институциите на БиХ и политическите партии за проблема, който обективно е от много неприятен характер за равенството на хърватите в БиХ и ще се настоява той да бъде решен“, заяви Пленкович, според цитата на Dnevni Avaz. \r\nТой е посочил още, че това не е намеса във вътрешните работи на друга страна, а по-скоро законово задължение да се спазва Дейтънския договор, който е подписан от Хърватия и тя има легитимното право да се застъпва за хърватите, като конституционен народ на съседната БиХ. \r\n***  Косовските власти готвят „бомбардировка“ на европейския комисар по разширяването Йоханес Хан с доклади преди посещението му в Прищина в началото на декември, с цел да убеди страните-членки на Европейския съюз да допуснат визова либерализация за Косово, пише на първа страница  авторитетният косовски вестник Koha Ditore . \r\nВ допълнение към това, високопоставени държавни дейци са започнали офанзива от срещи с представители на европейските страни, за да осигурят включването в дневния ред на Европейския съвет през декември визовата либерализация за Косово. Председателят на местния парламент Кадри Весели и министърът за европейската интеграция Дурата Ходжа ще осъществят редица визити в Европа като част от лобистката кампания, докато косовските власти са се хванали здраво на работа, за да променят сегашния доклад, в който се говори за отстъпление в прилагането на европейските реформи и за това да идентифицират реформите, които ще бъдат поставени сред приоритетите за 2019 година. Тези документи ще бъдат представени на Хан по време на визитата му в Прищина.", "date": "2018.11.15", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/11/15/2590676/yambol-s-poreditsa-ot-initsiativi-v-grada-shte-bade-otbelyazan-denyat-na-pravoslavnata-hristiyanska-mladezh-i-semeystvo.html", "text": "С поредица от инициативи в Ямбол ще бъде отбелязан Денят на православната християнска младеж и семейство – 21 ноември. Това съобщиха от пресцентъра на  Общината . Програмата включва събития от 19 до 21 ноември, организирани съвместно от Община Ямбол и Сливенска света митрополия.  \r\nНа 19 ноември от 17.00 часа архиерейският наместник архимандрит Димитрий ще отслужи вечерна служба в храм „Свети Николай Чудотворец“. От 18.00 часа доц. д-р Свилен Тутеков, преподавател в Православен богословски факултет на Великотърновски университет „Св. св. Кирил и Методий“, ще изнесе беседа „Християнското семейство“ в храма. \r\nНа 20 ноември свещеноиконом Стоян Илиев ще отслужи вечерна служба в храм „Свети Георги Победоносец“ от 17.00 часа.  В същата църква от 18.00 часа е началото на беседата „Домашната църква като начало на духовния живот“, подготвена от доц. д-р Мариян Стоядинов, преподавател в Православен богословски факултет на Великотърновски университет „Св. св. Кирил и Методий“. \r\nНа 21 ноември на празника Въведение Богородично, отбелязван от 1929 година като Ден на православната християнска младеж и семейство, програмата започва от 9.00 часа със сутрешна служба, отслужена от протойерей Янко Янков в най-новата ямболска православна църква - „Успение на Пресвета Богородица“. От 10.30 часа, отново в храма, доц. д-р Димитър Киров, преподавател в Православния богословски факултет на Великотърновски университет „Св. св. Кирил и Методий“, ще води беседа на тема „Християнско семейство или живот без брак“. \r\nНа 21 ноември ще бъде дадено начало и на традиционната благотворителна кампания на Община Ямбол „Подай ръка – спаси живот“, с която се набират средства за тежко болни ямболски деца и младежи. Инициативата стартира от 17.30 часа в Художествена галерия „Жорж Папазов“ с церемония по награждаване на победителите в детския конкурс за рисунка на тема „Коледа“. \r\nПълната програма на Дните на православната християнска младеж и семейство в Ямбол е публикувана на интернет-страницата на Общината.", "date": "2018.11.15", "title": "Ямбол: С поредица от инициативи в града ще бъде отбелязан Денят на православната християнска младеж и семейство"}
{"url": "http://www.focus-news.net/news/2018/11/15/2590664/veselin-mareshki-volya-narodat-shte-si-kazhe-dumata-za-reshenieto-na-premiera-da-ostavi-vitsepremierite-simeonov-i-karakachanov.html", "text": "Българският народ е дал право на Бойко Борисов да си съставя Министерски съвет. Той носи отговорността, може да си запази вицепремиерите Валери Симеонов и Красимир Каракачанов, но народът ще си каже думата на следващите избори за това негово решение. Това каза пред журналисти в парламента лидерът на „Воля“ Веселин Марешки, предаде репортер на  Агенция „Фокус“ . „Ще предприемаме действия всеки ден, няма да оставим на мира двамата вицепремиери. В крайна сметка не можем да ги изкараме с бой оттам, това може да го свърши само народът“, коментира той. В отговор на въпрос може ли властта да продължи да работи при продължаващите протести, Веселин Марешки посочи: „Явно може. За съжаление, не виждам масовост и сила на протестите. Може би това им дава сила на двамата вицепремиери да продължават да упорстват и да се държат като удавници за кокала, който продължат да огризват- българската държава“. Попитан ще се стигне ли до бойкот на кворума, лидерът на „Воля“ посочи: „Може и да се стигне. Уж сме най-малката група и сме никои. А изведнъж станахме най-важните и крепим кворума“. „ГЕРБ и „Обединени патриоти“ с двамата независими депутати имат 124 депутати. Ние си идваме на работа“, допълни Марешки. В отговор на въпрос поисканите имунитети ли са дали отражение върху решението на „Воля“ да се регистрира, той поясни: „За това въобще не мисля. Не съм дошъл тук, за да се страхувам от това, че ще ми искат имунитета“. „Жалко е, че все още си мислят, че всички са като тях, че с имунитети и проверки по фирми могат да ни пречупят, и да ни направят послушни - това няма как да стане“, каза още Веселин Марешки. \r\nБиляна ИВАНОВА", "date": "2018.11.15", "title": "Веселин Марешки, „Воля“: Народът ще си каже думата за решението на премиера да остави вицепремиерите Симеонов и Каракачанов"}
{"url": "http://www.focus-news.net/news/2018/11/15/2590660/dans-na-bivshiya-ministar-predsedatel-na-republika-makedoniya-nikola-gruevski-ne-sa-izdavani-balgarski-dokumenti-za-samolichnost.html", "text": "Държавна агенция „Национална сигурност” е извършила проверка във връзка с публикации в чуждестранни медии от 14 ноември 2018 г., според които бившият министър-председател на Република Македония Никола Груевски е пристигнал в Унгария с български паспорт. Това съобщиха от пресцентъра на  Държавна агенция „Национална сигурност” (ДАНС) . Според Агенцията е установено, че Никола Груевски, роден на 31 август 1970 г., не е български гражданин и не е подавал молба за придобиване на българско гражданство. От ДАНС уточняват, че на лицето не са издавани български документи за самоличност.", "date": "2018.11.15", "title": "ДАНС: На бившия министър-председател на Република Македония Никола Груевски не са издавани български документи за самоличност"}
{"url": "http://www.focus-news.net/news/2018/11/15/2590678/blagoevgrad-spetsialni-konteyneri-za-pepel-shte-badat-postaveni-v-grada-vav-vrazka-s-nastapvaneto-na-otoplitelniya-sezon-i-s-tsel-izbyagvaneto-na-pozhari.html", "text": "Във връзка с настъпването на отоплителния сезон и с цел избягването на пожари и замърсяване на околната среда, Община Благоевград апелира жителите да не изхвърлят пепел и незагасена жар в контейнерите за битови отпадъци. Това съобщиха от пресцентъра на  Общината . От днес Общинска фирма „Биострой“ започват разполагането на нови съдове за пепел. Те са тип „Ракла“ и са с обем от 660 литра. Новите контейнери са с надпис „ПЕПЕЛ“ и ще бъдат разположени, както в централна градска част, така и в кварталите на Благоевград.   \r\nСъс захлаждането на времето все по-често ставаме свидетели на запалени контейнери, които след това се амортизират и не могат да бъдат използвани по предназначение. Община Благоевград припомня още, че изхвърлянето на горящите въглени повишава опасността от пожари.", "date": "2018.11.15", "title": "Благоевград: Специални контейнери за пепел ще бъдат поставени в града във връзка с настъпването на отоплителния сезон и с цел избягването на пожари"}
{"url": "http://www.focus-news.net/news/2018/11/15/2590679/agentsiyata-po-zaetostta-otchete-nay-niska-oktomvriyska-bezrabotitsa-za-poslednite-10-godini.html", "text": "Най-ниското равнище на безработицата през октомври за последните 10 години отчете административната статистика на Агенцията по заетостта. Стойността на показателя през месеца е 5.9%, като толкова ниско ниво за този период от годината не е отбелязвана от 2008 г. Това съобщиха от пресцентъра на  Агенцията . В сравнение със септември т.г. се наблюдава минимално увеличение от 0.3%. Броят на регистрираните безработни през месеца е общо 193 499.  \r\n36 143 са новорегистрираните лица през октомври, като от тях 1 932 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали 57 106 лица чрез организиране на трудови борси, информационни събития, срещи със завършващите образование на кариерните центрове, както и чрез работата на младежки, ромски и трудови медиатори и др. Малко над 4 000 са тези, които са се регистрирали в бюрата по труда през октомври след завръщане от сезонна работа в чужбина.  \r\nОсвен към безработните, дейността на бюрата по труда е насочена също към заети, учащи и пенсионери. Като търсещи работа през месеца са били регистрирани 588 души от тези групи.  \r\nПрез десетия месец на годината общо 18 743 лица са постъпили на работа, като 85.6% от тях са устроени в реалната икономика. В резултат от изпълнението на активните мерки за насърчаване на заетостта сред безработните, в субсидирана заетост са включени 2 696 лица: 1 890 – по схеми на Оперативна програма „Развитие на човешките ресурси”, 557 – по програми и 249 по мерки за обучение и заетост. \r\nОт началото на годината общо 15 794 безработни са включени в обучения за придобиване на нова квалификация и ключови компетентности, а завършилите успешно са 14 440. \r\nЗаявените работни места на първичния пазар на труда през октомври са 14 611, като 81.3% от тях са в частния сектор. Най-голям дял свободни работни места са заявени в преработващата промишленост (29.7%), търговия, ремонт на автомобили и мотоциклети (14.9%), административните и спомагателните дейности (10.0%), строителството (6.3%), хотелиерството и ресторантьорството (6.0%) и др. \r\nНай-търсените групи професии през месеца са: преподаватели; оператори на стационарни машини и съоръжения; работници в добивната и преработващата промишленост, строителството и транспорта; продавачи; персонал, зает в сферата на персоналните услуги (бармани, сервитьори, готвачи, камериери и др.); квалифицирани работници по производството на храни, облекло, дървени изделия и сродни; металурзи, машиностроители и сродни на тях и занаятчии и др.", "date": "2018.11.15", "title": "Агенцията по заетостта отчете най-ниска октомврийска безработица за последните 10 години"}
{"url": "http://www.focus-news.net/news/2018/11/15/2590682/sliven-remontirana-e-peshehodnata-pateka-vodeshta-kam-mestnostta-hamam-bair.html", "text": "Ремонтирана е пешеходната пътека, водеща към местността „Хамам баир“. За това информират от Дирекция „Общинска инфраструктура“, съобщиха от пресцентъра на  Община Сливен . \r\nВъзстановена е междинната площадка, стъпалата и подпорната стена по пътеката към местността. Демонтирана е разрушената настилка от плочи от градешки камък. Положена е бетонова и водоизолираща настилка. \r\nРазрушените стъпала са възстановени. Покритието на площадката и стъпалата е от щампован бетон. Изпълнена е стоманобетонова подпорна стена с дължина 34 м. \r\nСредствата за ремонтите дейности са осигурени от Община Сливен.", "date": "2018.11.15", "title": "Сливен: Ремонтирана е пешеходната пътека, водеща към местността „Хамам баир“"}
{"url": "http://www.focus-news.net/news/2018/11/15/2590673/volen-siderov-obedineni-patrioti-ima-temi-po-koito-vanshniyat-ministar-ekaterina-zaharieva-tarpi-kritiki.html", "text": "Бих насочил погледа си към външния министър Екатерина Захариева, защото там има няколко теми, по които тя търпи критики. Това каза пред журналисти в парламента председателят на ПГ на „Обединени патриоти“ и лидер на „Атака“ Волен Сидеров в отговор на въпрос, ако има рокади в кабинета, кои са министрите за смяна, предаде репортер на  Агенция „Фокус“ . „Тя е млад човек, може да седне да си поговорим. Да ѝ кажа как вървят нещата в света. Имам чувството, че изпуска някои тенденции“, посочи той. „По отношение на пакта за мигрантите виждам, че има завой. На Коалиционния съвет казваме, че пактът не трябва да се подкрепя и премиерът се съгласява с това. Изведнъж във външна комисия се говори нещо друго. Това е лош знак към хората и външните ни партньори“, заяви Волен Сидеров. „По някои теми трябва да поговорим с Екатерина Захариева. Надявам се да вникне в тях. Да погледне по-балансирано на геополитическите тенденции в света, които отиват към повече консерватизъм и традиционни ценности, по-малко неолиберализъм и глобализъм“, каза още той. \r\nБиляна ИВАНОВА", "date": "2018.11.15", "title": "Волен Сидеров, „Обединени патриоти“: Има теми, по които външният министър Екатерина Захариева търпи критики"}
{"url": "http://www.focus-news.net/news/2018/11/15/2590680/georgi-ikonomov-kmet-na-obshtina-bansko-vetoto-na-prezidenta-radev-ne-e-sastoyatelno-no-toy-tvarde-chesto-nalaga-veto-na-zakonite-izlizashti-ot-parlamenta.html", "text": "Ветото на президента Радев не е състоятелно, но той твърде често налага вето на законите, излизащи от парламента. Това каза за  Радио „Фокус“-Пирин  кметът на Община Банско Георги Икономов относно ветото, наложено от президента Румен Радев върху промените в Закона за корпоративното подоходно облагане. По думите му позицията на Националното сдружение на общините в Република България (НСОРБ) е ясна и е била представена официално от председателя на организацията Даниел Панов.  \r\nИкономов подчерта, че това е една от мерките, които ЕС прилага за чистотата на въздуха. „Трябва да признаем, че данъците на тези стари автомобили са наистина нищожни, увеличението също няма да е значително. За сметка на замърсяването от тях, което е изключително голямо. В крайна сметка парите, които ще се съберат, ще бъдат използвани за подобряване на инфраструктурата, екологичните мерки и т. н. Няма как да протестираме и да искаме по-високи заплати, а в същото време да не се вдигат данъци. Откъде ще дойдат тогава тези по-високи заплати? Откъде ще дойдат по-високите пенсии? Искаме да сме равни по заплати със Западна Европа, но не искаме да сме равни по цени с тези държави“, коментира градоначалникът. Кметът на Община Банско отбеляза, че ако някой си направи труда да погледне какви са данъците и осигуровките в западните страни, ще види, че разликата по тези показатели между нас и тях е 5-10 пъти. Според него нещата в момента се преекспонират от политически сили, които са извън управлението и през последните месеци се опитват всячески да рушат правовия ред в държавата. \r\nНатали СТЕФАНОВА", "date": "2018.11.15", "title": "Георги Икономов, кмет на Община Банско: Ветото на президента Радев не е състоятелно, но той твърде често налага вето на законите, излизащи от парламента"}
{"url": "http://www.focus-news.net/news/2018/11/15/2590683/burgas-kmetat-dimitar-nikolov-shte-otkrie-remontiranata-sgrada-na-tsentara-za-spetsializirana-obrazovatelna-pomosht-na-16-noemvri.html", "text": "На 16 ноември от 10.30 часа зам.-посланикът на САЩ в България Джъстин Фридман и кметът Димитър Николов ще открият ремонтираната с финансовата помощ на Правителството на САЩ сграда на Центъра за специализирана образователна помощ в Бургас, преди известен като Помощно училище \"Отец Паисий\" (до БСУ). Това съобщиха от пресцентъра на  Община Бургас . Центърът осигурява ежедневна помощ на 94 деца със специални нужди.", "date": "2018.11.15", "title": "Бургас: Кметът Димитър Николов ще открие ремонтираната сграда на Центъра за специализирана образователна помощ на 16 ноември"}
{"url": "http://www.focus-news.net/news/2018/11/15/2590677/bisera-borisova-psiholog-pusheneto-e-ne-tolkova-fizicheska-kolkoto-psihologicheska-zavisimost.html", "text": "Пушенето е не толкова физическа, колкото психологическа зависимост. Това каза за  Радио „Фокус“ – Пирин  психологът Бисера Борисова по повод Международния ден без тютюнопушене. По думите ѝ употребата на цигари е по-скоро навик, който е бил много модерен преди години. „Доста хора от така нареченото „младо поколение“ са виждали мама и тате да пушат, а дори са израснали с това и го считат за нещо нормално, защото както знаем родителите са пример за подражание и еталон, който всяко едно малко и по-голямо детенце следва. Само, че според мен времената се променят и вече не е толкова модерно да се пуши“, каза още Борисова. Тя добави, че все повече хора започват да се обръщат към спорта и към един по-здравословни навици на живот като цяло, затова ѝ много хора вече отказват цигарите. Според Борисова стряскащите картини  върху кутиите също оказват влияние. „Много важно е да се замислим какво всъщност е посланието, което се цели с поставянето на такива картинки“, подчерта Борисова. \r\nЛивия НИНОВА", "date": "2018.11.15", "title": "Бисера Борисова, психолог: Пушенето е не толкова физическа, колкото психологическа зависимост"}
{"url": "http://www.focus-news.net/news/2018/11/15/2590684/tass-vladimir-putin-iska-da-obsadi-s-donald-tramp-dogovorite-za-yadreno-razorazhavane-v-buenos-ayres.html", "text": "Президентът на Русия Владимир Путин назова основните въпроси от дневния ред на руско-американската среща на върха. Това е съдбата на договрите СТАРТ и ДРСМО(Договора за ликвидация на ракетите със среден и малък обсег), а освен това двамата ще говорят и за регионални проблеми, предава  ТАСС . \r\n„Безусловно, един от ключовите проблеми е въпросът за стратегическата стабилност“, заяви руският лидер, в отговор на съответстващ въпрос от журналистите. „Ние трябва да разберем какво се случи с договора СТАРТ, какво ще стане с рамките на ДРСМД (Договора за ликвидация на ракетите със среден и малък обсег), как ще се развиват тук събитията“, поясни Путин. \r\n„Има и други въпроси, свързани с това, как ще се развиват нашите взаимни икономически отношения“, отбеляза президентът на Русия. „Има перспективни направления, в развитието на които са заинтересувани както САЩ, така и ние“, подчерта той. „А накрая и „горещите точки“ – Сирия, севернокорейската ядрена програма, отношенията с Иран в рамките на ядрената сделка – във всички тези въпроси са въвлечени както САЩ, така и Русия и няма съмнение, че ни трябва диалог на най-високо ниво и на експертно ниво“, заяви Путин. \r\nРуският държавен глава разказа, че на мероприятията в Париж по случай 100-годишнината от Първата световна война на работния обяд на лидерите се е състояла интензивна дискусия по въпросите на глобалната сигурност и световната икономика, в които той и Тръмп са взели участие. \r\nПревод и редакция:", "date": "2018.11.15", "title": "ТАСС: Владимир Путин иска да обсъди с Доналд Тръмп договорите за ядрено разоръжаване в Буенос Айрес"}
{"url": "http://www.focus-news.net/news/2018/11/15/2590681/volen-siderov-obedineni-patrioti-piar-strategiyata-na-kabineta-ne-e-dobra.html", "text": "Правителството събира доста критики, но има и положителни неща. Въпросът е как се поднасят. Дали не трябва да се промени пиар стратегията на кабинета, мисля, че тя в момента не е добра. Това каза пред журналисти в парламента председателят на ПГ на „Обединени патриоти“ и лидер на „Атака“ Волен Сидеров, предаде репортер на  Агенция „Фокус“ . „Всеки член на кабинета, вицепремиер, министър, отделни хора излизат и говорят, а нещата си противоречат“, коментира той. „Може би трябва да има една по-единна визия и тактика при представянето на това, което си свършил. Не казвам, че ще има бурни овации след това, но ще се разделя свършеното от несвършеното“, посочи Волен Сидеров. Попитан как ще коментира протестите от последните дни, той каза: „Продължавам да изповядвам убеждението си, че българите трябва да имат право на протест. Няма значение колко човека ще излязат, двама, трима или 2000. Ние сме партията, която вероятно е правила най-много протести в последните 14 години“. В отговор на въпрос платени ли са според него тези протести, Волен Сидеров обясни: „Не мога да знам това и няма как. Можете да питате протестиращите“. \r\nБиляна ИВАНОВА", "date": "2018.11.15", "title": "Волен Сидеров, „Обединени патриоти“: Пиар стратегията на кабинета не е добра"}
{"url": "http://www.focus-news.net/news/2018/11/15/2590686/shumen-okrazhen-sad-nalozhi-sanktsiya-v-razmer-nad-42-000-leva-na-firma-za-izvarsheno-ot-nein-sluzhitel-prestaplenie.html", "text": "Окръжен съд – Шумен наложи имуществена санкция в размер на 42 057.74 лева на фирма „Антора” ЕАД - Шумен. С толкова се е обогатило дружеството, вследствие на извършено от негов служител престъпление. Това съобщиха от пресцентъра на  съда . \r\nПредмет на дейност на фирмата към онзи момент било извършване на строително-монтажни работи. През 2014 г. на дружеството било възложено изпълнение на дейности по енергийна ефективност на територията на община Исперих, област Разград. На служителя – технически ръководител било възложено на упражнява техническо ръководство при извършване на строителната дейност на общинските обекти. Като такъв съставил вписал неверни данни за обема на извършените строително-монтажни работи в съответните протоколи, които подписал.  \r\nПо този начин съзнателно дал възможност дружеството да получи без правно основание горепосочената сума, собственост на община Исперих.  За това деяние на служителя е наложено наказание, по силата на споразумение с Районна прокуратура – Исперих, одобрено от Районен съд  - Исперих.  \r\nАдминистративното дело разгледано от съдия Димчо Луков е производство по реда на чл. 83а от ЗАНН.  Административнонаказателната отговорност по този ред се ангажира, при кумулативното наличие на следните предпоставки: 1.Привлеченото към отговорност лице да е юридическо. 2.Да се е обогатило или би могло да се обогати в резултат на извършено престъпление от кръга на посочените в чл.83а ал.1 от ЗАНН. 3.Престъплението да е извършено от някое от лицата, посочени в точки 1-4 на цитираната правна норма. \r\nРешението подлежи на обжалване и протест пред Апелативен съд гр.Варна по реда на чл.83д от ЗАНН в 14 - дневен срок от съобщаването му на страните.", "date": "2018.11.15", "title": "Шумен: Окръжен съд наложи санкция в размер над 42 000 лева на фирма за извършено от неин служител престъпление"}
{"url": "http://www.focus-news.net/news/2018/11/15/2590689/odmvr-plovdiv-ima-veroyatnost-50-godishnata-velosipedistka-koyato-be-pregazena-ot-avgomobil-v-selo-stryama-da-e-padnala-na-platnoto-poradi-vlosheno-zdravoslovno-sastoyanie.html", "text": "Има вероятност 50-годишната велосипедистка, която бе прегазена от автомобил в село Стряма, община Раковски, да е  паднала на платното поради влошено здравословно състояние. Това съобщи за  Радио „Фокус”-Пловдив  говорителят на ОДМВР-Пловдив. Все още се изяснява фактическата обстановка за смъртта й. „По първоначални данни жената не е била блъсната от друго МПС”, каза говорителят на ОДМВР. \r\nСъобщението за инцидента е постъпило около 17.40 ч. вчера за това, че в района на индустриална зона в село Стряма лек автомобил е прегазил паднала на пътното платно велосипедистка. Жената е загинала на място. Шофьорът на автомобила е бил тестван за алкохол. Пробата е отрицателна. \r\nЦветана ТОНЧЕВА", "date": "2018.11.15", "title": "ОДМВР-Пловдив: Има вероятност 50-годишната велосипедистка, която бе прегазена от авгомобил в село Стряма, да е паднала на платното поради влошено здравословно състояние"}
{"url": "http://www.focus-news.net/news/2018/11/15/2590687/parlamentat-reshi-na-parvo-chetene-kopiya-na-dvizhimi-kulturni-tsennosti-da-se-pravyat-sas-saglasie-na-bibliotekite-i-arhivite.html", "text": "Парламентът прие на първо четене промени в Закона за културното наследство, предаде репортер на  Агенция „Фокус“ . Измененията са внесени от ПГ на ГЕРБ, „Обединени патриоти“, ДПС и „Воля“. Предвижда се само след съгласието на библиотеките и архивите, в чиито фондове се съдържат движими културни ценности, да може да се изработват техни копия, реплики и предмети с търговско предназначение. С измененията се създава възможност колекциите от археологически ценности, заявени в регистрация в музеите, но неидентифицирани и нерегистрирани до този момент, да могат да бъдат пренасочени за регистрация към музей с достатъчен експертен потенциал. По този начин ще се позволи на собствениците на колекции да упражняват в пълен обем правата си. След приемане на промените е необходимо да се разработи нова наредба за реда на идентификация на движими култури ценности. \r\nБиляна ИВАНОВА", "date": "2018.11.15", "title": "Парламентът реши на първо четене копия на движими културни ценности да се правят със съгласие на библиотеките и архивите"}
{"url": "http://www.focus-news.net/news/2018/11/15/2590688/ruse-vazstanoveno-e-dvizhenieto-po-pat-i-5-ruse-byala-pri-km-42-v-rayona-na-s-volovo.html", "text": "Възстановено е движението по път I-5 Русе – Бяла при км 42 в района на с. Волово. Това съобщиха от пресцентъра на  Агенция „Пътна инфраструктура“ .", "date": "2018.11.15", "title": "Русе: Възстановено е движението по път I-5 Русе – Бяла при км 42 в района на с. Волово"}
{"url": "http://www.focus-news.net/news/2018/11/15/2590693/burgas-300-detsa-i-roditeli-shte-uchastvat-v-atraktivno-kulinarno-shou-na-ploshtad-sv-sv-kiril-i-metodiy-na-17-noemvri.html", "text": "300 деца и родители ще участват в атрактивно кулинарно шоу заедно с мастършеф Севда Димитрова на площад „Св. св. Кирил и Методий“ на 17 ноември. Това съобщиха от пресцентъра на  Община Бургас . Неговото мото е „Вкусна есен“, а готвачите ще приготвят вкусни храни по здравословни рецепти. Състезанието ще се проведе от 11.00 часа на площад „Св. св. Кирил и Методий“. \r\nВ кулинарния празник ще участват 32 училища и детски градини от община Бургас. Всяко учебно заведение ще бъде представено от свой отбор, съставен от пет деца и трима родители. Всеки отбор в рамките на 15 минути ще приготви ястие по избрана от него рецепта, след което ще го представи пред публиката. \r\nКулинарните произведения ще бъдат оценени от жури и заснети от фотограф. След края на състезанието рецептите на участниците ще бъдат събрани в специална книжка. Заедно с тях ще бъдат поместени и снимки на ястията. \r\nСлед състезателната част мастършеф Севда Димитрова ще представи интересни блюда, в които са комбинирани здравословни храни. В края на състезанието всеки от участниците ще получи книжка със здравословни рецепти. \r\nКулинарното състезание са организира от Община Бургас и е част от нейната програма за здравословното хранене. То е своеобразна кулминация на седмицата, посветена на здравословния начин на живот. В дните от 5 до 16 ноември във всяко училище се организират събития под мотото „Зеленчуци и плодове в есен златна, благодатна“. Целта е учениците и родителите да се запознаят с храните, които са полезни и необходими за техния здравословен начин на живот.  \r\nВ детските градини мероприятията се провеждат в седмицата от 12-16 ноември, а всеки ден темата на занятията е различна.", "date": "2018.11.15", "title": "Бургас: 300 деца и родители ще участват в атрактивно кулинарно шоу на площад „Св. св. Кирил и Методий“ на 17 ноември"}
{"url": "http://www.focus-news.net/news/2018/11/15/2590692/ivaylo-chalakov-obshtina-kyustendil-obshtinata-ima-gotovnost-za-predstoyashtiya-zimen-sezon.html", "text": "Община Кюстендил има готовност за предстоящия зимен сезон. Това каза пред журналисти Ивайло Чалъков, експерт в направление „Отбранителна и мобилизационна подготовка” към Община Кюстендил, предаде репортер на  Радио „Фокус” – Кюстендил . Ивайло Чалъков участва в месечното съвещание на кметовете и кметските наместници на малките населени места, провело се в залата на Възрожденското училище в града. „Запознах кметовете с фирмата, сключила договор с Община Кюстендил за почистване на четвъртокласната пътна мрежа. Хората са наясно, че при необходимост или настъпил проблем, те трябва да се обаждат своевременно на оперативния дежурен и в дежурната част на фирмата. Запознах присъстващите и със заповедта на кмета на Кюстендил Петър Паунов, касаеща отоплението на помещенията на отделните кметства”, каза Ивайло Чалъков. По думите му всеки един от кметовете на селата е получил заповедите, касаещи есенно-зимния сезон. Кметовете са длъжни да се свържат с близки на хора в отдалечени села и махали, с цел подсигуряване на необходимите количества хранителни запаси и горивни материали, както и медикаменти. \r\nТой съобщи също, че оличната мрежа в града ще се почиства през зимата от Общинско предприятие „Чистота”, като вече е изготвен оперативен план за работа на предприятието. Извършен е технически преглед на наличната техника. 15 автомобила ще почистват улиците в града и околностите. 70 тона сол има на склад в предприятието. Има наличен пясък. Предприятието е готово за опесъчаване – механично и ръчно. Четвъртокласната пътна мрежа ще се почиства от друга фирма, определена след проведена обществена поръчка. Фирмата също е предоставила оперативен план за действие, който включва правилата за снегопочистване, времето за реакция, приоритетни пътища при почистване и други. „Целта е хората от малките населени места, при обилен снеговалеж и усложнена зимна обстановка, да пристигат на работа или на училище в града без проблеми”, каза Ивайло Чалъков. Осигурени са средства за зимното поддържане на четвъртокласната пътна мрежа на територията на община Кюстендил за предстоящия зимен период. Те са на стойност 455 520 лв. Заделените средства за допълнителни разходи при аварийно-възстановителни работи възлизат на 22 хиляди лева. \r\nВенцеслав ИЛЧЕВ", "date": "2018.11.15", "title": "Ивайло Чалъков, Община Кюстендил: Общината има готовност за предстоящия зимен сезон"}
{"url": "http://www.focus-news.net/news/2018/11/15/2590672/dnevni-avaz-bih-premierat-na-harvatiya-obyavi-che-shte-ima-analiz-na-izborite-v-bih-na-zasedanieto-na-saveta-na-es.html", "text": "„На заседанието на Съвета на Европейския съюз за външна политика в понеделник ще анализираме по-подробно общите избори в Босна и Херцеговина (БиХ) през октомври, за да се опитаме да решим проблемите с „маргинализацията“ на босненските хървати и поставянето им в „подчинено положение““ спрямо мюсюлманите, обяви премиерът на Хърватия Андрей Пленкович в парламента на страната, пише  сараевският ежедневник Dnevni Avaz. \r\nВ народното събрание Пленкович е представил доклад за последните четири заседания на Европейския съвет, два от които формални, които бяха проведени в края на юни и средата на октомври и два неформални – по един в София през май и един в Залцбург в средата на септември, отбелязва изданието. \r\nХърватският премиер е изразил задоволството си от начина, по който са приети неговите възгледи за БиХ и позицията на хърватския народ, който представени на срещата на върха на Европейския съюз в Брюксел през октомври, след общите избори в БиХ. \r\nВ доклада, който ще представи Пленкович пред Съвета на ЕС, той обяснява, че бошняците са надгласували малобройните хървати и са избрали хърватския член в тричленното Председателство на БиХ, което, както посочи той, е доказателство, че хърватите в тази страна са маргинализирани и поставени в неравностойно положение. \r\n„Това в което успяхме и което е ключов напредък, е дебатът да се пренесе на равнището на Съвета по външни работи, на който от хърватска страна в понеделник ще говори вицепремиерът и министър на външните работи и европейските въпроси Мария Пейчинович Бурич и ще представи много подробен анализ за общите избори в БиХ. Тогава ще се разгледа какво и как страните-членки на ЕС и Съюзът, като цяло, могат да направят в диалога с институциите на БиХ и политическите партии за проблема, който обективно е от много неприятен характер за равенството на хърватите в БиХ и ще се настоява той да бъде решен“, заяви Пленкович, според цитата на Dnevni Avaz. \r\nТой е посочил още, че това не е намеса във вътрешните работи на друга страна, а по-скоро законово задължение да се спазва Дейтънския договор, който е подписан от Хърватия и тя има легитимното право да се застъпва за хърватите, като конституционен народ на съседната БиХ. \r\nПревод и редакция:", "date": "2018.11.15", "title": "Dnevni Avaz (БиХ): Премиерът на Хърватия обяви, че ще има анализ на изборите в БиХ на заседанието на Съвета на ЕС"}
{"url": "http://www.focus-news.net/news/2018/11/15/2590685/volen-siderov-obedineni-patrioti-na-koalitsionniya-savet-predlozhih-danakat-varhu-starite-avtomobili-da-bade-otteglen.html", "text": "Ще съобщя нещо от кухнята. На Коалиционния съвет в понеделник предложих данъкът върху старите автомобили да бъде оттеглен. Това каза пред журналисти в парламента председателят на ПГ на „Обединени патриоти“ и лидер на „Атака“ Волен Сидеров, предаде репортер на  Агенция „Фокус“ . „Вижда се, че хората не го приемат. Заради едни 20 млн. лева приход в бюджета ние какво правим - караме 2 млн. българи да се бръкнат в джоба“, посочи той и допълни, че няма значение дали увеличението е 5 или 2 лева, защото всяко повишаване не добро за българина. Попитан възможни ли са предсрочни избори с оглед на сутрешното телевизионно интервю на премиера Борисов, Волен Сидеров каза: „В интервюто на премиера не видях той да коментира предсрочни избори. По-скоро идеята му беше, че това правителство има добри постижения и предсрочни избори няма да подобрят нещата“. „Доколкото виждам няма желание за предсрочни избори, като човек с политически опит и усет виждам, че има недоволство от управлението“, уточни той. В отговор на въпрос ще решават ли „Обединени патриоти“ въпроса за оставката на вицепремиера Валери Симеонов, Волен Сидеров поясни: „Този въпрос за себе си съм го решил. Питайте Красимир Каракачанов и Бойко Борисов, най-вече Цветан Цветанов. Там има една връзка не топла, гореща направо“. \r\nБиляна ИВАНОВА", "date": "2018.11.15", "title": "Волен Сидеров, „Обединени патриоти“: На Коалиционния съвет предложих данъкът върху старите автомобили да бъде оттеглен"}
{"url": "http://www.focus-news.net/news/2018/11/15/2590698/plovdiv-110-kilograma-kontrabanden-tyutyun-i-16-000-kasa-tsigari-bez-banderol-sa-izzeti-pri-dve-politseyski-operatsii-v-oblastta.html", "text": "110 килограма контрабанден тютюн и 16 000 къса цигари без бандерол са иззети при две полицейски операции . Това съобщиха от  ОДМВР – Пловдив . На 14 ноември в района на 122 км на автомагистрала „Тракия“ в посока Бургас служители на Трето РУ – Пловдив и колегите им от сектор „Пътна полиция“ спрели товарен автомобил „Форд“ с варненска регистрация.  При предприетите процесуални и следствени действия било установено, че 41-годишният шофьор превозва 110 килограма контрабанден тютюн. Спрямо мъжа била взета 24-часова мярка за неотклонение.  \r\nСъщият ден в Шесто РУ била отведена 54-годишна жителка на квартал „Столипиново“, след като в паркиран пред адреса ѝ лек автомобил „Фолксваген“ полицаите открили и иззели близо 16 000 къса цигари без платен акциз.  \r\nСрещу двамата извършители са образувани бързи производства.", "date": "2018.11.15", "title": "Пловдив: 110 килограма контрабанден тютюн и 16 000 къса цигари без бандерол са иззети при две полицейски операции в областта"}
{"url": "http://www.focus-news.net/news/2018/11/15/2590696/sofiya-izlozhbata-lyato-bez-kray-na-hudozhnika-valentin-angelov-shte-bade-otkrita-v-novata-galeriya-stil-2-na-16-noemvri.html", "text": "На 16 ноември от 18.00 часа в новата Галерия „Стил 2“, част от веригата галерии „Стил“ на Волен Сидеров, ще бъде открита изложба „Лято без край“ на художника и живописец Валентин Ангелов. Това съобщиха от пресцентъра на  ПП „Атака“ . В нея ще бъдат изложени нови, непоказвани досега творби на автора. Галерия „Стил 2“ се намира на ул. „Г. Раковски 183 А“ \r\nВ същата галерия през декември се очаква да бъде открита изложба на Вежди Рашидов.", "date": "2018.11.15", "title": "София: Изложбата „Лято без край“ на художника Валентин Ангелов ще бъде открита в новата Галерия „Стил 2“ на 16 ноември"}
{"url": "http://www.focus-news.net/news/2018/11/15/2590697/veliko-tarnovo-informatsionen-den-za-populyarizirane-na-investitsiite-v-turizma-i-gradskata-sreda-finansirani-po-operativna-programa-regioni-v-rastezh-shte-se-provede-v-svishtov.html", "text": "Информационен ден за популяризиране на инвестициите в туризма и градската среда, финансирани по Оперативна програма „Региони в растеж“ 2014-2020 година, ще се проведе в Свищов. Участие в инициативата ще вземе зам.-министърът на регионалното развитие и благоустройство Деница Николова, съобщиха за  Радио „Фокус“ – Велико Търново  от Община Свищов. Срещата се провежда по идея на управляващия орган на програмата. Като негов ръководител зам.-министър Николова ще разясни процедурите, заедно с експерти от регионалното министерство, Министерството на културата и Министерството на туризма. \r\nСрещата със свищовската общественост ще се проведе от 12.00  часа на 20 ноември 2018 г. (вторник) в Зала 1 на Община Свищов, ул. „Цанко Церковски“ № 2. \r\nЛуиза ТРАНЧЕВА", "date": "2018.11.15", "title": "Велико Търново: Информационен ден за популяризиране на инвестициите в туризма и градската среда, финансирани по Оперативна програма „Региони в растеж“, ще се проведе в Свищов"}
{"url": "http://www.focus-news.net/news/2018/11/15/2590699/pregled-na-mezhdunarodnite-novini-do-13-chasa-agentsiya-fokus.html", "text": "Министърът на външните работи на Унгария Петер Сиярто е разговарял по телефона с македонския си колега Никола Димитров за случая на Никола Груевски и неговия престой в Будапеща, предава  македонският портал „АКО“ . \r\nКакто съобщават унгарските медии, в съобщението на местното външно ведомство се казва, че за страната искането за убежище от бившия македонски премиер е повече правен, отколкото политически въпрос. \r\nРазговорът е иницииран от Димитров, а Сиярто му отговорил, че Македония има цялата подкрепа на Унгария по пътя към ЕС и НАТО. \r\n*** САЩ считат, че бившият македонски премиер Никола Груевски, който поиска политическо убежище, трябва да излежи присъдата си от две години в родината си, пише  европейската редакция на Politico , която се е свързала с Държавния департамент на САЩ за коментар по въпроса. \r\n„След задълбочен и прозрачен съдебен процес, Никола Груевски бе осъден от македонските съдилища за злоупотреба с власт и осъден на две години затвор“, заяви говорител на американското външно ведомство пред изданието. \r\n„Няколко инстанции потвърдиха присъдата. В допълнение, Груевски е обвинен по четири продължаващи наказателни дела“, каза още говорителят, като добави, че „ние вярваме, че правилно съдебните дела в Македония да продължат и господин Груевски да понесе отговорност в рамките на македонската правосъдна система“. \r\nИзданието коментира, че във вторник Груевски, който беше премиер на Македония до 2016 година и е близък политически съюзник на унгарския премиер Виктор Орбан, обяви, че е в Будапеща и че е поискал политическо убежище. \r\nГоворител на управляващата партия в Унгария „Фидес“ заяви в сряда, че Груевски е под заплаха в родината си от левичарско правителство, слугуващо на американския милиардер Джордж Сорос. \r\nВ интервю миналата година, припомня Politico, Орбан заяви, че Сорос носи голяма лична отговорност за дестабилизацията на Македония и „работи, за да дестабилизира консервативните, национални и християнски правителства“ в региона. \r\n***  Президентът на Русия Владимир Путин назова основните въпроси от дневния ред на руско-американската среща на върха. Това е съдбата на договрите СТАРТ и ДРСМО(Договора за ликвидация на ракетите със среден и малък обсег), а освен това двамата ще говорят и за регионални проблеми, предава  ТАСС . \r\n„Безусловно, един от ключовите проблеми е въпросът за стратегическата стабилност“, заяви руският лидер, в отговор на съответстващ въпрос от журналистите. „Ние трябва да разберем какво се случи с договора СТАРТ, какво ще стане с рамките на ДРСМД (Договора за ликвидация на ракетите със среден и малък обсег), как ще се развиват тук събитията“, поясни Путин. \r\n„Има и други въпроси, свързани с това, как ще се развиват нашите взаимни икономически отношения“, отбеляза президентът на Русия. „Има перспективни направления, в развитието на които са заинтересувани както САЩ, така и ние“, подчерта той. „А накрая и „горещите точки“ – Сирия, севернокорейската ядрена програма, отношенията с Иран в рамките на ядрената сделка – във всички тези въпроси са въвлечени както САЩ, така и Русия и няма съмнение, че ни трябва диалог на най-високо ниво и на експертно ниво“, заяви Путин. \r\nРуският държавен глава разказа, че на мероприятията в Париж по случай 100-годишнината от Първата световна война на работния обяд на лидерите се е състояла интензивна дискусия по въпросите на глобалната сигурност и световната икономика, в които той и Тръмп са взели участие. \r\n*** „На заседанието на Съвета на Европейския съюз за външна политика в понеделник ще анализираме по-подробно общите избори в Босна и Херцеговина (БиХ) през октомври, за да се опитаме да решим проблемите с „маргинализацията“ на босненските хървати и поставянето им в „подчинено положение““ спрямо мюсюлманите, обяви премиерът на Хърватия Андрей Пленкович в парламента на страната, пише  сараевският ежедневник Dnevni Avaz. \r\nВ народното събрание Пленкович е представил доклад за последните четири заседания на Европейския съвет, два от които формални, които бяха проведени в края на юни и средата на октомври и два неформални – по един в София през май и един в Залцбург в средата на септември, отбелязва изданието. \r\nХърватският премиер е изразил задоволството си от начина, по който са приети неговите възгледи за БиХ и позицията на хърватския народ, който представени на срещата на върха на Европейския съюз в Брюксел през октомври, след общите избори в БиХ. \r\nВ доклада, който ще представи Пленкович пред Съвета на ЕС, той обяснява, че бошняците са надгласували малобройните хървати и са избрали хърватския член в тричленното Председателство на БиХ, което, както посочи той, е доказателство, че хърватите в тази страна са маргинализирани и поставени в неравностойно положение. \r\n„Това в което успяхме и което е ключов напредък, е дебатът да се пренесе на равнището на Съвета по външни работи, на който от хърватска страна в понеделник ще говори вицепремиерът и министър на външните работи и европейските въпроси Мария Пейчинович Бурич и ще представи много подробен анализ за общите избори в БиХ. Тогава ще се разгледа какво и как страните-членки на ЕС и Съюзът, като цяло, могат да направят в диалога с институциите на БиХ и политическите партии за проблема, който обективно е от много неприятен характер за равенството на хърватите в БиХ и ще се настоява той да бъде решен“, заяви Пленкович, според цитата на Dnevni Avaz. \r\nТой е посочил още, че това не е намеса във вътрешните работи на друга страна, а по-скоро законово задължение да се спазва Дейтънския договор, който е подписан от Хърватия и тя има легитимното право да се застъпва за хърватите, като конституционен народ на съседната БиХ. \r\n***  Косовските власти готвят „бомбардировка“ на европейския комисар по разширяването Йоханес Хан с доклади преди посещението му в Прищина в началото на декември, с цел да убеди страните-членки на Европейския съюз да допуснат визова либерализация за Косово, пише на първа страница  авторитетният косовски вестник Koha Ditore . \r\nВ допълнение към това, високопоставени държавни дейци са започнали офанзива от срещи с представители на европейските страни, за да осигурят включването в дневния ред на Европейския съвет през декември визовата либерализация за Косово. Председателят на местния парламент Кадри Весели и министърът за европейската интеграция Дурата Ходжа ще осъществят редица визити в Европа като част от лобистката кампания, докато косовските власти са се хванали здраво на работа, за да променят сегашния доклад, в който се говори за отстъпление в прилагането на европейските реформи и за това да идентифицират реформите, които ще бъдат поставени сред приоритетите за 2019 година. Тези документи ще бъдат представени на Хан по време на визитата му в Прищина. \r\n***  Вестта за бягството на бившия македонски премиер Никола Груевски  все още е актуална тема в региона. Сръбският ежедневник „Политика“ в четвъртък съобщи, че той е избягал в Унгария през Тирана, пише  македонският „Фокус“ . \r\nСпоред информацията на белградския ежедневник, бившият премиер е преминал македонско-албанската граница с фалшив паспорт. С първия полет на компания „Малев“ Груевски от Тирана директно е стигнал в Будапеща. \r\n***  Президентът на Русия Владимир Путин преди началото на пленарното заседание на Източноазиатската среща на върха в Сингапур поговори за кратко с вицепрезидента на САЩ Майк Пенс и съветника на Белия Дом по национална сигурност Джон Болтън, съобщава  ТАСС . \r\nУчастниците във форума се събраха в зала в сингапурския конферентен център „Сантек“, при което местата на руската и американската делегации се оказаха едно до друго. Към момента на появяването на руския президент в залата, вицепрезидентът на САШ вече е бил на масата. Путин, заемайки мястото си, се е поздравил с Пенс и те са говорили няколко минути „на крак“ в присъствието на преводач, а веднага към разговора се е включил и Болтън. \r\nПо-рано, по пътя към залата, Путин, също за кратко, си е поговорил с премиера на Индия Нарендра Моди. На тази беседа е присъствал и външният министър на Русия Сергей Лавров. \r\nКакто е поясникл прессекретарят на руския лидер Дмитрий Песков, няма необходимост от отделна среща между Путин и Пенс в Сингапур, тъй като в момента вече се подготвя пълноформатната среща между държавния глава и президента на САЩ Доналд Тръмп на срещата на Г-20 в Буенос Айрес, която ще се проведе в периода 29 ноември – 1 декември. \r\n***  Ръководството на \"Алтернатива за Германия\" призна за получаването на още едно солидно дарение, постъпило по сметката на партията от Белгия, съобщава националният ежедневник  Die Zeit . \r\nОсвен донацията от швейцарска фармацевтична компания,  в средата на февруари лидерът на парламентарната група на \"Алтернатива за Германия\" Алис Вайдел е получила 150 хил. евро от Белгия, разкри разследване на редакционната мрежа в страната. През месец май обаче парите са били върнати обратно на дарителя. Кой е той не се уточнява. \r\nЗа разлика от даренията от Швейцария, тези от Белгия не попадат извън закона, поясняват от редакцията. Въпреки това партиите са длъжни да докладват в Бундестага за получаването на суми над 50 хил. евро. \"Алтернатива за Германия\" е информирала администрацията на федералния парламент за ситуацията, но с голямо забавяне.  \r\nПо-рано стана ясно, че дясната партия е получила дарение от Швейцария в размер на 130 хил. евро, които не е декларирала. Средствата са били върнати обратно, но скандалът в Германия все пак се разрасна.  \r\nСъпредседателят на „Алтернатива за Германия“ Александър Гауланд защити колегата си от ръководството на партията Алис Вайдел.„Не мисля, че трябва да бъдат повдигани обвинения срещу нея\", подчерта Гауланд. Той уточни, че грешката е на ковчежника на партията, който е закъснял с връщането на средствата обратно на дарителя. „В крайна сметка прехвърлянето на парите е било разпоредено, макар може би по-късно от необходимото“, коментира Гауланд.  \r\nШвейцария не е член на Европейския съюз, което също поставя даренията от тази страна извън закона. \r\nПо думите на вицепрезидента на Бундестага Волфганг Кубицки, „Алтернатива за Германия“ може да бъде глобена с до 390 000 евро. \r\n***  Вицепрезидентът на САЩ Майк Пенс заяви пред лидерите на югоизточно азиатските нации в четвъртък, че в Индо-Тихоокеанския регион няма място за „империи и агресия“, визирайки Китай, предава  Reuters . \r\nПенс не е споменал конкретно Пекин в изказването си на откриването на срещата на върха на Асоциацията на Югоизточно азиатските нации (АСЕАН) в Сингапур, но подчерта, че малките страни, както и по-големите, трябва да могат да просперират. \r\n„Както и вие, ние искаме Индо-Тихоокеански регион, в който всички нации, големи и малки, могат да просперират – сигурни в нашия суверенитет, сигурни в нашите ценности и ставащи по-силни заедно“, заяви той. „Всички сме съгласни, че империите и агресията нямат място в Индо-Тихоокеанския регион. \r\n*** Никос Коцияс, който си подаде оставката като външен министър на Гърция миналия месец, разкритикува премиера Алексис Ципрас за това, че не го е подкрепил в спора с младшия коалиционен партньор Панос Каменос за Преспанския договор, пише  електронното издание на вестник Kathimerini . \r\n„Ципрас се държа като Пилат Понтийски“, заяви Коцияс в сряда, визирайки римския губернатор на Палестина, който нарежда Ийсус Христос да бъде обесен. \r\nИзданието припомня, че миналия месец бившият външен министър влезе в разгорещен спор с министъра на отбраната на Гърция по време на среща на кабинета относно подписаната през юли сделка за името с Македония. \r\n„Когато един човек подкопава политиката на правителството, тя (политиката) трябва да бъде защитена публично. Това не се случи по време на срещата на кабинета, след която си подадох оставката“, заяви той. \r\n„Катимерини“ отбелязва, че Коцияс, който се смята за архитекта на договора за името, е разкрил, че редица кампании за популяризиране на споразумението в Северна Гърция са отхвърлени, „за да не се обижда коалиционният партньор“. \r\n*** Върховният представител на ЕС по въпросите на външната политика и сигурността Федерика Могерини очаква Косово да премахне допълнителните мита на сръбските стоки, пише македонското електронно издание  “МКД“ . \r\nМогерини каза това на пресконференция в Брюксел, проведена след срещата за споразумението за стабилизиране и асоцииране на Албания и Европейския съюз, съобщи ЕС на своя сайт. Тя също така отбеляза, че очаква диалогът да продължи. \r\nЖурналистите попитаха албанския външен министър Дитмир Бушати каква е позицията на Тирана и дали ще приеме възможно споразумение между Белград и Прищина, свързано с  промяна на границите или дори с размяна на население, но той отказа да отговори на въпроса. \r\nМогерини каза, че лично оценява мъдрата позиция на Тирана да не се изказва за това дали и какво съдържание да има евентуален договор преди да са ясни конкретните параметри. \r\n*** Избягалият бивш македонски премиер ще бъде тест за Виктор Орбан и общата политика на ЕС, заявява сръбският телевизионен канал  ”TB H1 , цитиран от македонското електронно издание  “Плюс Инфо“ . \r\nСръбската Тв H1, тази вечер в най-гледаното време излъчи предаване за случая с избягалият бивш премиер и лидер на ВМРО-ДПМНЕ Никола Груевски, като поставя ударението на унгарските власти, които според тази телевизия засега купуват време с неспоменаването на името на Никола Груевски. \r\n„Потенциалната екстрадиция на Груевски, ще бъде тест за унгарският премиер Виктор Орбан, който често е наричан като про-руски елемент в Европейския съюз и който не държи много на единната европейска политика. Унгарските медии, под контрола на властите от началото на аферата, описват Груевски като жертва на Джордж Сорос, което анализатори тълкуват като сигнал за решението, което ще бъде взето“, посочва Тв H1, позовавайки се на изявление на унгарския журналист Габор Бодис. \r\n„Мисля, че този избор вече е направен, но не е публичен. Мисля, че Груевски ще получи убежище, независимо от ангажиментите, които има Виктор Орбан към съюзниците в НАТО и ЕС“- казва той. \r\nУнгарските власти едва ли могат да оправдаят подобно решение точно пред своите граждани. \"Унгария е заобиколена с бодлива тел от всички страни и миграционните закони са много строги. Молбата за убежище, включително и политическо, може да се подаде само на транзитните точки, където Груевски заедно с други бежанци ще трябва да изчака поне една година. Този спор е внимателно наблюдаван от Европейския парламент\", заяви телевизията H1, която е регионална телевизионна станция на CNN. \r\n„Следващият въпрос е дали унгарските власти ще спазват собствените си правила и ще изпратят Груевски да поиска убежище в приемните центрове или ще отхвърли молбата му, защото той е избягал от \"сигурна страна\" или нещо от посоченото. Наблюдаваме ситуацията - подчерта депутатът на Европейския парламент Джудит Саргентини. \r\nЧе случаят Груевски ще бъде кост в гърлото на правителството на Виктор Орбан, показва и инициатива на Съвета за национална сигурност, чийто председател е от опозиционната партия Йовик, който вече обяви, че следващата седмица ще заседава по делото на Груевски. \r\n\"Няма съмнение, че този въпрос ще бъде включен в дневния ред. Първо и най-важният въпрос е как осъден престъпник успя да влезе в страната\" - каза Адам Миркоцки, председател на Съвета за национална сигурност на Унгария. \r\nСръбската телевизия H1, се пита и от къде Груевски е влязъл в Унгария, посочвайки спекулациите, че маршрута на Груевски минавал през Сърбия, но засега няма официално потвърждение за тази версия, само информацията от сръбското МВР, че Никола Груевски няма сръбско гражданство и паспорт, като не се посочва нищо повече по този въпрос. \r\n***", "date": "2018.11.15", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/11/15/2590701/vmro-apelira-che-ima-opit-deloto-za-radikalen-islyam-sreshtu-efrem-mollov-v-smolyan-da-bade-potuleno.html", "text": "Имаме сериозни опасения, че ще има опит делото за радикален ислям срещу Ефрем Моллов да бъде потулено, върнато обратно за доразглеждане и никога повече да не бъде внесено. Това каза на брифинг в парламента депутатът от ПГ на „Обединени патриоти“ и член на ВМРО Александър Сиди, предаде репортер на  Агенция „Фокус“ . „В Смолян утре в 10.00 часа бъде първото заседание по поредното дело за радикален ислям в държавата. Притеснява ни това, че делото е по прокурорска преписка от 2013 година“, посочи той. „В последните 5 години нещо се е случило в Прокуратурата след като не са успели да внесат обвинителен акт срещу лицето Ефрем Моллов за насаждане на етническа омраза и за религиозно противопоставяне в книгата си „Има ли бъдеще Велика Булгария или защо бе скрита историята на помаците“, допълни Александър Сиди и уточни, че в тази книга с изключително агресивен тон се противопоставя населението на Родопите. „Прокурорът, внесъл обвинителния акт за утрешното дело, се оказва, че не работи в Прокуратурата в Смолян“, заяви депутатът. „Призоваваме гражданите на Смолян утре да дойдат с нас пред съда, за да го подкрепим в борбата му срещу всички радикални течения“, обяви Александър Сиди. „Призоваваме главния прокурор да бъде изключително внимателен, да следи отблизо този случай, за да може справедливостта да възтържествува“, каза още той. \r\nБиляна ИВАНОВА", "date": "2018.11.15", "title": "ВМРО апелира, че има опит делото за радикален ислям срещу Ефрем Моллов в Смолян да бъде потулено"}
{"url": "http://www.focus-news.net/news/2018/11/15/2590700/kmetat-na-asenovgrad-d-r-emil-karaivanov-prez-proletta-dnevniyat-tsentar-za-detsa-s-uvrezhdaniya-v-grada-shte-se-premesti-v-renovirana-sgrada.html", "text": "През пролетта Дневният център за деца с увреждания в Асеновград ще се премести в реновирана сграда. Това каза по време на брифинг кметът на Асеновград д-р Емил Караиванов, съобщиха за  Радио „Фокус“ – Пловдив  от отдел „Връзки с обществеността“ на Общината. Ремонтните дейности по първия етаж от сградата на бившия детски дом „Таню Войвода“ са приключили. От следващата пролет в реновираните помещения ще се настани Дневният център за деца с увреждания. \r\n„Както знаете, реализирахме проект „Подобряване на социалната инфраструктура за деца с увреждания в Община Асеновград” по Оперативна програма „Региони в растеж”, който цели преместването на Дневния център за деца с увреждания от настоящия им адрес в сградата на пл. Бански в сградата на бившия детски дом „Таню войвода” на ул. „Шести Януари” № 14“, припомни кметът д-р Караиванов. \r\nЗа правилното функциониране на сградата по новото й предназначение са извършени редица функционални промени – частично са подменени прозорци и изцяло са подменени вътрешните врати, изградени са нови леки преградни зидове за преразпределяне на необходимите помещения, поставена е външна топлоизолация на първия етаж на сградата, извършен е ремонт на вътрешни електро- и ВиК-инсталации, поставени са нови подови настилки, мазилки, пребоядисани са помещенията. Осигурен е достъп за деца с физически увреждания чрез изграждане на рампи, дръжки, парапети и други, като е осигурено и обзавеждане на санитарните помещения за деца с физически увреждания.  Достъпът до центъра ще се осъществява от ул. „Рилска”. Денивелацията в двора се преодолява с изграждането на рампа пред входа на сградата. Основните помещения в центъра са разположени и оразмерени така, че да осигуряват удобно разполагане на необходимото обзавеждане и оборудване за индивидуална или групова работа и занимания с децата. Фоайето на центъра е разположено и оразмерено така, че да осигурява връзка с всички основни помещения за работа, както и необходимия брой места за сядане и изчакване. Това ще позволи повишаване на капацитета на услугата и подобряване на нейното качеството. Към специализираното оборудване, което е поръчано, са включени също стълба за рехабилитация, бягаща пътека, шведска стена, спешен шкаф, шкаф за апаратура и други пособия, използвани в рехабилитацията на децата, както и кушетка за масаж, специализирани игри – игра за основите на кодирането, тактидомино, низанка за фина моторика, сензорни дискове, активни сензорни кубчета, модулна маса и секция, барбарони, килими, магнитни дъски, детски столове и други. \r\nКметът на Асеновград д-р Емил Караиванов съобщи, че в бюджета на Общината за 2018 г. са заложени 100 000 лв. за ремонт на втория етаж на сградата, който да бъде подготвен за Дневен център за хора с увреждания. „В Асеновград няма такъв център и Община Асеновград е кандидатствала пред Министерството на труда и социалната политика за разкриване на такава социална услуга. През следващата седмица ще се проведе процедура за избор на фирма изпълнител за реновиране на втория етаж на сградата. Вярваме, че при неговото изпълнение ще създадем един модерен и отговарящ на всички изисквания социален център в помощ на тази група граждани“, допълни д-р Емил Караиванов.", "date": "2018.11.15", "title": "Кметът на Асеновград д-р Емил Караиванов: През пролетта Дневният център за деца с увреждания в града ще се премести в реновирана сграда"}
{"url": "http://www.focus-news.net/news/2018/11/15/2590702/pazardzhik-nepravosposoben-shofyor-e-katastrofiral-na-ulitsa-v-belovo-sled-kato-se-e-opital-da-izbegne-politseyska-proverka.html", "text": "Неправоспособен шофьор е катастрофирал на улица в Белово, след като се е опитал да избегне полицейска проверка, съобщиха от  ОДМВР-Пазарджик . Инцидентът е станал снощи, малко преди 20.00 часа. Автопатрул при местния полицейски участък извършвал контрол над участниците в пътното движение. Униформените подали сигнал на водача на лек автомобил „Хонда“ да спре за проверка. Виждайки полицаите, той не се подчинил, преминал покрай патрулната кола и настъпил педала на газта. Малко след това загубил управлението над автомобила си и се спрял в крайпътно дърво. Установено било, че беглецът е 38-годишен мъж от близкото село Момина Клисура. Неговото свидетелство за управление на МПС било отнето през юли тази година за други извършени от него нарушения. Шофьорът не е сериозно пострадал, транспортиран е за наблюдение в МБАЛ-Пазарджик. Спрямо него е образувано полицейско производство.", "date": "2018.11.15", "title": "Пазарджик: Неправоспособен шофьор е катастрофирал на улица в Белово, след като се е опитал да избегне полицейска проверка"}
{"url": "http://www.focus-news.net/news/2018/11/15/2590690/valentina-gesheva-fond-iga-prez-poslednite-godini-se-nablyudava-tendentsiya-na-povishavane-broya-na-zhertvite-na-domashno-nasilie-koito-tarsyat-pomosht-za-spravyane-s-problema.html", "text": "През последните години се наблюдава тенденция на повишаване броя на жертвите на домашно насилие, които търсят помощ за справяне с проблема, каза за  Радио „Фокус“ – Пазарджик  Валентина Гешева, експерт във Фонда за превенция на престъпността „ИГА“ в Пазарджик. По думите й,  90% от жертвите на насилие са жени, а 10% са мъже, които са жертви на насилие от страна на своите деца или близки. „Профилът на жертвата всъщност е имал модел в своето първично семейство на насилник или е имало актове на насилие. За съжаление, този модел на насилие се пренася и в следващото семейство. Жената избира за съпруг най-често прототип на своя баща. Проблемът на тези жени е, че осъзнават, че са жертви на насилие, но смятат, че са си го заслужили и че по този начин трябва да се стече животът им. Децата също стават обект на домашно насилие, като белезите при тях са нарушена комуникация, лоша лична хигиена или физически заболявания от рода на високо кръвно или диабет. Белег са и противообществените прояви на подрастващите“, уточни Гешева. Тя допълни, че идеята на Фонд „ИГА“ е накарат обектите на насилие да не се припознават като жертви, а да търсят правата си. „При нас идват различни хора, на които ние оказваме психологическа и юридическа помощ, но в крайна сметка решението как да продължат живота си е тяхно“, коментира също Гешева. Тя допълни, че това е и причината за случаите с фатален изход за жертвите на насилие. \r\nВалентина Гешева коментира също, че много трудно се работи с жертви на насилие, защото при тях има и много вътрешни и външни последици от преживяното. По думите й идеята на кризисните центрове и на Фонда за превенция на престъпността „ИГА“ е да има превантивни дейности, а не само последваща терапия. „Жертвите на насилие са предимно жени, тормозени в семействата си. Има обаче и деца и целта ни е да покажем на едно подрастващо дете какви са рисковете пред него в зависимост от неговата субкултура, интелектуално ниво и социален статус. То трябва да знае, че никой няма право да злоупотребява с него. Тези послания трябва да стигнат до тях, за да се научат да се пазят от насилниците  и да им бъдат разяснени правата, за да знаят към кого да се обърнат при нужда“, уточни Гешева. Тя допълни, че сексуалното насилия над жени също е част от домашното насилие и затова те се страхуват и срамуват да потърсят помощ. \r\nАлбена ЖИЛЕКОВА", "date": "2018.11.15", "title": "Валентина Гешева, Фонд „ИГА“:  През последните години се наблюдава тенденция на повишаване броя на жертвите на домашно насилие, които търсят помощ за справяне с проблема"}
{"url": "http://www.focus-news.net/news/2018/11/15/2590704/blagoevgrad-nad-11-kg-kanabis-sa-izzeti-pri-proverka-na-lek-avtomobil-v-zemlishteto-na-selo-levunovo.html", "text": "Над 11 кг канабис са иззети при проверка на лек автомобил в землището на село Левуново. Това съобщиха от пресцентъра на  МВР . Наркотикът е открит при специализирана полицейска операция по линия на противодействие на производството, съхранението и разпространението на наркотични вещества тази сутрин в землище на село Левуново, община Сандански. Полицейски служители на РУ - Сандански са спрели за проверка лек автомобил, управляван от 50-годишен мъж от Бургас. В хода на проверката на автомобила, от полицейските служители, са намерени и иззети две чанти с пакети, опаковани със стреч фолио, съдържащи суха, зелена, тревиста маса. След направен полеви тест тревистата маса е реагирала положително на канабис с общо тегло около 11.050 кг. Водачът на автомобила е задържан със заповед за задържане до 24 часа. По случая е образувано досъдебно производство.", "date": "2018.11.15", "title": "Благоевград: Над 11 кг канабис са иззети при проверка на лек автомобил в землището на село Левуново"}
{"url": "http://www.focus-news.net/news/2018/11/15/2590705/plovdiv-samodelna-lovna-pushka-i-boepripasi-sa-izzeti-pri-proverka-na-chasten-imot-v-selo-dedovo.html", "text": "Самоделна ловна пушка и боеприпаси са иззети при проверка на частен имот в село Дедово. Това съобщиха от  ОДМВР – Пловдив . При проверката, извършена на 14 ноември, полицаи от Първо РУ установили, че 70-годишен мъж съхранява в имота си самоделна ловна пушка и 12 боеприпаса, без необходимите разрешителни документи. Допълнително била открита и нерегистрирана по установения ред въздушна пушка. С протокол за доброволно предаване оръжието и патроните са иззети. Образувано е досъдебно производство. Уведомена е прокуратурата.", "date": "2018.11.15", "title": "Пловдив: Самоделна ловна пушка и боеприпаси са иззети при проверка на частен имот в село Дедово"}
{"url": "http://www.focus-news.net/news/2018/11/15/2590707/stara-zagora-v-kazanlak-se-izvarshva-premahvane-na-opasni-darveta.html", "text": "От началото на ноември Общинско предприятие „Комунални дейности и поддръжка на инфраструктурата” премахва опасни дървета в Казанлък и извършва превантивни дейности по други. Това каза за  Радио „Фокус”  директорът на предприятието Николай Чалъков. Той поясни, че преди да се пристъпи към тези дейности, е сформирана комисия с ландшафтен архитект, представители на отдел „Екология” и Горско стопанство – Казанлък. В резултат на направен обход от комисията и констатации са описани дървета, които са потенциално опасни, дървета чието премахване е наложително, защото са изсъхнали, наклонени или могат да създадат проблеми с настъпването на зимния период и дървета, чиито корони трябва да бъдат оформени. До края на месец декември ще бъдат премахнати дървета, които биха създали проблеми при силни ветрове, снеговалежи, обледяване на клоните. \r\nОбщият брой на дърветата, които трябва да бъдат премахнати е около 30. „Става въпрос за изсъхнали дървета, за наклонени или които са прорастнали повече от необходимите размери”, поясни Чалъков. Броят на дървета, при които трябва да се извършат превантивни дейности, са около 130 – такива, на които трябва да се намалят короните, защото са прорастнали твърде много и крият потенциална опасност и такива, на които трябва да им бъдат оформени короните, така че на пролет, когато се разлистят да придобият приличен вид.  \r\nДейностите ще приключат до края на месец февруари.  \r\nСлавяна ГАЙДАРОВА", "date": "2018.11.15", "title": "Стара Загора: В Казанлък се извършва премахване на опасни дървета"}
{"url": "http://www.focus-news.net/news/2018/11/15/2590706/kyustendil-preminavaneto-prez-gkpp-gyueshevo-se-izvarshva-bez-golyamo-izchakvane.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без голямо изчакване. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.11.15", "title": "Кюстендил: Преминаването през ГКПП „Гюешево се извършва без голямо изчакване"}
{"url": "http://www.focus-news.net/news/2018/11/15/2590709/kyustendil-zimnata-gotovnost-smetosabiraneto-i-afrikanskata-chuma-po-svinete-byaha-osnovnite-temi-na-saveshtanieto-na-kmetovete-i-kmetskite-namestnitsi-na-naselenite-mesta-v-obshtinata.html", "text": "Зимната готовност, сметосъбирането и африканската чума по свинете бяха основните теми на месечното съвещание на кметовете и кметските наместници на населените места в Кюстендил, предаде репортер на  Радио „Фокус” – Кюстендил . Кметовете обсъдиха зимното почистване, начините за комуникация с фирмата за пътно поддържане. Кметовете бяха запознати със заповед за правилата по време на есенно-зимния сезон и отоплението на общински помещения. Те трябва да проверят техническото състояние на комините, водоемите и пожарните хидранти. При тежки зимни условия в селските кметства ще се организират дежурства на отговорни лица, които да получават и обобщават постъпващата информация. В рамките на месечното съвещание бяха разпространени и информационни материали относно африканската чума по свинете, както и предприетите мерки заболяването да не навлезе на територията на областта. \r\nВенцеслав ИЛЧЕВ", "date": "2018.11.15", "title": "Кюстендил: Зимната готовност, сметосъбирането и африканската чума по свинете бяха основните теми на съвещанието на кметовете и кметските наместници на населените места в общината"}
{"url": "http://www.focus-news.net/news/2018/11/15/2590695/peter-siyarto-za-ungariya-iskaneto-za-ubezhishte-na-gruevski-e-praven-a-ne-politicheski-vapros.html", "text": "Министърът на външните работи на Унгария Петер Сиярто е разговарял по телефона с македонския си колега Никола Димитров за случая на Никола Груевски и неговия престой в Будапеща, предава  македонският портал „АКО“ . \r\nКакто съобщават унгарските медии, в съобщението на местното външно ведомство се казва, че за страната искането за убежище от бившия македонски премиер е повече правен, отколкото политически въпрос. \r\nРазговорът е иницииран от Димитров, а Сиярто му отговорил, че Македония има цялата подкрепа на Унгария по пътя към ЕС и НАТО. \r\nПревод и редакция:", "date": "2018.11.15", "title": "Петер Сиярто: За Унгария искането за убежище на Груевски е правен, а не политически въпрос"}
{"url": "http://www.focus-news.net/news/2018/11/15/2590710/alsat-m-makedoniya-nikola-gruevski-e-poiskal-ubezhishte-ot-ungarsko-posolstvo-izvan-makedoniya.html", "text": "Бившият македонски премиер Никола Груевски е поискал политическо убежище в Унгария от дипломатическо представителство на централноевропейската страна, извън Македония, предава  излъчващият на албански скопски телевизионен канал „Алсат –М“ , като се позовава на информация от унгарското правителство. \r\nНачалникът на кабинета на премиера Виктор Орбан Гергели Гулияс не е пожелал да разкрие в коя държава е внесено искането, нито да отговори на въпроса за маршрута, по който осъденият бивш македонски премиер е пристигнал в Унгария. \r\nГулияс е добавил, че официална Будапеща все още не е получила искане за екстрадиция на Груевски, а ако го получи ще отговори „в съответствие с правната система“. \r\nПревод и редакция:", "date": "2018.11.15", "title": "„Алсат – М“ (Македония): Никола Груевски е поискал убежище от унгарско посолство, извън Македония"}
{"url": "http://www.focus-news.net/news/2018/11/15/2590703/tereza-mey-alternativata-na-sdelkata-s-bryuksel-e-brekzit-bez-sdelka.html", "text": "Премиерът на Великобритания Тереза Мей заяви пред депутатите, че Обединеното кралство е изправено пред вероятността да излезе от ЕС без сделка или изобщо да няма Брекзит, ако те не подкрепят договорката й с Брюксел, предава  AFP . \r\n„Можем да изберем да излезем без сделка, можем да рискуваме изобщо да няма Брекзит, или да изберем да се обединим и да подкрепим най-добрата сделка, която може да бъде договорена“, заяви Мей пред британския парламент. \r\nПревод и редакция:", "date": "2018.11.15", "title": "Тереза Мей: Алтернативата на сделката с Брюксел е Брекзит без сделка"}
{"url": "http://www.focus-news.net/news/2018/11/15/2590691/darzhavniyat-departament-nikola-gruevski-tryabva-da-izlezhi-prisadata-si-v-makedoniya.html", "text": "САЩ считат, че бившият македонски премиер Никола Груевски, който поиска политическо убежище, трябва да излежи присъдата си от две години в родината си, пише  европейската редакция на Politico , която се е свързала с Държавния департамент на САЩ за коментар по въпроса. \r\n„След задълбочен и прозрачен съдебен процес, Никола Груевски бе осъден от македонските съдилища за злоупотреба с власт и осъден на две години затвор“, заяви говорител на американското външно ведомство пред изданието. \r\n„Няколко инстанции потвърдиха присъдата. В допълнение, Груевски е обвинен по четири продължаващи наказателни дела“, каза още говорителят, като добави, че „ние вярваме, че правилно съдебните дела в Македония да продължат и господин Груевски да понесе отговорност в рамките на македонската правосъдна система“. \r\nИзданието коментира, че във вторник Груевски, който беше премиер на Македония до 2016 година и е близък политически съюзник на унгарския премиер Виктор Орбан, обяви, че е в Будапеща и че е поискал политическо убежище. \r\nГоворител на управляващата партия в Унгария „Фидес“ заяви в сряда, че Груевски е под заплаха в родината си от левичарско правителство, слугуващо на американския милиардер Джордж Сорос. \r\nВ интервю миналата година, припомня Politico, Орбан заяви, че Сорос носи голяма лична отговорност за дестабилизацията на Македония и „работи, за да дестабилизира консервативните, национални и християнски правителства“ в региона. \r\nПревод и редакция:", "date": "2018.11.15", "title": "Държавният департамент: Никола Груевски трябва да излежи присъдата си в Македония"}
{"url": "http://www.focus-news.net/news/2018/11/15/2590712/premierat-boyko-borisov-v-nachaloto-na-dekemvri-shte-napravim-otkrivaneto-na-avtomagistrala-struma-koyato-shte-e-gotova-v-chastta-sandanski-kresna.html", "text": "В началото на декември ще направим откриването на автомагистрала „Струма“, която ще е готова в частта Сандански – Кресна. Това каза министър-председателят Бойко Борисов по време на брифинг след среща с премиера на Македония Зоран Заев, предаде репортер на  Агенция „Фокус“ . \r\n„По инфраструктурата сме говорили и преди, движат се нещата. Благодаря, че днес дойдохте с останалите колеги, защото това е важно за бъдещето на цяла Европа, тъй като цифровата програма на Европейската комисия е от огромно значение за повдигането на дигиталната инфраструктура в региона и въобще за даване възможност на стартиращите предприятия навсякъде да вдигнат и БВП. Това е една много модерна и голяма възможност за изява на нашите талантливи ИТ специалисти в региона“, каза още Борисов. \r\nТой посочи, че в началото на декември двустранното междуправителствено заседание ще бъде съчетано и с откриването на АМ „Струма“, която по думите му ще е готова в частта Сандански – Кресна.  „Говорихме и с нашия шеф на митниците. Вече на сайта има обществените поръчки и избора за изпълнители, за да може да разширим граничните пунктове и да дадем възможност за по-бързо преминаване“, коментира още българският премиер. \r\nБорисов изрази надежда, че съседите на България да станат партньори и в НАТО и ЕС. „Защото това е добре и за Македония, добре е и за нас. Надявам се и проблемът между Гърция и Македония за името да бъде решен, за да може всички държави в региона да направим свързаност във всяка една сфера – архитектура, култура, образование, пътна инфраструктура. И да дадем възможност на нашите народи да правят бизнес, да пътуват, да ходят на туризъм и да се опознават все по-добре“, обясни той. \r\n„На паметника на полковник Каварналиев и на постамента, който е направен, още днес ще бъдат издадени чертежите. За да може тъй като самият паметник е в България, след това да го поставим и да почетем това, което е направил. Това е важно, за да може всички наши опоненти, които твърдят едва ли не сме се отказали от историята, да видят, че е точно обратното - двете държави имат толкова много история и имаме да се хвалим с нея много“, каза още Борисов. \r\nЦветилена СИМЕОНОВА", "date": "2018.11.15", "title": "Премиерът Бойко Борисов: В началото на декември ще направим откриването на автомагистрала „Струма“, която ще е готова в частта Сандански - Кресна"}
{"url": "http://www.focus-news.net/news/2018/11/15/2590713/sofiya-razkrita-e-moderno-oborudvana-domashna-oranzheriya-za-otglezhdane-na-konop-izzeti-sa-nad-180-rasteniya.html", "text": "Разкрита е модерно оборудвана домашна оранжерия за отглеждане на коноп, иззети са над 180 растения. Това съобщиха от пресцентъра на  МВР . На 6 ноември, в хода на полицейска операция по противодействие на престъпления с наркотични вещества, пред магазин за торове и селскостопански продукти, служители от сектор „Наркотици“ при СДВР са задържали двама мъже - на 28 и 45 години. При последвалите процесуално-следствени действия у 28-годишния и в жилището му са намерени и иззети пликче и кутийка с тревиста маса. У по-възрастния, който е и собственик на фирмата, стопанисваща магазина, са намерени и иззети шишенце с кафява течност, саморъчно свита цигара, електронна везна, пари и мобилни телефони. При претърсване на  различни помещения на етажа, на който се намира магазина са намерени и иззети множество хартиени и полиетиленови пликове с различни размери, съдържащи тревиста маса.  \r\nПри последвало претърсване в съседен вход, полицаите разкрили тавански помещения, оборудвани с лампи, вентилация, филтри и напоителна система и 184 засадени растения, в различен стадии на развитие, сходни по морфологични белези с растението коноп. От изготвената експертна справка станало ясно, че иззетата суха тревиста маса е марихуана с тегло 1 563 грама и хашиш – 5.66 грама. По случая е образувано досъдебно производство. След доклад на събраните материали в Софийската градска прокуратура на двамата задържани е повдигнато обвинение. Наложени са им мерки за неотклонение „Задържане под стража“.", "date": "2018.11.15", "title": "София: Разкрита е модерно оборудвана домашна оранжерия за отглеждане на коноп, иззети са над 180 растения"}
{"url": "http://www.focus-news.net/news/2018/11/15/2590715/georgi-ikonomov-kmet-na-bansko-obshtinata-e-nay-seriozniyat-pretendent-za-priza-obshtina-na-2018-g-za-planinski-turizam-na-godishnite-nagradi-na-ministerstvoto-na-turizma.html", "text": "Банско е най-сериозният претендент за приза „Община на 2018 г. за планински туризъм” на Годишните награди на Министерството на туризма. Това каза за  Радио „Фокус“ - Пирин  Георги Икономов, кмет на Община Банско. „Банско трябва да спечели, защото е най-модерният, най-популярният и най-работещият ски курорт, и то отвъд България. В Банско са проведени 5 Световни купи по ски, 2 Световни купи по сноуборд, като през следващите 3 години ни предстои да проведем още 3 Световни купи по ски, а през 2021 година – Световно първенство по ски за младежи. Всичко това ни нарежда на челните места сред ски курортите в света, не само в Европа. Много са малко тези, които могат да се похвалят с толкова богата спортна програма и такова признание на Световната федерация по ски“, заяви той. Икономов допълни, че втората съществена причина Банско да бъде признато за Мястото за планински туризъм в България, е утвърждаването на курорта като целогодишна туристическа дестинация. Той обясни, че докато преди 6 - 7 години са били само зимен курорт, в момента Банско е атрактивен и посещаван от туристите през цялата година. По думите му Банско се е развил изключително много като лятна дестинация – заради планината, спа-туризма и десетките фестивали, които се организират. \r\nНатали СТЕФАНОВА", "date": "2018.11.15", "title": "Георги Икономов, кмет на Банско: Общината е най-сериозният претендент за приза „Община на 2018 г. за планински туризъм” на Годишните награди на Министерството на туризма"}
{"url": "http://www.focus-news.net/news/2018/11/15/2590714/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Президентът и върховен главнокомандващ на Въоръжените сили Румен Радев посети тази седмица 61-ва Стрямска механизирана бригада в Карлово. Какво видя той и какво каза за военнослужещите в бригадата, както и за проблемите на цялата ни армия ще чуем днес в предаването „Със славната 2-ра Тракийска дивизия – За честта на България“ по  Радио „Фокус” - Пловдив . От Румен Радев ще разберем кой е най-тежкият проблем на Българската армия днес и какво очаква той от процедурата по закупуването на нов боен самолет за ВВС. \r\nВ предаването ни ще ви разкажем още веднъж за фелдфебел Христо Василев, който спасява бойното знаме и паричния ковчег на стремци, след пробива на съглашенските войски при Добро поле, по повод рождената дата на героя – 15 ноември 1886 г. Ще ви припомним и една славна битка – Боят на Нешков връх на 12/24 ноември, който е най-жестокият и кръвопролитен бой в Сръбско-българската война през 1885 г. \r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.11.15", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/11/15/2590720/sofiya-vav-vma-e-izvarshena-unikalna-po-roda-si-operatsiya-za-otstranyavane-na-litsev-tumor-na-49-godishna-zhena.html", "text": "Във ВМА е извършена уникална по рода си операция за отстраняване на лицев тумор на 49-годишна жена. Това съобщиха от пресцентъра на  Военномедицинската академия (ВМА) . Интервенцията е извършена от съвместен екип от специалисти по „Ушни, носни и гърлени болести” и „Лицево-челюстна хирургия” във ВМА. Лицевият тумор е обхващал ушния канал, средното ухо, мастоида, вътрешното ухо, черепната база, темпоро-мандибуларната става, паротидната жлеза и съдово-нервния сноп на шията на 49-годишната жена. Отстраняването на такъв вид тумор е крайно сложно и рисково, тъй като ангажира лицевия нерв, големите съдове на шията и близко разположените мозъчни обвивки, коментира професор Цветков. В рамките на продължилата 12-часова операция туморът не само бе отстранен изцяло, но бе извършена и реконструкция на големия дефект на шията, като за целта бе използвана тъкан от гръдния мускул на пациентката. 49-годишната жена  се възстановява нормално.", "date": "2018.11.15", "title": "София: Във ВМА е извършена уникална по рода си операция за отстраняване на лицев тумор на 49-годишна жена"}
{"url": "http://www.focus-news.net/news/2018/11/15/2590719/varna-nad-150-detsa-ot-grada-se-vklyuchiha-v-sastezanie-po-leka-atletika.html", "text": "Над 150 третокласници и четвъртокласници от 10 училища се включиха в състезанието по лека атлетика от ученическа „Купа Варна“ – 2018, предаде репортер на  Радио „Фокус“ – Варна . Надпреварата се проведе в залата на спортен комплекс „Локомотив“. Учениците на възраст 9-10 години премериха сили в дисциплините: 50 м. гладко бягане, 200 м. гладко бягане, дълъг скок от място, хвърляне на малка плътна топка за момичета, хвърляне на плътна топка 2 кг. за момчета и щафета. Резултатите бяха изготвени на база броя точки от всички дисциплини. При момчета първо място заеха ОУ „Васил Априлов“. На второ и трето останаха ОУ „Черноризец Храбър“ и СУ „Димчо Дебелянов“. При момичетата първенци са ОУ „Христо Ботев“, последвани от ОУ „Захари Стоянов“ и СУ „Димчо Дебелянов“. Всички призьори в спортовете получиха предметни награди, осигурени от дирекция „Спорт“ към Община Варна.  \r\nНа 20 ноември ще се проведат състезанията „Бързи и сръчни“ за III клас. \r\nДиана СТОЕВА", "date": "2018.11.15", "title": "Варна: Над 150 деца от града се включиха в състезание по лека атлетика"}
{"url": "http://www.focus-news.net/news/2018/11/15/2590722/veliko-tarnovo-v-grada-shte-se-provede-informatsionen-den-po-protsedura-sotsialno-vklyuchvane-v-obshtnostta-na-op-razvitie-na-choveshkite-resursi.html", "text": "На 19 ноември от 11.00 часа в града ще се проведе Информационен ден по процедура „Социално включване в общността“ на Оперативна програма „Развитие на човешките ресурси“. Това съобщиха от пресцентъра на  Община Велико Търново . Събитието ще бъде открито от заместник-министъра на труда и социалната политика и ръководител на Управляващия орган на ОПРЧР Зорница Русинова. Информационният ден ще се проведе в зала „Елена“ на хотел „Меридиан Болярски“ в град Велико Търново на адрес: ул. „Стефан Стамболов“ 53А. С изпълнението на операцията ще бъдат създадени предпоставки за активно социално включване и включване на пазара на труда на хора от уязвимите групи.", "date": "2018.11.15", "title": "Велико Търново: В града ще се проведе информационен ден по процедура „Социално включване в общността“ на ОП „Развитие на човешките ресурси“"}
{"url": "http://www.focus-news.net/news/2018/11/15/2590721/veliko-tarnovo-viktorina-s-nagradi-posvetena-na-petko-slaveykov-organizirat-v-detskiya-otdel-na-regionalnata-biblioteka.html", "text": "Викторина с награди, посветена на Петко Славейков, организират в детския отдел на Регионалната библиотека във Велико Търново. Поводът е 191-та годишнина от рождението на писателя, съобщиха за  Радио „Фокус“ – Велико Търново  от библиотеката. Въпросите са свързани с живота, делото и творчеството на Славейков. В един от тях се пита кой е родния му град, друг е за стихотворението, посветено на сина му, а трети – за Регионалната библиотека в старата столица.  Всеки отговорил правилно получава специални образователни награди. Инициативата е подкрепена от местно издателство, изготвило постери за малките ученици и табла за по-големите. \r\nПетко Р. Славейков е роден във Велико Търново на 17 ноември 1827 година. През 1843 година започва учителска му дейност. Той е един от най-активните ръководители на борбата за независима българска църква. Участник е в Руско-турската освободителна война през 1877 – 1878 година. През 1879 година е депутат в Учредителното събрание. Той е и деен участник в изработването на Търновската конституция. Умира през 1895 година. Във Велико Търново има улица, училище и културни институции, които носят неговото име. \r\nЛуиза ТРАНЧЕВА", "date": "2018.11.15", "title": "Велико Търново: Викторина с награди, посветена на Петко Славейков, организират в детския отдел на Регионалната библиотека"}
{"url": "http://www.focus-news.net/news/2018/11/15/2590717/makedonskiyat-premier-zoran-zaev-makedoniya-i-balgariya-sa-primer-za-novata-realnost-na-balkanite-zashtoto-uspyahme-da-sazdadem-duh-na-priyatelstvo-i-doverie.html", "text": "Нашите две държави са пример за новата реалност на Балканите, защото успяхме да създадем дух на приятелство и доверие. Това каза премиерът на Македония Зоран Заев на брифинг след среща с министър-председателя Бойко Борисов, предаде репортер на  Агенция „Фокус“ . \r\n„Току-що завърши близка приятелска среща с моя близък приятел и приятел на Македония Бойко Борисов. Честите ни срещи са пълни с конструктивни договори и плановe, като в резултат на това е и Договорът за приятелство и добросъседство, който подписахме. Сработването ни в икономиката никога не е било по-добро – минахме 500 млн. евро в търговията между двете държави и няма да спрем, докато не стигнем 1 млрд. евро“, каза още Заев. \r\nТой посочи, че през декември ще дойде отново в България. „И ще разговаряме за идните перспективи и ще констатираме завършени проекти. Продължаваме да работим интензивно и по разширяването на граничните пунктове и за отварянето на нови такива“, каза още македонският премиер и обясни, че продължава да се изгражда и жп инфраструктурата, която свързва Македония и България. \r\n„Цялата ни работа е мотивирана от голямата подкрепа, която България дава на държавата ни и за нейното евроатлантическо бъдеще. Македония остава посветена на реформите. Благодарни сме на София и за помощта, която оказва на Западните Балкани за интеграцията в ЕС и в НАТО“, каза още Заев. \r\n„Нашите две държави са пример за новата реалност на Балканите, защото успяхме да създадем дух на приятелство и доверие. Заедно отбелязваме празници и личности – заедно честваме 24 май, заедно отбелязваме и Илинденско-Преображенското въстание. Продължаваме да работим заедно в търговията, образованието, науката, културата и т.н.“, коментира македонския премиер. \r\nЦветилена СИМЕОНОВА", "date": "2018.11.15", "title": "Македонският премиер Зоран Заев: Македония и България са пример за новата реалност на Балканите, защото успяхме да създадем дух на приятелство и доверие"}
{"url": "http://www.focus-news.net/news/2018/11/15/2590723/adelina-stefanova-hram-vavedenie-bogorodichno-blagoevgrad-dnite-ot-14-do-21-noemvri-se-narichat-valchi-praznitsi-te-sa-svarzani-s-predstavite-za-drevnite-traki-koito-pochitali-valka.html", "text": "Дните от 14 до 21 ноември се наричат Вълчи празници. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. По думите й те са свързани с представите за древните траки, които почитали вълка. „В представите им той бил вълк-главатар на воинска дружина, но един ден нарушил обичаите и станал цар на разбойници. Заради това, че в себе си носел нещо от Царството на слънчевия змей, той продължил да бъде на почит сред тях. Споменът за вълка-змей траките запазили в своето изкуство. И днес могат да се видят в ювелирни предмети, дърворезби, орнаменти и шевици образи на дракони с вълчи глави“, допълни тя.  \r\nНатали СТЕФАНОВА", "date": "2018.11.15", "title": "Аделина Стефанова, храм „Въведение Богородично“-Благоевград: Дните от 14 до 21 ноември се наричат Вълчи празници, те са свързани с представите за древните траки, които почитали вълка"}
{"url": "http://www.focus-news.net/news/2018/11/15/2590711/nikola-dimitrov-kam-peter-siyarto-paradoksalno-e-gruevski-da-iska-ubezhishte-ot-strana-chlenka-na-es.html", "text": "Парадоксално е личност, под управлението на която Македония беше охарактеризирана като „заробена държава“ от Европейската комисия да иска убежище в страна-членка на Европейския съюз, предава  македонската редакция на Радио „Свободна Европа“ . \r\nТова е казал министърът на външните работи на Македония Никола Димитров на унгарския си колега Петер Сиярто по време на телефонен разговор, информират от македонското външно ведомство. \r\nДимитров е подчертал важността на принципа за върховенството на закона, който представлява основополагащ европейски принцип. \r\nПревод и редакция:", "date": "2018.11.15", "title": "Никола Димитров към Петер Сиярто: Парадоксално е Груевски да иска убежище от страна-членка на ЕС"}
{"url": "http://www.focus-news.net/news/2018/11/15/2590724/vsyaka-godina-darzhavata-shte-podpomaga-balgarski-filmi.html", "text": "Парламентът прие окончателни промени в Закона за филмовата индустрия, предаде репортер на  Агенция „Фокус“ . Ежегодно в бюджета ще се предвижда субсидия не по-малка от сумата на средностатистическите бюджети на 7 пълнометражни игрални филма, 14 пълнометражни документални филма и 160 минути анимация. С промените ще се отпускат средства по три схеми - за разпространение на филми, за финансиране на показ на филми и за фестивали. Няма да се допуска държавно подпомагане на проекти, които проповядват насилие, верска, расова или етническа нетърпимост или съдържат порнография. Ще се подпомагат и дебютни български филми и копродукции. Националният съвет за кино ежегодно ще предлага квота за финансиране на проекти на дебютни филми. Министерски съвет трябва да приеме правилник за прилагането на закона в срок от 1 месец. Промените влизат в сила с правилника. \r\nБиляна ИВАНОВА", "date": "2018.11.15", "title": "Всяка година държавата ще подпомага български филми"}
{"url": "http://www.focus-news.net/news/2018/11/15/2590725/veliko-tarnovo-vazstanoveno-e-dvizhenieto-po-pat-i-3-v-rayona-na-selo-maslarevo.html", "text": "Възстановено е движението по път I-3 в района на село Масларево. Това съобщиха от пресцентъра на  Агенция „Пътна инфраструктура“ .", "date": "2018.11.15", "title": "Велико Търново: Възстановено е движението по път I-3 в района на село Масларево"}
{"url": "http://www.focus-news.net/news/2018/11/15/2590726/stara-zagora-19-firmi-ot-oblastta-shte-se-vklyuchvat-v-evropeyskata-sedmitsa-na-profesionalnite-umeniya.html", "text": "Общо 19 фирми от Старозагорска област отварят врати за ученици и родители в Европейската седмица на професионалните умения от 19 до 25 ноември. Стара Загора за втори път участва в инициативата с Дни на отворените врати. Това съобщиха от пресцентъра на  Община Стара Загора . Координатор е Регионалното управление на образованието (РУО) в партньорство с Община Стара Загора, областна администрация, Търговско-промишлена палата - Стара Загора и другите регионални работодателски организации.  \r\n„Има повишен интерес към професионалното образование. Това е пътят, за да подобрим отношението към него особено на родителите“, каза Иванка Сотирова, зам.-кмет на Община Стара Загора. Тя даде пример с големия интерес към обучението по IT умения, което организира Общината. Строителните фирми също са проявили интерес към подобно обучение  за подготовка на кадри. „Подпомагаме и професионалните гилдии, за да се формира интерес към оставане в професията“, допълни Сотирова. Предвижда се и създаване на Специализирана професионална гимназия. \r\n„И бизнесът, и РУО, и областните, и общински администрации подкрепят нашите справедливи искания за повече и по-добри кадри. Все още професионалното образование е с нисък престиж, затова Дните на отворените врати са важен елемент, който се прилага на практика в Европа. Навсякъде се отварят вратите на предприятия, за да могат деца и родители да добият реална представа за индустрията, да се запознаят с реалното производство“, каза Олег Стоилов, председател на Търговско-промишлена палата Стара Загора. По думите му има сериозен ръст на участие на фирмите м. г. са били 7, сега са 19 от различни отрасли. „Бизнесът е стигнал до това съзнание да си партнира с институциите. Инфраструктурата на Стара Загора е готова да обучава повече, но трябва да променим отношението на обществеността към професионалното образование“, категоричен бе Олег Стоилов. Според него Професионалното образование и дуалното обучение трябва да станат национална политика.  \r\n„Идеята е да положим началото на подготовката за план-прием за следващата учебна година. Сегашният е балансиран и при него съотношението е 60/40 в полза на професионалното образование“, обясни Татяна Димитрова, началник на РУО.  Според нея професионалното образование става все по-модерно и трябва да се създаде механизъм за популяризирането му. До 10 декември се очаква информацията от работодателските организации и училищата особено за нови професии, които да залегнат в новия план-прием. \r\nПовечето от фирмите, включили се в Дните на отворените врати са партньори по проекта ДОМИНО за въвеждане на дуалното обучение в професионалното образование, който тази година за няколко професионални гимназии навлиза в реална фаза на трудово обучение.  \r\nВ Старозагорска област се организират Дни на отворените врати на фирмите още веднъж - през месец април, по време на Областната панорама на професионалното образование.", "date": "2018.11.15", "title": "Стара Загора: 19 фирми от областта ще се включват в Европейската седмица на професионалните умения"}
{"url": "http://www.focus-news.net/news/2018/11/15/2590727/reuters-sadat-v-strasburg-smyata-che-kritikat-aleksey-navalni-e-politicheski-zatvornik.html", "text": "Европейският съд по човешките права отсъди в четвъртък, че постоянните арести на руския критик Алексей Навални са политически мотивирани и нарушават човешките му права, съобщава  Reuters . \r\nБазираният в Страсбург съд реши заяви, че Навални е бил арестуван седем пъти в периода 2012-2014 година и най-малко две от тези задържания са имали за цел да задушат политическия плурализъм. \r\n„Съдът установи, че има „съвпадащи контекстуални свидетелства“, че властите стават все по-твърди спрямо господин Навални и че неговите твърдения, че е конкретна мишена изглеждат свързани с генералната тенденция за поставяне на опозицията под контрол“, се казва в съобщението. \r\nСтрасбург иска от Русия да плати 64 хиляди евро обезщетение на Навални. \r\nПревод и редакция:", "date": "2018.11.15", "title": "Reuters: Съдът в Страсбург смята, че критикът Алексей Навални е политически затворник"}
{"url": "http://www.focus-news.net/news/2018/11/15/2590708/iskren-veselinov-obedineni-patrioti-ima-neobyasnima-saprotiva-ot-veroizpovedaniyata-za-tekstove-zabranyavashti-propovyadvaneto-na-religiozen-radikalizam.html", "text": "Работната група по Закона за вероизповеданията заседава и вчера. Срещаме една необяснима съпротива от вероизповеданията за това да има текстове, които забраняват проповядването на религиозен радикализъм. Това каза на брифинг в парламента зам.-председателят на ПГ на „Обединени патриоти“ Искрен Веселинов, предаде репортер на  Агенция „Фокус“ . „От вероизповеданията се притесняват, че тези текстове по някакъв начин могат да бъдат насочени към техните традиционни представители“, уточни той. „След обсъждане с правни експерти решихме да дадем друга формулировка на това явление, което до момента обозначаваме като религиозен радикализъм, а именно радикални идеологии на религиозна основа“, обясни Искрен Веселинов. „Разликата е, че по този начин по-отчетливо показваме, че не става дума за религия, а за определени религиозни елементи, на които се гради идеологическа доктрина, насочена към промяна на правовия ред в държавата“, допълни депутатът. „Все още не можем да убедим представителите на вероизповеданията, че този текст е важен. Държим на него и ще продължим да го отстояваме“, заяви Искрен Веселинов. \r\nБиляна ИВАНОВА", "date": "2018.11.15", "title": "Искрен Веселинов, „Обединени патриоти“: Има необяснима съпротива от вероизповеданията за текстове, забраняващи проповядването на религиозен радикализъм"}
{"url": "http://www.focus-news.net/news/2018/11/15/2590716/bisera-borisova-psiholog-veshtestvoto-nikotin-nyama-uspokoyavasht-efekt-dori-prez-godinite-obostrya-opredeleni-psihichni-sastoyaniya.html", "text": "Веществото никотин няма успокояващ ефект, дори през годините обостря определени психични състояния. Това каза за  Радио „Фокус“ – Пирин  психологът Бисера Борисова по повод Международния ден без тютюнопушене. Според нея химическия състав на никотина няма как да оказват благоприятен ефект върху организма. „Тук опираме до навика, при който в дадена стресова ситуация посягаме към цигарите, мислейки си че това ще ни успокои, а всъщност търсим познатото движение и хващането на цигарата“, каза още Борисова. По думите ѝ по същия начин ако започнем да правим нещо друго с ръцете си, това би могло да ни успокои и да отклони вниманието ни от някаква болезнена тема или ситуация. „Самия никотин като въздействие, като химично вещество мисля, че абсолютно няма успокоителен ефект“, подчерта Борисова. Тя коментира, че хората много често казват, че пушат, защото се успокояват по този начин, но след продължителна употреба на никотин, всъщност установят, че се случва точно обратния процес. \r\nЛивия НИНОВА", "date": "2018.11.15", "title": "Бисера Борисова, психолог: Веществото никотин няма успокояващ ефект, дори през годините обостря определени психични състояния"}
{"url": "http://www.focus-news.net/news/2018/11/15/2590728/prezidentat-rumen-radev-shte-uchastva-v-otbelyazvaneto-na-praznika-na-suhopatni-voyski.html", "text": "На 16 ноември президентът и върховен главнокомандващ на Въоръжените сили Румен Радев ще участва от 10.00 часа в тържественото събрание във Военна академия „Георги Стойков Раковски“ по повод празникa на Сухопътни войски. Това съобщиха от  Прессекретариата на държавния глава .", "date": "2018.11.15", "title": "Президентът Румен Радев ще участва в отбелязването на празника на Сухопътни войски"}
{"url": "http://www.focus-news.net/news/2018/11/15/2590718/kyustendil-s-lektsii-za-vredata-ot-tyutyunopushene-se-otbelyazva-v-oblastta-denyat-bez-tyutyunopushene.html", "text": "С лекции за вредата от тютюнопушене се отбелязва в област Кюстендил Денят без тютюнопушене. Това съобщиха за  Радио „Фокус” – Кюстендил  от Регионална здравна инспекция – Кюстендил. Здравните експерти провеждат образователна кампания в основните училища и гимназии на територията на Кюстендил и Дупница. Темата на лекциите е „Тютюнопушене и вредите от него”, която е застъпена целогодишно в образователната програма на специалистите по обществено здраве в Регионалната здравна инспекция в Кюстендил. Основната целева група са учениците 5 – 6 клас, които са най- любопитни към забранените неща 15 ноември е обявен за Ден без тютюнопушене, а мотото тази година е „Спри сега за по- добро здраве утре”. \r\nВенцеслав ИЛЧЕВ", "date": "2018.11.15", "title": "Кюстендил: С лекции за вредата от тютюнопушене се отбелязва в областта Денят без тютюнопушене"}
{"url": "http://www.focus-news.net/news/2018/11/15/2590729/rech-na-komisar-mariya-gabriel-pred-uchastnitsite-na-startup-europe-summit-v-sofiya.html", "text": "Уважаеми г-н Борисов,  \r\nУважаема г-жо Фандъкова, \r\nУважаема г-жо Бърнабич, \r\nУважаеми г-н Заев, \r\nУважаеми г-н Маркович, \r\nУважаеми г-н Ходжай, \r\nУважаеми министри от ЕС и Западните Балкани, \r\nУважаеми представители на стартъпите от целия регион, \r\nУважаеми дами и господа, участници в днешната Европейска среща на високо равнище на стартъпите 2018,  \r\nВълнението ми е голямо да ви посрещна тук, в моята страна България и столицата София, и заедно да дадем началото на Startup Europe Summit 2018.  Фактът, че Европейската комисия организираме едно от най-важните събития за стартъпите в България за мен е много символно. Символ на това, че имаме амбицията, идеите и желанието да покажем потенциала на Централна и Източна Европа, и за първи път и на Западните Балкани, и да погледнем смело към развиването на жизнена, просперираща система от стартъпи.  \r\nГордея се и съм щастлива да видя, че толкова много хора се интересуват от това събитие. За първи път събираме повече от 500 души. Така София бележи ново постижение в историята на провеждането на Европейската среща на високо равнище на стартъпите.  \r\nЗа мен е също голяма чест участието на министър-председателя на България г-н Бойко Борисов, за който знам, че е лично ангажиран с успешното възприемане на цифровизацията от България. Поздравявам него и правителството за решителните стъпки за подкрепа на стартъпите, например чрез инвестиционните фондове, създадени с европейско финансиране и национални средства, планирания Фонд за технологичен трансфер и много други инструменти за растежа на българската стартъп общност. България е важен участник за оформянето на силна европейска екосистема от стартъпи. \r\nЧест е и участието на лидери от страна на Западните Балкани. С нас днес са премиера на Сърбия г-жа Бърнабич, премиера на Македония г-н Заев и премиера на Черна гора г-н Маркович, вицепремиера на г-н Ходжай, а така също и министри от правителствата на държави от Западните Балкани. Това е много силно послание за техния ангажимент, който ни дава още по-голям стимул в нашата работа. Имах възможността да се убедя за този техен ангажимент и потенциала на предприятията от региона и от мисиите ми. Само за два месеца посетих четири от балканските държави:  Сърбия, Черна гора, Косово и Албания. Видях толкова вдъхновяващи стартъпи, които не се страхуват да поемат риск и искрено вярвам, че ще ги видим и като участници в реализирането на Цифровата програма на ЕС за Западните Балкани, която също стартирахме от тук, от София. Благодаря на всички ви от страните от Западните Балкани за участието днес и силния ангажимент да направим нашата споделена Европа континент на успешна общност от стартъпи!  \r\nТова за мен отразява нарастващата важност на стартиращите предприятия в Европа. Бъдещето на тези предприятия тук е също толкова важно, колкото в Берлин, Лисабон и Стокхолм.  \r\nИ за това има една причина: стартиращите предприятия са в основата на нашето време.  \r\nВсяка ера има своята индустрия, която я символизира. През 19-ти век това бяха железопътните компании. 20-ти век премина под знака на автомобилните производители, радиото и телевизионните канали и компаниите за информационни и комуникационни технологии. Сега, в 21 век, е времето на стартъпите!  \r\nКакви ги прави толкова емблематични и различни от останалите компании?  \r\nСпоред мен разликата не е просто в използването на технологии. Едно стартиращо предприятие е много повече от малка или млада компания, която прилага цифрови технологии в своята работа.  \r\nСтава дума за нещо още по-важно. Става дума за ценности!  \r\nКакви са ключовите ценности, вградени в тяхната ДНК?  \r\nПърво, стартъпите по своята природа са амбициозни. Съдбата на едно стартиращо предприятие е да се разраства и по възможност с бързи темпове да се изкачва нагоре с крайната да стане глобално и да заеме централно място в своята среда, която обикновено наричаме екосистема. И дори да доминира в нея, ако е възможно. Затова са толкова важни т.нар. „еднорози“ – стартиращите предприятия, чиято капитализация е оценена на над 1 милиард долара. Те представляват стартъпите, които са успели да постигнат своите амбиции.  \r\nВторо, стартиращите предприятия са тук, за да задават нови бизнес модели, да променят нещата, да бъдат значими, да решават проблеми от мобилността през климатичните промени до свързването на хората. Европейски компании като Spotify, Soundcloud, Dezeer промениха модела в музикалната индустрия. BlaBlaCar или Cabifyпромениха модела в превозваческата дейност. Deliveroo, Freshome или Takeaway промениха начина, по който се извършват доставките. N26 или Kreditech действат в полето на финансите. Професионалистите, които стоят зад такива компании, правят света по-продуктивен, по-свързан и по-устойчив. Ако погледнем към Централна и Източна Европа, ще видим UIPath в Румъния, които стават световен лидер в роботизираната автоматизация на процесите.  \r\nКакво още е в ДНК-то на стартъпите? Това е смелостта. Създаването и развиването на стратъп е риск и неуспехът често е по-вероятен от успеха. Но за инвеститорите и иноваторите страхът от провал не е толкова важен, колкото желанието да се учат от него, за да се доближат до успеха. Знаем за множеството неуспехи на Джак Ма, преди той в крайна сметка да се утвърди като един от най-успешните иноватори  в света.  \r\nАмбиция, смелост, риск, вдъхновение – с тези ценности стартъпите формират важна част от ДНК-то на модерните икономики. Те са лакмус за нашата способност да се възползваме максимално от цифровата революция.  \r\nСтартъпите са решаващи за появата на утрешните европейски цифрови шампиони. А те, от своя страна, са решаващи, за да останем в технологичната надпревара и да гарантираме, че нашето бъдеще се основава върху нашите ценности.  \r\nТук трябва да признаем, че Европа е изправена пред огромно предизвикателство. Ние все още не успяваме да наложим своята тежест на световната сцена. Сред 226-те «еднорога», изброени през 2018 г., само 13 са европейски.  \r\nДами и господа,  \r\nЦифрите трябва да ни служат като сигнална лампа, че е нужно да постигнем повече и по-добри резултати, за да увеличим растежа на нашите европейски стартиращи предприятия.  \r\nВероятно всички се питаме, как можем да го направим?  \r\nПърво трябва да направим единния пазар реалност. Нито един стартъп не може да расте в Европа със сегашните нива на фрагментиране, пречки и правна несигурност в държавите членки. Трябва  да вложим цялата си енергия, за да превърнем 60-те инициативи в обхвата на цифровия единен пазар в реалност в близките няколко месеца. Едва когато той е завършен ще можем да приложим нашите преимущества. \r\nПри нас са 1/3 от всички висококачествени научни публикации и имаме невероятни академични институции, силна производителна индустрия и компании, водещи на световно ниво в области като Интернет на нещата и роботиката. Почти 1/4 от роботите за услуги в света, били те индустриални или професионални, са произвеждани в Европа!  \r\nВторо, трябва да гарантираме, че са налични достатъчно публични и частни инвестиции, за да се финансира рисковото развитие на стартъпите.  \r\nПреди няколко месеца направих смело предложение и се радвам, че колегите в Европейската комисия го приеха. В следващия многогодишен бюджет на Съюза да имаме изцяло нова програма „Цифрова Европа“. С прогнозен бюджет повече от 9 милиарда евро, програмата ще инвестира в изкуствен интелект, киберсигурност, суперкомпютри, цифрови умения – все аспекти, които са толкова важни за нашите стартъпи. Плана „Юнкер“ също е много важен. Инвестициите на ранен етап са се повишили от 10 на 283 милиона само за пет години.  \r\nПозволете ми да дам пример с България. Европейският инвестиционен фонд е подписал 11 споразумения с финансови посредници, което ще задейства 1,2 милиарда евро като инвестиции и ще финансира около 7000 компании – главно малки и средни предприятия. Европейските регионални фондове също се използват, за да се помогне на бизнеса да има достъп до инвестиране, да се създадат правилните услуги за бизнес консултиране и да се подкрепят регионалните интелигентни специализации.  \r\nИ това не е всичко. Стартъпите могат също да разчитат на хъбовете за цифрови иновации. На тях отдавам специално значение, защото това са местата където компаниите – особено малките и средни предприятия, стартъпите и дружествата със средна капитализация, могат да получат помощ, за да подобрят своя бизнес, производствен процес, продуктите и услугите си и да приспособят своите бизнес модели към цифровата ера.  \r\nПодкрепяме създаването и функционирането на хъбове за цифрови иновации чрез проекти по програма Хоризонт 2020. Досега повече от 500 предприятия са се възползвали от подкрепата на тези хъбове.   \r\nНуждаем се обаче от такива центрове навсякъде в ЕС, особено в 13-те държави членки, които се присъединиха след 2004 г. В тази перспектива Европейската комисия и Европейския парламент осигуряваме насоки и програма за обучение за над 30 потенциални хъба за цифрови иновации в тези държави членки.  \r\nС удоволствие искам да споделя, че три други хъба – два тук в София и един във Варна – се възползват от тази програма за обучение. В този контекст искам да отбележа още нещо, което вярвам, че ще представлява интерес за вас. В края на 2018 ще бъде отворена нова покана за 8 милиона евро в рамките на програмата „Хоризонт 2020“ в подкрепа на хъбовете за цифрови иновации в региони, които досега не са достатъчно добре покрити. Насърчавам ви да се възползвате от тази предстояща възможност и да видим още повече добре работещи цифрови иновационни хъбове в нашите региони.  \r\nНо наличието на публичното и частното финансиране не е достатъчно. Управителите на стартъпи се нуждаят от достъп до ноу-хау, което да бъде катализаторът за взаимодействие между иновациите и финансите. Това е целта на нашата инициатива Startup Europe, която помогна на повече от 700 стартъпа да получат директен пазарен достъп и подкрепа за ускоряване на развитието през последните три години от дейността на програмата. По този начин бяха привлечени над 160 милиона евро частни инвестиции. Проектът също помогна за укрепване на връзките между европейските хъбове за стартъпи в различните страни, защото днес, повече от всякога, от решаващо значение е създаването на контакти между тях.  \r\nВ близките няколко години Startup Europe ще концентрира усилията си в това да се превърнем в континент на разрастващи се предприятия. Или както използваме популярното «ScaleupContinent”. Това ще включва насърчаване участието на стартиращи предприятия в програми за изследвания и иновации, финансирани от ЕС, особено в т.нар. deep tech, както и засилване на системата от стартиращи предприятия в Централна и Източна Европа. Освен това ще бъдат подкрепени стартъпи с голям растеж, за да се осигурят пазарни възможности отвъд пределите на Европа.  \r\nЗа мен е много важна още една функция на StartupEurope, на която бих отдала още по-значимо място. Това е, че тази наша инициатива допринася за предприемаческата култура на континента. Чрез редица инициативи на местно равнище стотици хиляди млади професионалисти и студенти са научили, че е възможно да създадат свой стартъп в Европа, че съществуват програми, които могат да им помогнат да започнат свой бизнес и да го разрастват.  \r\nДами и господа,  \r\nКакто казах, развитието на стартъпите е решаващо за всички нас в Европа и от мрежите зависи да постигнем критична маса.  \r\nЗатова за мен е особено важно, че тази година отделяме специално внимание на регионите Централна и Източна Европа и на Западните Балкани, които са силно представени на днешната Среща на високо равнище. Регионът има големи предимства, защото има талантливи хора с добри умения в областта на информационните и комуникационните технологии, динамична общност от стартиращи предприятия и бързо подобряващи се инфраструктура, свързаност и близост до големи пазари.  \r\nВъзникна мрежа от хъбове за стартиращи предприятия от Белград до Прищина. Повече от 1200 са стартъпите в шестте страни от региона на Западните Балкани и броят им расте. Примери за това са CarGo, Nordeus и Strawberry Energy.  \r\nИ тук, дами и господа, искам с голямо удовлетворение да кажа, че дойде моментът, за който наистина много и заедно работихме. С радост поставям началото на Мрежите StartupEurope за Централна и Източна Европа и за Западните Балкани. Членовете на тези партньорства от 14 страни ще поемат ангажимент да улеснят връзките между стартъпите в региона, да засилят образованието по предприемачество, за да създадат синергии, и да увеличат наличието на финансиране. Това е много важна стъпка, за да гарантираме, че Европейския стартъп континент включва напълно източната част на Европа, както и Западните Балкани. Що се отнася до балканските държави, с тази мрежа имаме възможност да надградим Цифровата програма за Западните Балкани, чието начало поставихме по-рано тази година и която задава ясна рамка, за да се движим заедно напред.  \r\nСега в заключение бих искала просто да отправя призив да се възползвате от възможността да обсъждате, да обменяте мнения, да се запознаете с участници от всички сектори, страни и произход.  \r\nТова събитие е Вашето събитие!  \r\nОчаквам с нетърпение тази конференция, идеите и историите, които ще споделите. Аз и моят екип, който е в залата, сме тук, за да помагаме. Искаме да успеете в цифровата икономика.  \r\nБлагодаря ви и още веднъж ви приветствам с Добре дошли на тази Среща на високо равнище за стартъпите.  \r\nПожелавам успех!", "date": "2018.11.15", "title": "Реч на комисар Мария Габриел пред участниците на Startup Europe Summit в София"}
{"url": "http://www.focus-news.net/news/2018/11/15/2590694/premierat-boyko-borisov-bivshiyat-premier-na-makedoniya-nikola-gruevski-nito-e-iskal-balgarski-pasport-nito-mu-e-izdavan-takav.html", "text": "Бившият премиер на Македония Никола Груевски нито е искал български паспорт, нито му е издаван такъв. Това каза министър-председателят Бойко Борисов по време на брифинг след среща с премиера на Македония Зоран Заев, предаде репортер на  Агенция „Фокус“ . \r\n„Длъжен съм да опровергая една фалшива новина – бившият премиер Груевски нито е искал издаване на паспорт, нито му е издаван такъв. Tова е 100% фалшива новина“, обясни Борисов. \r\nЦветилена СИМЕОНОВА", "date": "2018.11.15", "title": "Премиерът Бойко Борисов: Бившият премиер на Македония Никола Груевски нито е искал български паспорт, нито му е издаван такъв"}
{"url": "http://www.focus-news.net/news/2018/11/15/2590730/evropeyskiyat-sayuz-investira-2934-mln-evro-v-modernizatsiyata-i-bezopasnostta-na-zhelezopatniya-transport-v-balgariya.html", "text": "Европейският съюз инвестира 293.4 млн. евро по линия на Кохезионния фонд в по-модерни, по-бързи и по-безопасни железопътни връзки между градовете Пловдив и Бургас, свързващи някои от най-големите градове на България с едно от най-важните пристанища на Черно море. Това съобщиха от пресцентъра на  Представителството на ЕК в България . По този начин инвестициите допринасят за изграждането на високоскоростната железопътна линия по коридора Ориент/Източно Средиземноморие от трансевропейската транспортна мрежа (TEN-T), свързващ Централна с Югоизточна Европа.  \r\nКомисарят по въпросите на регионалната политика Корина Крецу заяви: „Благодарение на този проект, финансиран от ЕС, българските граждани ще могат да пътуват за по-кратко време и при повишена безопасност. Те също така ще усетят и ползите от по-доброто качество на въздуха, тъй като проектът насърчава екологосъобразната мобилност в страната“.  \r\nПроектът ще доведе до намаляване с 40 минути на времето за пътуване както за пътниците, така и за товарите, като влаковете ще достигат скорост между 130 и 160 км/ч по участъка с дължина 293 км. Това ще направи пътуването с влак конкурентно на автомобилния транспорт и ще насърчи по-екологосъобразна мобилност в страната. В същото време редица мерки ще доведат до повишаване на безопасността по линията благодарение на новите системи за сигнализация и телекомуникации и заменянето на съществуващите железопътни прелези с 29 надлеза, пешеходен надлез и подлез.", "date": "2018.11.15", "title": "Европейският съюз инвестира 293.4 млн. евро в модернизацията и безопасността на железопътния транспорт в България"}
{"url": "http://www.focus-news.net/news/2018/11/15/2590731/pazardzhik-priklyuchili-sa-zadalzhitelnite-tekushti-remonti-na-uchilishta-i-detski-gradini-v-obshtina-belovo.html", "text": "През лятото успяхме да извършим задължителните текущи ремонти в училищата, каза за  Радио „Фокус“ – Пазарджик  кметът на Община Белово инж. Костадин Варев. Той обясни, че са ремонтирани училищата в селата Сестримо и Мененкьово. „Освен това обновихме и двете детски градини в същите населени места. В село Мененкьово ремонтирахме 9 санитарни възела, които имаха конструктивен проблем още след като са направени. По отношение на детската градина „Щурче“ в Белово, там предстои извършването на ремонт по проект, който спечелихме. След завършването му детското заведение ще изглежда така, както го искаме, защото там се обучават над 140 деца от цялата община“, коментира инж. Варев. Той допълни, че с отпуснатите 70 000 лева от правителството за изгорялото при пожар читалище в село Мененкьово там ще бъде поставено ново обзавеждане. \r\nВаня НИКОЛОВА", "date": "2018.11.15", "title": "Пазарджик: Приключили са задължителните текущи ремонти на училища и детски градини в община Белово"}
{"url": "http://www.focus-news.net/news/2018/11/15/2590735/yambol-blizo-30-000-litra-vino-sa-izzeti-pri-proverka-na-stopanska-postroyka-na-teritoriyata-na-obshtinata.html", "text": "Близо 30 000 литра вино са иззети при проверка на стопанска постройка на територията на общината. Това съобщиха от пресцентъра на  Агенция „Митници“ . Виното е открито от екип на митническа мобилна група и служители от Митница „Бургас“. Алкохолът е съхраняван в стъклени бутилки и пластмасови опаковки от стопанска постройка в селище на територията на община Ямбол. Проверката в частния имот е извършена на 12 ноември 2018 г. В едно от помещенията митническите служители установяват наличието на голямо количество вино - бяло, червено и розе. Най-голямо е количеството на установените бутилки от 0,75 литра - 21 369 броя. Открити са и 6255 бутилки по 0,375 литра, както и 1576 полиетиленови опаковки по 3 литра и 820 полиетиленови опаковки по 5 литра. В рамките на проверката за виното не са представени документи по Закона за акцизите и данъчните складове. Общото количество на откритата и иззета акцизна стока е 27 200,375 л. Взети са проби за лабораторен анализ. Предстои да бъде образувано административно-наказателно производство. Работата по случая продължава.", "date": "2018.11.15", "title": "Ямбол: Близо 30 000 литра вино са иззети при проверка на стопанска постройка на територията на общината"}
{"url": "http://www.focus-news.net/news/2018/11/15/2590733/dots-d-r-petar-nenkov-boyat-na-neshkov-vrah-na-12-noemvri-e-nay-zhestokiyat-i-kravoproliten-boy-v-srabsko-balgarskata-voyna-prez-1885-g.html", "text": "Боят на Нешков връх на 12 (24) ноември е най-жестокият и кръвопролитен бой в Сръбско-българската война през 1885 г. Българите губят в този паметен бой 250 души. Това коментира за  Радио „Фокус”-Пловдив  военният историк доц. д-р Петър Ненков. За боя на Нешков връх видният български дипломат и писател Симеон Радев пише: „За първи път сърби и българи се срещнаха гърди с гърди. Те се биеха с щикове, револвери, ножове. Това не бе война, а нещо като саморазправа на лични врагове, жадни за кръв и възмездие”.  \r\n„Контранастъплението на Българската армия започва на 10 (22) ноември. Силите на Западния корпус наброяват около 40 000 души За командир на корпуса е назначен подполковник Данаил Николаев. Той построява Западния корпус във формация от четири колони и резерв. Изпраща авангард, под командването на майор Стоянов, за да установи контакт с противника и разузнае силите и средствата му”, разказва доц. д-р Петър Ненков. По това време Нишавската сръбска армия заема Драгоманския проход с три дивизии в първи и една във втори ешелон. Главните сили на западния корпус се развръщат в боен ред и с развети знамена, под звуците на „Шуми Марица”, настъпват решително. Сърбите не дочакват удара и бързо отстъпват. Драгоманският проход е овладян от българския авангард. На левия български фланг отрядът на капитан Христо Попов, преследвайки Моравската дивизия, освобождава Брезник. \r\nОтчитайки неуспешните си действия през деня на 10 (22) ноември сръбското командване заповядва оттегляне на цялата Нишавска армия в направление на Цариброд. Крал Милан заповядва жандармерията да разстрелва на място бегълците и самонаранилите се. Въпреки това лявата колона, начело с капитан Радко Димитриев завзема връх Бабина глава, над Цариброд Вечерта дясната и средната колони атакуват сърбите на височината Остри връх и я овладяват. \r\nДунавската дивизия се принуждава да отстъпи към главните сили на Нишавската армия, разположени за отбрана по възвишенията около Планиница, Нешков връх и Джурджева глава. \r\nНа 12 (24) ноември се води най кръвопролитният и жесток бой за цялата война. Към 14.00 часа в района на Нешков връх три български дружини от 8-ми пехотен Приморски и 6-ти пехотен Търновски полкове, начело с капитан Васил Делов обграждат от три страни 12-ти Шумадийски полк и два батальона от 11-ти сръбски полк и го атакуват на нож. Противникът оказва упорита съпротива, като дочаква щиковия удар на българите. В продължение на два часа и половина се води жестока ръкопашна схватка, която на редица места, преминава в юмручен бой. Победители в нея излизат българските воини. \r\n„С овладяването на Нешков връх войските на авангарда забиват клин между сръбските дивизии. Сръбското командване отдава заповед за отстъпление, като съсредоточава войските си в района на Пирот за неговата защита”, разказа още Петър Ненков. \r\nЦветана ТОНЧЕВА", "date": "2018.11.15", "title": "Доц. д-р Петър Ненков: Боят на Нешков връх на 12 ноември е най-жестокият и кръвопролитен бой в Сръбско-българската война през 1885 г."}
{"url": "http://www.focus-news.net/news/2018/11/15/2590734/shumen-proveren-e-signal-za-zamarsyavane-na-yaz-fisek-s-otpadachni-vodi-ot-predpriyatie-v-selo-makariopolsko-nyama-zamarsyavane-na-vodniya-baseyn.html", "text": "Експерти от РИОСВ - Шумен, Басейнова дирекция „Черноморски район“, Регионалната лаборатория към ИАОС и ОДБХ - Търговище провериха сигнал за замърсяване на яз. „Фисек“ с отпадъчни води от мандра в село Макариополско. Това съобщиха от пресцентъра на  ОДМВР - Шумен . При проверката е установено, че е имало изпускане на отпадъчни води от млекопреработвателно предприятие (МПП) „Хаддад милк“ ЕООД в местно дере, по дъното на което са останали отлагания с бял цвят. Причината е преливане на отпадъчни води от крайната шахта, преди вливане във водоплътните лагуни. Проверени са пречиствателните съоръжения и площадковата канализационна мрежа на обекта. Не е установено вливане на отпадъчни води от МПП в язовира и замърсяване.  \r\nПо заявка на РИОСВ - Шумен са взети водни проби от отпадъчни води по показатели aктивна реакция, съдържание на О2,  електропроводимост, ХПК, БПК, общ азот, общ фосфор и мазнини. Басейнова дирекция „Черноморски район“ е извършила двукратно пробонабиране на повърхностни води от дерето, вливащо се в яз. „Фисек“ и от язовира. Водните проби ще се изследват по показатели: pH, електропроводимост, температура на водата, разтворен кислород, наситеност с кислород, неразтворени вещества, БПК5, ХПК, амониев азот, нитритен азот, нитратен азот, общ азот, общ фосфор, фосфати като фосфор и мазнини.  \r\nДадени са предписания на МПП „Хаддад милк“ ЕООД  в с. Макариополско за прекратяване и недопускане на заустване на отпадъчни води в местното дере. Мандрата трябва да извърши и ремонт на крайната шахта, както и цялостно почистване и профилактика на съществуващите пречиствателни съоръжения. Трябва да изгради  нова Пречиствателна станция и да подаде заявление до Басейнова дирекция за издаване на разрешително за заустване във воден обект на отпадъчните  води след пречистване.  \r\nЗа установените нарушения на „Хаддад милк“ ЕООД ще бъде съставен акт.", "date": "2018.11.15", "title": "Шумен: Проверен е сигнал за замърсяване на яз. „Фисек“ с отпадъчни води от предприятие в село Макариополско, няма замърсяване на водния басейн"}
{"url": "http://www.focus-news.net/news/2018/11/15/2590736/rositsa-dimitrova-obshtina-veliko-tarnovo-obshtnostniya-tsentar-za-detsa-i-semeystva-tsarevgrad-okazva-podkrepa-ne-samo-na-zhiteli-na-obshtinata-no-i-na-hora-ot-tsyalata-strana.html", "text": "Общностния център за деца и семейства „Царевград“ оказва подкрепа не само на жители на Великотърновска община, но и на хора от цялата страна. Това коментира в предаването  „Царевград Търнов – славата и величието на България“  на  Радио „Фокус“  Росица Димитрова, директор на Дирекция „Социални дейности и здравеопазване“ в Община Велико Търново. Тя припомни, че центърът е услуга, която е ориентирана изцяло към подкрепа, консултации и съвети на всички бъдещи родители, на младите родители и децата от 0 до 7 години. Тя е абсолютно безплатна.  \r\n„Колкото повече възможности имаме да информираме хората какво предоставяме, толкова по-добре. И предстоящото изложение за родители и деца, което ще се проведе в града, ще събере за първи път търговците, които предлагат съответните стоки и услуги за деца и общинските услуги, които са в подкрепа на най-малките деца. Ще се включат  и колегите ни от Дирекция „Социално подпомагане“, които ще предоставят на място консултация, която касае младите родители. Това ще спомогне за подобряване съвместната ни работа“, отбеляза Росица Димитрова. Тя уточни и, че има идея изложението да стане ежегодно събитие. \r\nЛуиза ТРАНЧЕВА", "date": "2018.11.15", "title": "Росица Димитрова, Община Велико Търново: Общностния център за деца и семейства „Царевград“ оказва подкрепа не само на жители на общината, но и на хора от цялата страна"}
{"url": "http://www.focus-news.net/news/2018/11/15/2590738/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 13.30 часа. На българо-сръбската граница, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове", "date": "2018.11.15", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/11/15/2590740/sliven-13-godishno-dete-e-ograbeno-v-nova-zagora-ot-dve-momcheta-na-14-i-13-godini.html", "text": "За броени часове криминалисти са задържали извършители на грабеж в Нова Загора. Това съобщиха от пресцентъра на  МВР . Сигналът за ограбено 13-годишно момче е получен вчера следобед в Районно управление на МВР-Нова Загора. Престъплението е извършено около 13.30 часа на улица „Цар Освободител“, откраднати са портмоне и ключове. След проведените незабавни издирвателни действия извършителите са задържани - две момчета на 14 и 13 години от Нова Загора. Направили са пълни самопризнания. По случая е образовано досъдебно производство.", "date": "2018.11.15", "title": "Сливен: 13-годишно дете е ограбено в Нова Загора от две момчета на 14 и 13 години"}
{"url": "http://www.focus-news.net/news/2018/11/15/2590737/vidin-nad-8300-litra-bira-bez-dokumenti-sa-zadarzhani-pri-proverka-na-tovaren-avtomobil-na-gkpp-dunav-most-2.html", "text": "Над 8300 литра бира без документи са задържани при проверка на товарен автомобил на ГКПП „Дунав мост 2“. Това съобщиха от пресцентъра на  Агенция „Митници“ . Алкохолът е открит от служители от отдел „Митническо разузнаване и разследване“ на Митница „Лом“. Товарната композиция е спряна за проверка на влизане в страната през ГКПП „Дунав мост 2“ на 12 ноември 2018 година. По представените документи  превозваната стока била групажна, пътуваща от Западна Европа за Гърция. При извършената физическата проверка са открити 11 палета бира, като всеки палет съдържа 1512 броя метални кутии, тип кен, от по 0.5 л всяка. Открити са общо 16 632 броя метални кутии, или 8316 литра бира. \r\nМеталните кутии са заводски запечатани, марка ARGUS PREMIUM LAGER. За бирата шофьорът, полска гражданин, не е представил необходимите документи за движение, предвидени в ЗАДС. В последствие е направен опит за представяне на документи, за които е установено, че са за различнен превоз с друго превозно средство и различно количество бира. \r\nСтоката е задържана в склад на Митница „Лом\". Взети са проби за лабораторен анализ. Работата по случая продължава.", "date": "2018.11.15", "title": "Видин: Над 8300 литра бира без документи са задържани при проверка на товарен автомобил на ГКПП „Дунав мост 2“"}
{"url": "http://www.focus-news.net/news/2018/11/15/2590741/dobrich-obshtinata-podkrepya-initsiativa-za-osashtestvyavane-na-mentorska-programa-v-tsentrovete-za-nastanyavane-na-detsa-i-mladezhi-bez-uvrezhdaniya.html", "text": "Общината подкрепя съвместна инициатива на Социална чайна – Варна и Общинския младежкия център (ОМЦ) „Захари Стоянов“ в добруджанския град за осъществяване на менторска програма в центровете за настаняване от семеен тип на деца и младежи без увреждания. Това каза в предаването „Добрич - Блян вихрен, понесен над степ ековита...“ на  Радио „Фокус“  Стояна Стоева, съосновател на Социалната чайна във Варна и отговарящ за стратегическото планиране. „Бяхме посрещнати изключително отворено, с много разбиране, с много експертност от страна на хората, които работят в тази сфера. За нас това беше прекрасна изненада. Оттам нататък с когото и да ни се е налагало да работим по пътя за развиване на цялата тази инициатива, бяхме посрещани с голяма готовност за съдействие. Това ни кара да чувстваме каузата Добрич като нещо, което скъпо. Това е така, защото ние сме минавали по много по-труден и нелек път във Варна. Не знам дали това е особеност на малкия град, където връзките между хората се случват по-лесно или просто е особеност на хората, които живеят в дадено място. Затова в Добрич ние наистина се чувстваме много щастливи“, каза Стояна Стоева. По думите ѝ Социалната чайна е социално предприятие с мисия да оказва менторска помощ на младежи без родители, на възраст над 16 години, на които им предстои да напуснат социалните институции и да заживеят самостоятелно, което означава да си осигурят дом и работа.  \r\nСоциалната чайна е създадена във Варна преди 4 години, натрупала е опит и нейният екип има желание да сподели своя позитивен опит извън морския град. Така Добрич се оказва място, където идеята е посрещната радушно. „Заедно с екипа на ОМЦ в добруджанския град вече е организирана кампания за набиране на доброволци. Предстои тяхното обучение, като програмата е отворена и за нови желаещи. В случая на става дума за събиране на парични средства или други материални помощ, като дрехи, играчки и храни например. Целта е работа с деца и младежи от центровете, а най-ценното в случая е отделеното време от страна на доброволците, които ще общуват на място чрез организиране на различни дейности – кулинарни, игрови. Идеята е чрез това общуване да бъдат създадени и възпитани у младите хора трайни умения, които ще им помогнат в самостоятелния живот\", посочи Стояна Стоева. „Правим го, защото установихме преди години, че децата, лишени от родителски грижи и прекарали много време в институционална среда, всъщност имат много големи дефицити. На пръв поглед няма да ги различите от тези при връстниците им, отглеждани в семейна среда. Проблемът е, когато те трябва да се реализират самостоятелно в живота. Според нашето законодателство, когато те навършат пълнолетие, те трябва да напуснат институцията и да водят равноправен, самостоятелен живот“, отбеляза Стояна Стоева.  \r\nЖулиета НИКОЛОВА", "date": "2018.11.15", "title": "Добрич: Общината подкрепя инициатива за осъществяване на менторска програма в центровете за настаняване на деца и младежи без увреждания"}
{"url": "http://www.focus-news.net/news/2018/11/15/2590743/sofiya-zadarzhani-sa-dvama-rumanski-grazhdani-izmamili-vazrasten-mazh-na-bul-vitosha-kato-se-predstavili-za-upraviteli-na-izvestna-firma-za-domakinski-sadove.html", "text": "Служители на столичното 4-то Районно управление на МВР са разкрили и задържали двама румънски граждани, измамили възрастен мъж. Това съобщиха от пресцентъра на  МВР . Софийски районен съд им е наложил наказания „лишаване от свобода“ за срок от 8 месеца условно с 3 години изпитателен срок.  \r\nРаботата на полицията започнала, когато на 30 август възрастен мъж заявил, че на бул. „Витоша“ бил заговорен от двама непознати, които му се представили за управители на известна фирма за домакински съдове и предложили да му подарят луксозен комплект, за който той трябвало да заплати само митническа такса в размер на 2 100 лева. Получил комплект съдове и по-късно разбрал, че не са истински. В резултат на предприетите оперативно-издирвателни действия било установено, че извършители на измамата са двама румънски граждани на 19 и 21 години. На 13 септември двамата са задържани с полицейски мерки до 24 часа. След доклад на събраните материали в Софийска районна прокуратура задържаните са привлечени като обвиняеми за престъпление по чл. 209 от НК и са им наложени мерки за неотклонение „задържане под стража“.   \r\nС определение на Софийски районен съд са им наложени наказания „лишаване от свобода“.", "date": "2018.11.15", "title": "София: Задържани са двама румънски граждани, измамили възрастен мъж на бул. „Витоша“, като се представили за управители на известна фирма за домакински съдове"}
{"url": "http://www.focus-news.net/news/2018/11/15/2590739/komisar-korina-kretsu-blagodarenie-na-investitsiyata-ot-2934-mln-evro-vremeto-za-patuvane-s-vlak-mezhdu-plovdiv-i-burgas-shte-se-namali-s-okolo-40-minuti.html", "text": "Благодарение на инвестицията от 293,4 млн. евро времето за пътуване с влак между Пловдив и Бургас ще се намали с около 40 минути. Това каза в интервю за  Агенция „Фокус“  комисарят по въпросите на регионалната политика Корина Крецу във връзка с новина, че Европейската комисия е одобрила инвестиция от 293,4 млн. евро по линия на Кохезионния фонд в по-модерни, по-бързи и по-безопасни железопътни връзки в България. Комисар Крецу обясни, че този проект е от съществено значение за завършване на ключов участък от железопътната връзка между София - Пловдив и Бургас, която е част от коридора на основната мрежа на Трансевропейски транспорт (TEN-T) Ориент-Изток-Мед. По думите й целта на Европейския съюз е да завърши всички коридори на основните мрежи в държавите-членки най-късно до 2030 г. „Това ще позволи на гражданите и на стоките да пътуват по-бързо и по-безопасно, като същевременно намаляват вредните емисии за околната среда“, изтъкна Корина Крецу. „Благодарение на тази инвестиция, времетраенето на пътуването ще се намали с около 40 минути, докато сигурността ще бъде подобрена, благодарение на новите сигнална и комуникационна системи, както и на премахването на 29 ж.п. прелеза, които ще бъдат заменени от надлези, пешеходни мостове и други съоръжения“, каза още тя. „В рамките на следващия дългосрочен бюджет на ЕС, Европейската комисия предлага да инвестира в България над 10 милиарда евро чрез политиката на сближаване, повишен ресурс в рамките на намален общ бюджет“, съобщи еврокомисарят.  Пълния текст на интервюто четете по-късно в „Мнение”", "date": "2018.11.15", "title": "Комисар Корина Крецу: Благодарение на инвестицията от 293,4 млн. евро времето за пътуване с влак между Пловдив и Бургас ще се намали с около 40 минути"}
{"url": "http://www.focus-news.net/news/2018/11/15/2590744/yordan-yordanov-kmet-na-dobrich-za-vtori-pat-obshtinata-kandidatstva-pred-evropeyskata-komisiya-s-proekt-za-izgrazhdane-na-visokoskorosten-publichen-internet.html", "text": "За втори път Общината кандидатства пред Европейската комисия (ЕК) с проект за изграждане на високоскоростен публичен интернет. Това съобщи в предаването „Добрич - Блян вихрен, понесен над степ ековита...“ на  Радио „Фокус“  кметът на Добрич Йордан Йорданов. По думите му е обявен конкурс за финансиране на осигуряване на безплатен публичен интернет.  \r\n„Wi Fi for EU” се казва самият конкурс. Беше обявен повторно на 7 ноември. Необходимият пакет от документи беше подготвен още през април тази година. Стойността на проекта възлиза на 15 000 евро за осигуряване на безплатна, високоскоростна Wi Fi връзка за публични места, достъпни за широката общественост - за жителите и гостите на Добрич. За самия проект разбрахме през портала на ЕК“, каза още кметът Йорданов. Той допълни, че е много важно да се следи този портал за възможностите, които се предоставят на страните членки на Общността за финансиране на иновативни проекти. Йорданов уточни, че се публикува и актуална информация за програми и начини, по които Общините да кандидатстват по различни европейски проекти. Йордан Йорданов посочи, че подкрепя идеята на проекта, а практиката за осигуряване на такъв интернет в различни европейски градове е отдавна. „За съжаление в България беше по-назад като приоритет, но ето че, макар и късно, вече имаме тази възможност. Проектът мисля е важен за всички нас, защото в ежедневието си ползваме всякакви иновативни технологии – телефони, таблети, лаптопи и т.н. Когато отидем на едно обществено място, като центъра или парка на град Добрич, да можем съвсем спокойно да си включим интернета. Оттам нататък високоскоростният интернет ще осигурява бърз и лесен достъп. Той ще бъде безплатен. Ще може да се използва за здравни, образователни, финансови, административни и всякакви други услуги, както и всичко онова, което човек реши“, коментира кметът. По думите му в обхвата на този интернет ще бъдат повечето обществени места, също библиотеки, театри, читалища, както и най-крайните кътчета в централната част на града. „Ние се надяваме антените, които трябва да се монтират по самия проект, да са с достатъчно висока честота, за да може самият сигнал да бъде засечен на по-далечно разстояние“, допълни Йордан Йорданов. Идеята е да бъде създадена цялата мрежа наново и да бъде осигурен безплатен достъп за всички граждани и гости на Добрич. До края на месец ноември по реда на подаване на кандидатурите в конкурса ще бъде обявен резултатът. В случай, че той е положителен, за момента Общината не се ангажира с краен срок за създаване на новата мрежа. Йордан Йорданов отбеляза, че ден след като процедурата за кандидатстване е била отворена, документи и апликационна форма са били подадени.  \r\nЖулиета НИКОЛОВА", "date": "2018.11.15", "title": "Йордан Йорданов, кмет на Добрич: За втори път Общината кандидатства пред Европейската комисия с проект за изграждане на високоскоростен публичен интернет"}
{"url": "http://www.focus-news.net/news/2018/11/15/2590745/sliven-24-godishen-mazh-e-zadarzhan-za-grabezh-na-zlaten-sindzhir-za-blizo-3000-lv.html", "text": "24-годишен мъж е задържан за грабеж на златен синджир за близо 3000 лв. Това съобщиха от  ОДМВР - Сливен . Полицейските служители предприемат издирвателни действия на 11 ноември, когато в участъка е подадено заявление от 33-годишен мъж от град Ямбол. Около 02.00 часа същия ден неизвестен извършител, след като е използвал сила, е издърпал от врата му златен синджир с тегло около 48 грама на стойност около 2900 лева. В резултат на предприетите действия извършителят е установен и задържан. Той е криминално проявеният Н.Д. на 24 години от град Сливен. В хода на разследването се установява, че Н.Д. е разделил синджира и се е опитал да го продаде на части. Той остава в ареста за 24 часа. Работата по документиране на цялостната му престъпна дейност продължава.  \r\nНа 14 ноември полицейските служители от участък „Надежда” за няколко часа са успели да установят и задържат извършител на кражба от възрастна жена в квартал „Даме Груев”. Около 12.00 часа същия ден непознат мъж е откраднал чантата на 73-годишна жена, докато е седяла на пейка в квартала. Предприети са незабавни действия, при което е задържан криминално проявеният М.Х. на 18 години от Сливен. Чантата, съдържаща пари, лични документи и други лични вещи е иззета и върната на жената. М.Х. е задържан за 24 часа. По случая е образувано досъдебно производство.", "date": "2018.11.15", "title": "Сливен: 24-годишен мъж е задържан за грабеж на златен синджир за близо 3000 лв."}
{"url": "http://www.focus-news.net/news/2018/11/15/2590746/inzh-zlatin-velev-zam-kmet-na-plovdiv-po-oshte-chetiri-avtobusni-linii-prodalzhava-dooborudvaneto-za-da-mogat-da-badat-svarzani-s-elektronnata-sistema.html", "text": "По още четири автобусни линии в Пловдив продължава дооборудването, за да могат да бъдат свързани с електронната система, каза пред журналисти зам.-кметът на Пловдив инж. Златин Велев, предаде репортер на  Радио „Фокус“-Пловдив . Крайният срок за дооборудването им е след един месец. Към момента 25 автобусни линии са оборудвани по транспортния проект - продават се електронни билети в автобусите, както и почасови билети за 1.5 лева от автоматите по спирките и електронни карти. От 2019 година се предвижда ежедневният билет да струва 1.50 лв. „С началото на Европейската столица на културата очакваме повече туристи в града и това е добра услуга за хора, които не са от Пловдив, да могат да закупят билет, с който в рамките на деня, да пътуват с градския транспорт“, отбеляза зам.-кметът. Другите услуги по проекта ще се пускат поетапно. \r\nПо повод случай с отровено куче на Младежкия хълм инж. Велев посочи, че предстои да започне процедура за проектиране за изграждане на видеонаблюдение в този район. Той припомни, че в момента парк „Белите брези“ се оборудва с видеонаблюдение, което ще е свързано с Центъра за видеонаблюдение в общинска охрана. „Паркът в кв. „Коматево“ също е свързан. Работим, но просто не могат всички обекти да станат наведнъж. В част от Гребната база има видеонаблюдение и ще трябва да го надградим, кучешката площадка също е обхваната. В Бунарджика е предвидено и вече се работи. Прави се проект за Сахат тепе“, каза още зам.-кметът на Пловдив. \r\nМария РУСЕВА", "date": "2018.11.15", "title": "Инж. Златин Велев, зам.-кмет на Пловдив: По още четири автобусни линии продължава дооборудването, за да могат да бъдат свързани с електронната система"}
{"url": "http://www.focus-news.net/news/2018/11/15/2590747/kyustendil-poradi-seriozni-avarii-golyama-chast-ot-zhitelite-na-dupnitsa-sa-bili-bez-voda-problemite-sa-otstraneni.html", "text": "Поради сериозни аварии голяма част от жителите на Дупница са били без вода. Това съобщи за  Радио „Фокус” – Кюстендил  Илия Илиев, управител на общинското ВиК дружество в Дупница. По думите му тази сутрин авариите са отстранени, след като няколко екипа на дружеството са работили с часове по проблемните участъци на водопроводната мрежа. Авариите са били по довеждащи водопроводи. Заради засушаването има проблем с водоподаването в района на „Гиздова махала”. Около десетина дни жителите на квартала са без или с нарушено водоподаване. Проблемът е възникнал заради липсата на валежи и почти празните резервоари, захранващи жилищния квартал. \r\nВенеслав ИЛЧЕВ", "date": "2018.11.15", "title": "Кюстендил: Поради сериозни аварии голяма част от жителите на Дупница са били без вода, проблемите са отстранени"}
{"url": "http://www.focus-news.net/news/2018/11/15/2590748/georgi-ikonomov-kmet-na-bansko-imame-gotovnost-za-zimnoto-poddarzhane-na-obshtinskata-patna-mrezha.html", "text": "Община Банско има готовност за зимното поддържане на общинската пътна мрежа. Това каза за  Радио „Фокус“-Пирин  Георги Икономов, кмет на Община Банско. „Избрана е вече фирма, както за поддържането по селата, така и фирма, която вече четвърта година извършва сметосъбирането и снегопочистването на територията на град Банско и град Добринище. Всяка година в началото на зимния сезон фирмата се проверява от представители на Общината, полицията и пожарната. Прави се протокол. Машините са напълно достатъчни, а има и резерви в случай, че снегът е по-интензивен. От тази гледна точка нямаме никакви притеснения. Концесионерът също си е подготвил модерни снегопочистващи машини и ротори за почистване на неговата територия“, посочи той.  \r\nИкономов отбеляза още, че официалното откриване на ски сезона в Банско на 15 декември ще бъде организирано перфектно. По думите му Банско е с перфектна инфраструктура, с ремонтирани хотели на много високо ниво, но това, което липсва на курорта, е втори кабинков лифт и разширяване на ски зоната, за което се борят в продължение на 10 години. \r\nНатали СТЕФАНОВА", "date": "2018.11.15", "title": "Георги Икономов, кмет на Банско: Имаме готовност за зимното поддържане на общинската пътна мрежа"}
{"url": "http://www.focus-news.net/news/2018/11/15/2590751/ministar-nikolina-angelkova-ministerstvoto-na-turizma-zaedno-s-kmetovete-i-biznesa-shte-prodalzhava-da-promotira-balgariya-kato-tselogodishna-turisticheska-destinatsiya.html", "text": "Министерството на туризма заедно с кметовете и бизнеса ще продължава да промотира България като целогодишна туристическа дестинация.Това каза министърът на туризма Николина Ангелкова по време на откриването на двудневно туристическо изложение в Античния културно-комуникационен комплекс „Сердика“, на което са представени български традиционни продукти, предаде репортер на  Агенция „Фокус“ . \r\n„Това изложение е в рамките на Международния конгрес за световните цивилизации и исторически маршрути. И вярвам, че именно на едно такова събитие – където са и представителите на отделните общини, региони и занаяти, бихме могли да покажем късче от огромната история, култура и традиции, които има нашата страна. Искам да благодаря на всички общини, които участват – Бургас, Перник, Русе, Белоградчик, Банско, Приморско, Карлово, Чипровци, Троян, Велико Търново и курорта „Св. Св. Константин и Елена“. Всички те ни съдействаха, за да може участниците на международния конгрес да се докоснат до това, което притежава България и което е безценно“, каза още Ангелкова. Тя благодари и на родопските гайдари и народната певица Валя Балканска, които също се включиха в откриването.  \r\n„Благодаря на всички, които представят традиционните занаяти от различните краища на страната, за да може всички днес да се докоснат до това, което имаме, и после да се върнат като туристи, за да обиколят прекрасната страна, която имаме. Бих искала да уверя, че Министерството на туризма, разчитайки на подкрепата на кметовете и бизнеса, ще продължава да промотира България като целогодишна туристическа дестинация. А нашата история и нашата култура са визитката ни за света“, заяви Ангелкова. \r\nЦветилена СИМЕОНОВА", "date": "2018.11.15", "title": "Министър Николина Ангелкова: Министерството на туризма заедно с кметовете и бизнеса ще продължава да промотира България като целогодишна туристическа дестинация"}
{"url": "http://www.focus-news.net/news/2018/11/15/2590754/stara-zagora-ofitsialno-beshe-otkriha-obnovenata-sgrada-na-tsentara-za-obshtestvena-podkrepa.html", "text": "Ден на отворените сърца в Комплекса за социални услуги за деца и семейства се проведе днес в Стара Загора. Това съобщиха от пресцентъра на  Общината . Събитието е част от кампания в подкрепа на толерантността, която се провежда по инициатива на Фондация „Мисия Криле”. Бе открита и обновената сграда на Центъра за обществена подкрепа. На церемонията присъстваха зам.-кметовете на Община Стара Загора Иванка Сотирова и Янчо Калоянов, главният архитект Виктория Грозева, зам. областният управител Петя Чакърова, както и представители на различни институции, организации и общности от Стара Загора.   \r\n„В тези дни на толерантност всички трябва да имаме отношение към натрупаните дефицити, които обществото е създало. Стара Загора е един от градовете с най-много социални услуги. Сега са 38, със следващия проект ще надхвърлят 40. Това е ангажираността на Общината да осигури не само подслон, но и грижа за нуждаещите се“, каза Иванка Сотирова. Тя призова да бъдем с отворени сърца и да даряваме на нуждаещите се. Янчо Калоянов разказа, че кметът на Общината Живко Тодоров е бил изключително ангажиран с ремонта, за да се постигне този резултат. Архитект Грозева изрази удовлетворение от постигнатото и коментира, че е много важен комфорта на обитаване за хората, настанявани тук. \r\nПетя Чакърова подчерта, че социалните услуги в Община Стара Загора се развиват успешно, защото тук хората работят със сърцата си. \r\n„Благодарим на Община Стара Загора за подкрепата и обновяването на Центъра за обществена подкрепа, към Комплекса“, каза Диана Димова, директор на комплекса. Близо 400 деца и родители всяка година ползват услугите му. Много от тях са преминали или преминават през различни страдания и имат нужда да бъдат приети с уважение, без да бъдат осъждани и обвинявани. Екипът се опитва да поддържа сигурно, дружелюбно, отворено и подкрепящо реално място, където всеки може да се чувства защитен и значим. Професионалната мисия е да се върне достойнството на тези хора, да им се помогне да открият ресурсите в себе си и обкръжението си, в общността, за да продължат напред.  \r\nНад 300 майки и деца са преминали през звеното „Майка и бебе“, откакто е създадено преди 13 години. Много от майките са получили подкрепа от Община Стара Загора с общинско жилище и намиране на работа. По-голямата част са успели да продължат напред в живота и да се справят самостоятелно.  \r\nОт 1 октомври тази година предоставянето на услугите в Комплекса е поверено на фондация „Мисия криле“, чийто председател е Димова. „Ще работим със същото темпо и още по-ангажирано“, обеща тя. \r\nСтарозагорски свещеници извършиха тържествен водосвет за реновираната сграда.  \r\nСлед официалната част Денят на отворените сърца продължи с интерактивни занимания тематично свързани с толерантността.", "date": "2018.11.15", "title": "Стара Загора: Официално беше откриха обновената сграда на Центъра за обществена подкрепа"}
{"url": "http://www.focus-news.net/news/2018/11/15/2590752/sofiya-zatvoren-e-patyat-samokov-sofiya-pri-pasarel-v-posoka-samokov-zaradi-katastrofa.html", "text": "Затворен е пътят Самоков - София при Пасарел в посока Самоков заради катастрофа, предаде репортер  Агенция „Фокус“ .", "date": "2018.11.15", "title": "София: Затворен е пътят Самоков - София при Пасарел в посока Самоков заради катастрофа"}
{"url": "http://www.focus-news.net/news/2018/11/15/2590755/veliko-tarnovo-poslanikat-na-velikobritaniya-v-balgariya-n-pr-ema-hopkins-se-sreshtna-s-britanskata-obshtnost-v-grada.html", "text": "Нейно Превъзходителство Ема Хопкинс, посланик на Великобритания в България, се срещна с британската общност във Велико Търново, предаде репортер на  Радио „Фокус“ – Велико Търново . В Ритуалната зала на Община Велико Търново се събраха десетки британци. По време на срещата бяха дискутирани теми, свързани с излизането на страната от Европейския съюз и това как това ще се отрази на жителите на Великобритания. Присъстващите се интересуваха и за подмяната на шофьорските книжки и паспортите. „Аз много обичам да идвам във Велико Търново и да се срещам с британската общност тук. Те са едни много позитивни хора, които много обичат България и биха искали да останат да живеят тук“, допълни Нейно Превъзходителство Ема Хопкинс. \r\nНадежда КРЪСТЕВА", "date": "2018.11.15", "title": "Велико Търново: Посланикът на Великобритания в България Н. Пр. Ема Хопкинс се срещна с британската общност в града"}
{"url": "http://www.focus-news.net/news/2018/11/15/2590750/kardzhali-rayonnata-prokuratura-razsledva-katastrofata-s-mikrobus-s-rabotnitsi-na-izhoda-na-grada.html", "text": "Районната прокуратура разследва катастрофата с микробус с работници на изхода на града. Това съобщиха от пресцентъра на  Апелативна прокуратура - Пловдив . Прокуратурата наблюдава досъдебното производство, образувано за причиняване по непредпазливост на средна телесна повреда на повече от едно лице при пътнотранспортно произшествие.  \r\nОколо 7.30 часа сутринта е възникнала катастрофа между микробус „Ивеко“, превозващ работници към производствен цех, и лек автомобил – ван, марка „Дачия Докер“, при която са пострадали десет лица. До момента е установено, че при пътнотранспортното произшествие на петима от тях са били причинени средни телесни повреди, а на останалите петима - леки телесни повреди.  \r\nПод наблюдението на Районна прокуратура - Кърджали се извършват активни процесуално-следствени действия - извършен е оглед на местопроизшествие, предстои разпит на свидетели, назначаване на експертизи и др. за установяване причините за катастрофата.", "date": "2018.11.15", "title": "Кърджали: Районната прокуратура разследва катастрофата с микробус с работници на изхода на града"}
{"url": "http://www.focus-news.net/news/2018/11/15/2590759/api-obyavi-obshtestvenite-porachki-za-nadzor-pri-izgrazhdaneto-na-33-km-ot-patya-mezdra-botevgrad.html", "text": "Агенция „Пътна инфраструктура“ стартира обществените поръчки за надзор при изграждането на 33 км от път I-1 Мездра - Ботевград. Проектът ще се финансира със средства от републиканския бюджет. Кандидатите могат да подават оферти до 17.30 часа на 10 януари 2019 г. Това съобщиха от пресцентъра на  Агенция „Пътна инфраструктура“ . \r\nИндикативната стойност на поръчката за надзор при допълнителното проектиране и строителството на път І-1 (Е-79) Мездра – Ботевград, лот 1 от км 174+800 до км 194+122, е 1 800 000 лв. без ДДС. За участъка от лот 2 - от км 161+367 до км 174+800, прогнозната стойност е 2 340 000 лв. без ДДС.  \r\nНа 12 октомври т. г. бяха обявени обществените поръчки за избор на изпълнители на строителните работи в участъка между Мездра и Ботевград. Това е една от най-сложните отсечки по направлението Видин – Ботевград предвид терена, през който преминава. Пътят ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, прощадки за отдих и т. н. Индикативната стойност на двата лота е близо 302 млн. лв. без ДДС. \r\nСрокът за подаване на офертите за изпълнители при изграждането на лот 1 е 3 декември, а на лот 2 - 10 декември 2018 г. \r\nНаправлението Видин – Ботевград  (167 км) е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2018.11.15", "title": "АПИ обяви обществените поръчки за надзор при изграждането на 33 км от пътя Мездра - Ботевград"}
{"url": "http://www.focus-news.net/news/2018/11/15/2590749/tass-generalnata-prokuratura-na-sauditska-arabiya-shte-poiska-smartno-nakazanie-za-ubiytsite-na-hashogi.html", "text": "Генералната прокуратура на Саудитска Арабия ще настоява за смъртно наказание за убийците на журналиста Джамал Хашоги, заяви на пресконференция в Рияд официалният представител на прокуратурата Шалан аш Шалан, предава  ТАСС . \r\n„Ще искаме смърт за петимата обвиняеми, дали нареждането Хашоги да бъде убит и за изпълнителите“, заяви той. „Обвинения по делото „Хашоги“ са повдигнати на 11 души, а в общо в рамките на разследването са задържани 21 души“. \r\nПревод и редакция:", "date": "2018.11.15", "title": "ТАСС: Генералната прокуратура на Саудитска Арабия ще поиска смъртно наказание за убийците на Хашоги"}
{"url": "http://www.focus-news.net/news/2018/11/15/2590758/abv-mladezhi-se-obyavi-protiv-dvoynite-standarti.html", "text": "В Съвета на ЕС АБВ - Младежи заявиха, че не трябва да се допуска към страната ни да бъде прилаган двоен стандарт и тя да бъде превръщана в заложник на чужди интереси. Това съобщиха от пресцентъра на  ПП АБВ . \"Защо да има \"Северен поток 2\", а за България нищо?“, попитаха представителите на организацията.  \r\nПо-рано младежката организация на Алтернатива за българско възраждане откри кампанията за избори на Европейски парламент от сградата на Съвета на Европейския съюз в Брюксел. \"Длъжни сме да заявим ясно своята позиция. Как виждаме европейския проект и мястото на България в него. Когато някой казва: „Повече Европа”... Какво означава това? Повече солидарност или двоен стандарт? Единен съюз или Европа на различни скорости,  разделена на ядро и периферии? Бюрократична, централизирана мегадържава, откъсната от гражданите, или съюз на равноправни граждани, нации и държави“? Тези въпроси поставиха младежите на АБВ от Съвета на ЕС. \r\n\"Ще залагаме на хора, които ще защитават националния ни интерес, които познават и отстояват нашите позиции. Не е вярно, че след като сме малка държава не можем да защитаваме интересите на България. Това вече е правено. Нашият пример са президентът Георги Първанов и Ивайло Калфин. Благодарение на тях например кирилицата е на банкнотите на еврото. Иначе сега щяхме да сме в чакалнята не на еврозоната, а в чакалнята на EUROзоната\", заявиха още от АБВ - Младежи.", "date": "2018.11.15", "title": "АБВ - Младежи се обяви против двойните стандарти"}
{"url": "http://www.focus-news.net/news/2018/11/15/2590757/api-ogranicheno-e-dvizhenieto-po-pat--4-lovech-sevlievo-veliko-tarnovo-pri-km-85-poradi-izteglyane-na-katastrofiral-avtomobil.html", "text": "Ограничено е движението по път I-4 Ловеч - Севлиево - Велико Търново при км 85 в района на местност Функата за всички автомобили поради изтегляне на катастрофирал автомобил. Това съобщиха от пресцентъра на  Агенция „Пътна инфраструктура“ . Трафикът се регулира от \"Пътна полиция\", с пропускателен режим.", "date": "2018.11.15", "title": "АПИ: Ограничено е движението по път I-4 Ловеч - Севлиево - Велико Търново при км 85 поради изтегляне на катастрофирал автомобил"}
{"url": "http://www.focus-news.net/news/2018/11/15/2590753/prof-emiliya-drumeva-printsipat-zamarsitelyat-plashta-nyama-kak-da-se-prilozhi-s-ekologichniya-komponent-v-danaka-priet-ot-parlamenta.html", "text": "Принципът „замърсителят плаща“ няма как да се приложи с екологичния компонент в имуществения данък. Това каза секретарят по правни въпроси на президента проф. Емилия Друмева на заседание на бюджетна комисия, на което се разглежда ветото на държавния глава върху Закона за корпоративното подоходно облагане, предаде репортер на  Агенция „Фокус“ . „Така формиран данъкът не отчита нито честотата на използването на превозното средство, нито наличието на устройства за намаляване на вредните емисии или използваното гориво“, обясни тя. „Ветото беше упражнено не само върху данъка за превозните средства, което привлече обяснимо общественото внимание, но и по още три предмета от закона“, уточни проф. Друмева. „Другите точки са удължаване срока за реформата за такса смет, имущественият данък върху жилищни имоти в населени места от Списъка за курортите, както и върху измененията за Закона за митниците“, допълни тя. „Държавният глава подкрепя включването на екологичен компонент при формирането на данъка. Същевременно се излагат съображения, че приетата цялостна уредба на данъка няма да може да постигне целените резултати, а именно извеждане на по-старите автомобили и заменянето им с по-екологични, и намаляване на замърсяването на въздуха“, каза още Емилия Друмева. \r\nБиляна ИВАНОВА", "date": "2018.11.15", "title": "Проф. Емилия Друмева: Принципът „замърсителят плаща“ няма как да се приложи с екологичния компонент в данъка, приет от парламента"}
{"url": "http://www.focus-news.net/news/2018/11/15/2590732/shumen-sadat-naznachi-dopalnitelna-kompleksna-tehnicheska-zhp-ekspertiza-i-kompleksna-spetsializirana-ekspertiza-po-deloto-hitrino.html", "text": "Съдът назначи допълнителна комплексна техническа жп експертиза и комплексна специализирана експертиза по делото „Хитрино“, предаде репортер на  Радио „Фокус“ - Шумен . Въпреки възраженията на защитата на двамата обвиняеми машинисти по заключенията на комплексната техническа жп експертиза в частта ѝ за железния път, Съдът прие направените заключения. Възложи на същите шест лица да изготвят допълнителна експертиза, като се запознаят с протоколите от съдебно заседание, с оглед и фото албум и да отговорят има ли промени в отговорите им по същите въпроси от първата експертиза и от какво се обуславят. Вещите лица следва да вземат предвид и разпитите на двама допуснати, но все още не разпитани свидетели, за които е предвидена видео конференция на декемврийското заседание по делото. Съдът назначи и комплексна специализирана експертиза по отношение на Стрелка 1 и Стрелка 5 на жп гара „Хитрино“. Експертизата трябва да бъде изготвена от вещи лица Коста Костов и проф. Дарина Митова. Експертизата трябва да отговори какво е състоянието на жп в района на двете стрелки и в частност на стрелките, ако има констатирани нередности дали те обуславят опасност при движението на жп съставите и евентуално при каква скорост. Двете експертизи ще бъдат изслушани на заседанието на 9 януари 2019 година. \r\nИвелина ИВАНОВА", "date": "2018.11.15", "title": "Шумен: Съдът назначи допълнителна комплексна техническа жп експертиза и комплексна специализирана експертиза по делото „Хитрино“"}
{"url": "http://www.focus-news.net/news/2018/11/15/2590761/dobrich-v-protses-na-stroezh-e-obshtinska-ploshtadka-za-deponirane-na-obemisti-domakinski-otpadatsi.html", "text": "В процес на строеж е общинска площадка, където ще могат да се депонират обемисти домакински отпадъци, като шкафове, гардероби, легла, дивани и други подобни. Това каза в предаването „Добрич - Блян вихрен, понесен над степ ековита...“ на  Радио „Фокус“  Ивелина Панайотова, главен еколог на Община град Добрич. По думите ѝ до построяването на площадката по силата на договор с Общината тези отпадъци се извозват и депонират от фирма. Всички отпадъци, които не подлежат на рециклиране, се извозват до Регионалното депо за твърди битови отпадъци. Панайотова добави, че Община град Добрич е обявила на своята интернет страница „Зелен телефон“, който се ползва от гражданите. „Основно сигналите са за неизвозени отпадъци от контейнерите. На този етап проблеми възникват заради работата по проекта за обновяване на водния сектор на града. Камионът е обемист и е възпрепятствано достигането до контейнера, който трябва да бъде обслужен заради изкопни или строително-монтажни работи. След постъпване на сигналите по „Зеления телефон“ от Общината веднага се прави проверка и ако има установен проблем, се търси решаването му\", добави тя. По думите ѝ за извозване на строителни отпадъци в Общината се издава предписание и гражданите със свой собствен автомобил ги транспортират. Така се получава разрешително за влизане в Регионалното депо за отпадъци. Има и друг вариант и той е да бъде нает контейнер от фирма, с която работи Общината. Панайотова каза още, че от 3 до 5 чувала със строителни отпадъци гражданите могат да оставят встрани, до контейнерите.  \r\n„Системата за разделно събиране на отпадъци в Община град Добрич е въведена от 2015 година. Разделното събиране на отпадъци включва редица мероприятия, а именно разделно събиране на отпадъци – хартия, стъкло, метал, пластмаса, излезли от употреба електрическо и електронно оборудване, батерии и др.\", каза още тя. По думите ѝ така се предотвратява попадането на опасни отпадъци в околната среда и се намалява въздействието на човека върху нея чрез повторно използване на суровините и материалите след рециклиране. „Мероприятията в Общината се извършват по силата на договор. Системата се състои от жълти и зелени контейнери, тип иглу. Те са с обем от 2500 и 1500 литра. Жълтите контейнери са предназначени за отпадъци от хартия, пластмаса и метал, зелените – за стъклени отпадъци\", посочи специалистът. Съдовете са изработени от висококачествена пластмаса и на тях са поставени информационни стикери. Контейнерите са разположени по схема в целия град. За миналата година са събрани 6890 тона пластмаса, около 51 тона стъкло и около 15 тона хартия, по данни на Общината. „Основен участник в процеса на разделното събиране на отпадъци сме ние хората, масовите потребители на опакованите стоки и без участието на хората е невъзможна системата за разделно събиране да работи успешно. Ето защо трябва да променим начина, по който сме изхвърляли боклука години наред. Когато убедим всички да участват и действаме заедно, разделното събиране ще бъде по-ефективно“, заяви Ивелина Панайотова. \r\nЖулиета НИКОЛОВА", "date": "2018.11.15", "title": "Добрич: В процес на строеж е общинска площадка за депониране на обемисти домакински отпадъци"}
{"url": "http://www.focus-news.net/news/2018/11/15/2590756/prof-emiliya-drumeva-osnovno-razbirane-na-prezidenta-e-che-sotsialnata-spravedlivost-ne-e-za-smetka-za-ekologichnata-neobhodimost.html", "text": "Социалната справедливост не е за сметка за екологичната необходимост. Това е основното разбиране, заложено и изразено в мотивите на президента. Това каза секретарят по правни въпроси на президента проф. Емилия Друмева на заседание на бюджетна комисия, на което се разглежда ветото на държавния глава върху Закона за корпоративното подоходно облагане, предаде репортер на  Агенция „Фокус“ . „Данъчното бреме не е съобразено с равнището на доходите“, обърна внимание тя. „Изводът е, че целеният екологичен ефект няма да бъде постигнат с данъка върху превозните средства. Какво ще се постигне - негативни последици на огорчение и неудовлетворение на съвестни граждани, които не успяват да отговорят на условията на данъка“, обясни проф. Друмева. „Може да бъде намерено друго законодателно решение за по-плавно нарастване на данъка върху превозните средства, което в по-голяма степен да е съобразено с Конституцията“, заяви тя. \r\nБиляна ИВАНОВА", "date": "2018.11.15", "title": "Проф. Емилия Друмева: Основно разбиране на президента е, че социалната справедливост не е за сметка за екологичната необходимост"}
{"url": "http://www.focus-news.net/news/2018/11/15/2590760/sliven-odmvr-i-kmetove-otchetoha-savmestnata-si-rabota-za-poslednoto-shestmesechie.html", "text": "Кметове от община Сливен се срещнаха с директора на ОДМВР-Сливен старши комисар Димитър Величков и началника на районното управление главен инспектор Димитър Кикьов по въпроси, възникнали през последните шест месеца, свързани със средата на сигурност в населените места от региона. На срещата присъстваха кметът Стефан Радев и секретарят на Общината Валя Радева. Това съобщиха от пресцентъра на  МВР .    \r\nОсновна тема на срещата беше дейността на мобилните екипи, сформирани от ръководния състав на дирекцията, които действат на територията на областта от началото на месец март. По данни от доклада на ОДМВР-Сливен до началото на месец ноември  началниците на Районно управление на МВР-Сливен, Нова Загора, Котел и Твърдица са осъществили приемни в 256 населени места. Проведени са 512 срещи с органите на местното самоуправление. Сформираните мобилни екипи са посетили 216 населени места, проведени са 199 срещи с кметове и кметски наместници. Получени са 44 сигнала за нарушения на ЗДвП, 29 за нарушения на обществения ред и 31 за извършени престъпления. По всички сигнали е реагирано своевременно и са взети съответните мерки. Получени са 18 сигнала от компетентността на други институции, които са препратени по надлежния ред. За решаване на конкретен проблем в даденото населено място от ръководството на ОДМВР-Сливен са издадени 14 заповеди.  \r\nОбсъдена беше работата на полицейските служителите по населените места, познаването на полицейските инспектори, присъствието на органите на реда в селата, патрулните екипи. Отбелязано беше доброто взаимодействие между полицията и местната власт.   \r\nЕдно от основните искания на кметовете е поставяне на видеонаблюдение в селата, което до голяма степен ще допринесе за справяне с престъпните посегателства и ще гарантира спокойствието на населението. Изградено видеонаблюдение има в селата Крушаре, Гавраилово, Самуилово, Камен, Мечкарево, Тополчане и Желю войвода.  \r\nПрограмата по разширяване на видеонаблюдението ще продължи, каза кметът Стефан Радев , в момента се правят такива инвестиции, както за изграждане на нови, така и за модернизиране на вече поставените”. Старши комисар Величков обясни, че вече изграденото видеонаблюдение е в голяма помощ на органите на реда предвид бързото разкриване на тежки престъпления и установяването на нарушители. Поставянето на камерите ще става и по предписание на полицейските служители, като ще се има предвид анализът на криминогенната обстановка и местата  с по-голям процент на извършени нарушения.  \r\nОбсъдиха се някои трудности при работата по Механизма за връщане на децата в училище и се набелязаха конкретни действия, за да бъде обхваната по-голяма част от децата, излезли от системата на образованието.   \r\nДвижението на пътни превозни средства с животинска тяга също беше тема на разговорите. Продължава регистрирането на тези превозни средства, което ще доведе до възможността бързо да бъдат разпознати, установени и да се санкционират при нарушения.  Контролът е най-вече в тъмната част на денонощието, каза началника на РУ-Сливен, тези превозни средства трябва да притежават всички атрибути, предвидени в Наредбата на Общината. Нарушителите се  санкционират, което е  съпроводено с отнемане на амуниции от превозното средство.  \r\nПродължават специализираните операции по опазване на обществения ред и превенция в селските райони. През идната седмица се предвижда акция, основно в планинските села, съвместно със Зонално жандармерийско управление –Бургас.", "date": "2018.11.15", "title": "Сливен: ОДМВР и кметове отчетоха съвместната си работа за последното шестмесечие"}
{"url": "http://www.focus-news.net/news/2018/11/15/2590764/ekaterina-yancheva-detska-gradina-6-shtastlivo-detstvo-blagoevgrad-detsata-vzeha-uchastie-v-deynostite-po-realiziraneto-na-proekta-obicham-prirodata-i-az-uchastvam.html", "text": "Децата взеха участие в дейностите по реализирането на проекта „Обичам природата и аз участвам - 2018 година“. Това каза за  Радио „Фокус“-Пирин  Екатерина Янчева, директор на Детска градина №6 „Щастливо детство“ в Благоевград. По думите й проектът е на Министерството на околната среда. „Те бяха подкрепени и от своите родители. В дейността на проекта екипът изработи прекрасни пана и колажи от природни материали.  Всички творби са подредени в изложба във фоайето на Детска градина „Щастливо детство“, каза още Янчева. Янчева обясни, че децата са засадили цветя и дървета в двора на детската градина, като с помощта на техните родители са създадоли  еко градина с разнообразни планински видове, които малчуганите изучават в заниманията си по природен свят. „Финал на проектните дейности постави тържество, организирано от преподавателите на учебното заведение. В празничната програма, се включиха възпитаниците от подготвителните групи на Детска градина №6, които разказаха как трябва да пазим нашите красиви гори и паркове от замърсяване и пожари и Регионален исторически музей-Благоевград, които представиха презентации по екология“, каза още Янчева. \r\n„Децата наистина заобичаха природата и вече знаят много за планината“, отбеляза тя и посочи също, че Министерство на околната среда от няколко години им предлага този проект и тази година са били одобрени. „Идеята е да бъдат озеленени и разкрасени дворовете на учебни заведения. Другата идея е децата да бъдат възпитавани е екологично образование. Целта ни е те да бъдат любители на природата, а не само на компютрите“, каза още Янчева. По думите й на  двора имат доста извършени дейности и отделно имат учебни занятия с децата, която се е провеждала цяла година. „Предоставихме им информация за животински и растителни видовете в планините Рила и Пирин. Направихме и посещения на парковете в града. Работихме и с природни материали, като родители и деца направиха прекрасни пана, които сме изложили във фоайето на детската градина и всеки наш гост може да ги види. В цялата дейност родители и деца, много ентусиазирано се включиха, а пред градината имаме еко градинка. В нея има засадени биологични видове от Рила и Пирин , а даже има засаден и еделвайс. Много ентусиазирани бяха децата и родителите . Децата наистина заобичаха природата и вече знаят много за планината, за Червената книга на България“, каза още Янчева. \r\nЛора КАЛЧЕВА", "date": "2018.11.15", "title": "Екатерина Янчева, Детска градина №6 „Щастливо детство“-Благоевград: Децата взеха участие в дейностите по реализирането на проекта „Обичам природата и аз участвам“"}
{"url": "http://www.focus-news.net/news/2018/11/15/2590762/ministar-mladen-marinov-provede-sreshta-s-poslanitsite-na-stranite-chlenki-na-es.html", "text": "Прозрачността е единственият начин да повишаваме доверието помежду си. Само заедно можем да решаваме проблемите. Всяка от страните ни има свои специфики. Общата ни цел е да работим за сигурността на ЕС, а решенията трябва да се вземат в рамките на широка дискусия. Това заяви министърът на вътрешните работи по време на среща с посланиците на страните членки на ЕС, съобщиха от пресцентъра на  МВР .  \r\nПриоритетите на министерството и постигнатите резултати по линия на борбата с незаконната миграция, граничната сигурност, противодействието на организираната престъпност и корупцията бяха тема на презентацията на министър Маринов. Домакин на срещата беше посолството на Австрия, държавата - ротационен председател на Съвета на ЕС.", "date": "2018.11.15", "title": "Министър Младен Маринов проведе среща с посланиците на страните членки на ЕС"}
{"url": "http://www.focus-news.net/news/2018/11/15/2590742/nova-makedoniya-makedoniya-burya-v-sotsialnite-mrezhi-sled-byagstvoto-na-gruevski.html", "text": "Какви политически последици ще донесе развитието на събитията, свързани с бягството на бившия премиер на Македония и почетен председател на най-голямата опозиционна партия Никола Груевски за неговата майчина партия ВМРО-ДПМНЕ. И още: как ще повлияе този случай на другите политически субекти в страната. В заключенията на специализираното общество в страната се казва, че с това си действие Груевски е навредил много на своята партия, но в същото време той е поставил в негативна светлина всички политически сили в страната – и властта, и опозицията. Журналистът и политически анализатор Сашо Ордановски пише, че политическите последици в Македония от решението на Груевски да бяга от правосъдието ще бъдат неприятни за неговата партия, която и при новото ръководство не е успяла да се дистанцира от неговата наказателно-правна текуща съдба, пише  електронното издание на вестник „Нова Македония“ . \r\n„Там и в бъдеще ще го третират като „политическа жертва“ на „криминалния режим“ на Зоран Заев, което подкопава международните и домашните позиции на ВМРО-ДПМНЕ“, пише Ордановски. \r\nТой смята, че още дълго лидерите на опозицията няма да могат да създадат собствен дневен ред, без постоянно да бъдат питани за този или онзи детайл от съдебното досие на Груевски. \r\n„Още дълго, а може би и до самият негов политически край, Християн Мицковски ще бъде смятан за „пионка на Груевски“, злощастно избрал да свърже своята политическа съдба с неговата“, смята Ордановски. \r\nПолитическият анализатор Петър Арсовски твърди, че бягството на Груевски е вредно най-вече за него, защото с това той си признал вината и променя имиджа си на политически мъченик в престъпник. \r\nСпоред него, това развитие на събитията е нанесло вреда както на ВМРО-ДПМНЕ, така и на държавните органи. \r\n„Това нанася щети на ВМРО-ДПМНЕ, защото е тежко да се застане зад политик, който е избягал от понасянето на отговорността, колкото и да го наричат политическо преследване, като в същото време нанася щети и на правозащитните органи, които не можаха да го намерят“, смята Арсовски. \r\nВ своята колонка за „Нова Македония“ политическият анализатор Сашо Клековски пише, че коментарите, че бягството ще се отрази негативно на Никола Груевски и ВМРО-ДПМНЕ не взимат предвид дълбокото разделение и поляризация сред гражданите. \r\n„За илюстрация, постът във „Фейсбук“, в който Никола Груевски обявява, че е в Будапеща, за по-малко от 24 часа имаше 12 хиляди лайка, над хиляда споделяния и 3700 коментари. С бърз преглед на коментарите може да се заключи, че над половината са в подкрепа на Груевски, а другите са осъдителни, или „тролене““. \r\nОсвен отзвук, това е показател за разделението на обществото на най-малко два лагера – за привържениците на Никола Груевски той иска защита от политическо преследване в страна-членка на Европейския съюз, а дори има и идеализирания на бягството на Груевски от рода на “Prison break”, а тези, които осъждат бягството, смятат, че то е страхлив акт на избягване на правосъдието и признаване на вината“, пише Клековски. \r\nТой подчертава, че в този момент последиците за ВМРО-ДПМНЕ, чийто почетен председател е бившият премиер, все по-трудно могат да се предвидят и те ще зависят от това как ще действа партията в такова разделено и поляризирано общество. \r\n„Но едно може да се предвиди – влиянието на Никола Груевски и в партията, и в обществото ще намалее“, обобщава експертът. \r\nСъщевременно, събитията около бягството на Груевски са главна тема в социалните мрежи, на чиито страници през последните дни ври от голям брой коментари, в които се изразява незадоволство и се отправят обвинения към правителството, както и публикации, в в които се подкрепят действията на бившия премиер, отбелязва „Нова Македония“. От една страна, лидерите на Цветната революция обявиха активизиране на протестите, докато Груевски не бъде върнат в страната, а от друга страна, в лагера на опозицията коментарите са дълбоко разделени, като едни граждани осъждат този начин на действие на някогашния лидер, а други подкрепят това, че е поискал убежище в Унгария. \r\nПревод и редакция:", "date": "2018.11.15", "title": "„Нова Македония“ (Македония): Буря в социалните мрежи след бягството на Груевски"}
{"url": "http://www.focus-news.net/news/2018/11/15/2590767/mitko-kizhev-sayuz-na-avtoinstruktorite-burgas-na-26-noemvri-shte-bade-otkrit-sledvashtiyat-kurs-za-pridobivane-na-svidetelstvo-za-upravlenie-na-mps.html", "text": "На 26 ноември ще бъде открит следващият курс за придобиване на свидетелство за управление на МПС. Това каза за  Радио „Фокус“ – Бургас  Митко Кижев, член на управителния съвет на Съюза на автоинструкторите в Бургас. По думите му курсовете започват едновременно във всички школи по график, изготвен от Изпълнителна агенция „Автомобилна администрация“. „Няма промяна в нормативната уредба. В рамките на тези 14 дни се провеждат 40 часа теоретични занятия, които курсистите трябва да преминат“, обясни Кижев. Той добави, че след преминаването на тази част започва кормуването.  \r\n„За управлението на автомобила с категория „Б“ са необходими 31 часа индивидуално обучение „на волан“, в които са включени начално обучение на полигон, извънградско управление и управление в населено място. Бургас е облагодетелстван от една страна, тъй като автомагистралата се намира в близост до града, а там курсистите лесно биха могли да усвоят използването на всички автомобилни предавки. В града използваме както улиците със слаба интензивност на движение, така и възловите кръстовища с натоварен трафик – „Трапезица“, „Сан Стефано“ с „Трапезица“, „Сан Стефано“ със „Стефан Стамболов“ и други места в града, където има концентрация на автомобилен поток“, каза също Кижев. Той добави, че освен това за бъдещите шофьори предстоят около 6-7 часа управление на автомобила на заден ход, както и усвояване на паркирането му. „Изпитите пред Държавна автомобилна инспекция се провеждат задължително под видеонаблюдение“, добави Кижев. \r\nМария ГЕОРГИЕВА", "date": "2018.11.15", "title": "Митко Кижев, Съюз на автоинструкторите – Бургас: На 26 ноември ще бъде открит следващият курс за придобиване на свидетелство за управление на МПС"}
{"url": "http://www.focus-news.net/news/2018/11/15/2590765/veliko-tarnovo-s-praznichna-programa-uchenitsi-shte-otbelezhat-191-godini-ot-rozhdenieto-na-petko-slaveykov.html", "text": "На 17 ноември се навършват 191 години от рождението на Петко Славейков. По този повод деца от ОУ \"Петко Славейков\" ще посетят паметника на бележития българин, намиращ се в кв. \"Варуша\", подготвили са и кратка програма. Това съобщиха от пресцентъра на  Община Велико Търново . Събитието ще се проведе на 16 ноември в 10.00 часа пред паметника на Петко Славейков. На същото място Мартин Митев и Георги Кръстев, които почистиха паметника и околното пространство, ще обявяват следващата си инициатива.", "date": "2018.11.15", "title": "Велико Търново: С празнична програма ученици ще отбележат 191 години от рождението на Петко Славейков"}
{"url": "http://www.focus-news.net/news/2018/11/15/2590768/pozharnikari-ot-balgariya-i-sarbiya-provedoha-savmestno-uchenie-za-gasene-na-gorski-pozhari.html", "text": "Над 20 огнеборци от РДПБЗН - Монтана и техни колеги от Пирот участваха в съвместно пожаро-тактическо учение за гасене на горски пожари в трансграничния регион. Това съобщиха от пресцентъра на  МВР .  Тренировъчните действия бяха част от заключителния етап по европейски проект „Повишаване капацитета за управление на риска при големи горски пожари в трансграничния регион – координация, обучение, наблюдение, иновативни методи и технологии” на Програмата ИНТЕРРЕГ-ИПП България - Сърбия 2014-2020 г. за трансгранично сътрудничество. Проектът се финансира от Европейския съюз със средства по Инструмента за предприсъединителна помощ. Учението се проведе на специално изградения по проекта тренировъчен център, разположен в землището на село Трифоново, община Монтана. На неговата територия са изградени шест различни полигона.  \r\nПартньори по проекта са Главна дирекция „Пожарна безопасност и защита на населението” и Сектора за извънредни ситуации при МВР на Сърбия. Заложените цели са свързани с повишаване капацитета за реакция в трансграничния регион на пожарните и спасителни служби в случай на горски и полски пожари и подобряване на съвместното им управление. Внимание е обърнато и на повишаване информираността на населението за причините за възникване на подобни пожари, както и на съответните превантивни мерки. В рамките на изпълнените дейности бяха доставени специализирани автомобили за гасене на горски пожари и система за въздушно наблюдение. При реализиране на проекта бяха създадени и Съвместни оперативни процедури между българските и сръбските пожарни служби, за общи действия при възникване на горски пожари в пограничните райони.", "date": "2018.11.15", "title": "Пожарникари от България и Сърбия проведоха съвместно учение за гасене на горски пожари"}
{"url": "http://www.focus-news.net/news/2018/11/15/2590769/varna-3-godini-i-4-mesetsa-zatvor-poluchi-podsadim-za-darzhane-i-razprostranenie-na-narkotitsi-i-prepraven-gazov-pistolet.html", "text": "3 години и 4 месеца затвор получи подсъдим за държане и разпространение на наркотици и преправен газов пистолет . Това съобщиха от пресцентъра на  Апелативна прокуратура - Варна . 34-годишният гражданин на Руската федерация Красимир И. ще търпи общо наказание лишаване от свобода за срок от 3 години и 4 месеца затвор при строг режим, след като бе признат за виновен за държане и разпространение на близо 19 грама метамфетамини, както и за държане на преправен газов пистолет и боеприпаси от състав на Варненския окръжен съд. С присъдата бе присъединена и глоба в размер на 7000 лева. \r\nПодсъдимият е бил осъден на 3 години лишаване от свобода с 3-годишен изпитателен срок от друг състав на Варненския окръжен съд. Последвал протест срещу условната присъда от Окръжната прокуратура във Варна с искане за отмяната й. Състав на Апелативния съд я отменил, като върнал делото за ново разглеждане във Варненския окръжен съд.  \r\nПри повторното разглеждане на делото на 13 ноември тази година в първата съдебна инстанция гражданинът на Руската федерация получил ефективната присъда. Тя подлежи на обжалване пред Апелативния съд във Варна в 15-дневен срок.", "date": "2018.11.15", "title": "Варна: 3 години и 4 месеца затвор получи подсъдим за държане и разпространение на наркотици и преправен газов пистолет"}
{"url": "http://www.focus-news.net/news/2018/11/15/2590771/vmz-sopot-podpisa-dogovor-za-satrudnichestvo-i-za-zapochvane-na-proizvodstvo-na-bezpilotni-letatelni-aparati-s-izraelska-kompaniya.html", "text": "ВМЗ Сопот подписа договор за сътрудничество и трансфер на технологии с израелската компания Aeronautics Group, на базата на който ще започне производство на безпилотни летателни апарати (дронове). Това стана по време на среща на министъра на икономиката Емил Караниколов с представители на израелската компанията в Министерство на икономиката, съобщиха от пресцентъра на  Министерството . На срещата участва още заместник - министър Лъчезар Борисов, представители на Министерство на вътрешните работи и на Министерство на отбраната.                         \r\nИзраелската компания е глобален лидер в производството и дизайн на безпилотни летателни апарати, има над 70 клиента по целия свят, в това число продава и на НАТО. Договорът за трансфер на технологии ще даде възможност на ВМЗ за собствен бранд български безпилотни летателни апарати, както и тяхното сервизиране, поддръжка и обслужване.  \r\nМинистър Караниколов изтъкна, че инвестициите в нови технологии са основен фактор за растеж и  подчерта, че Израел е световен лидер в иновациите, които добавят висока стойност в производството. Зам.-министър Борисов отчете, че износът в сектора на продукти свързани с отбраната за миналата година отбелязва над 20% растеж, както и че съществува сериозен потенциал за развитие на военно промишления комплекс у нас. \r\nДоговорът за сътрудничество бе подписан от г-н Атанас Богданов председател на Борда на директорите на ВМЗ Сопот и от Ади Коен директор на бизнес развитие и маркетинг на Aeronautics. Коен посочи, че израелската компанията счита страната ни за важен хъб за стоки за въздушната авиация. „Заедно можем да навлезем на нови пазари“, допълни той. По думите му целта е да се установи в България линия за асемблиране и производство на безпилотни летателни апарати.  \r\nПредседателят на Борда на директорите на ВМЗ Сопот Атанас Богданов каза от своя страна, че подписването на договора е важна крачка в желанието на ВМЗ за развитие в нови високотехнологични области, което е част от стратегията на Министерство на икономиката за извеждането на дружеството в сектора на новите технологии и допълни, че ВМЗ ще бъде основен двигател и човешки ресурс по този проект.", "date": "2018.11.15", "title": "ВМЗ Сопот подписа договор за сътрудничество и за започване на производство на безпилотни летателни апарати с израелска компания"}
{"url": "http://www.focus-news.net/news/2018/11/15/2590772/inzh-dinko-kechev-obshtina-veliko-tarnovo-dobro-e-sastoyanieto-na-nay-natovarenite-patni-arterii-v-grada-dogodina-predvizhdame-preasfaltirane-na-bul-balgariya.html", "text": "Добро е цялостното състояние на най-натоварените пътни отсечки във Велико Търново. Към момента няма участъци, които да се нуждаят от спешен ремонт. Това заяви в ефира на  Радио „Фокус“ – Велико Търново  инж. Динко Кечев, директор на Дирекция „Строителство и устройство на територията“ в Общината. Той уточни, че до края на годината не се предвиждат големи ремонти, тъй като времето вероятно няма да позволи такива. Вероятно ще бъде извършено частично изкърпване на някои дупки, част от които вече са набелязани. През 2019-та предстои цялостно пресфалтиране на бул. „България“, като средствата са отделени от правителството по схемата за интегриран градски транспорт от програма „Региони в растеж“.  \r\n„Това ще бъде извършено през следващата година. Ремонт трябва  да се направи и по ул. „Никола Габровски“, но за там не се знае ще има ли пари. Трябва да се съгласува и с кмета“, допълни инж. Кечев. Относно общинската пътна мрежа той уточни, че нещата са по-сложни, защото там дейностите се финансират с държавни пари. „Опитваме се ежегодно да направим по един път, поне в голямата му част, но за съжаление не стигат финансите за повече – за цялата общинска мрежа. През настоящата година бе направена  голяма част от пътя Килифарево – Плаково , цялостно преасфалтиране, както и част от пътя към Арбанаси“, обясни експертът. През следващата година вероятно ще бъде довършена първата отсечка и ако има средства те ще бъдат вложени в друг път. \r\nЛуиза ТРАНЧЕВА", "date": "2018.11.15", "title": "Инж. Динко Кечев, Община Велико Търново: Добро е състоянието на най-натоварените пътни артерии в града, догодина предвиждаме преасфалтиране на бул. „България“"}
{"url": "http://www.focus-news.net/news/2018/11/15/2590774/lena-kirilova-etnograf-otmine-li-praznikat-dimitrovden-znachi-e-doshal-red-za-zasluzhena-otmora-sled-aktivniya-selskostopanski-sezon-i-ide-red-veche-na-sedenkite.html", "text": "Седенките започват след Димитровден, защото както казва народната мъдрост, грехота е да се седенкува, когато има кърска работа. Това каза в предаването „Добрич - Блян вихрен, понесен над степ ековита...“ на  Радио „Фокус“  етнографът Лена Кирилова. „Отмине ли празникът Димитровден, значи е дошъл ред за заслужена отмора след активния селскостопански сезон и иде ред вече на седенките. А те са най-чаканите от млади и стари, защото както казва Любен Каравелов седянката е тържество за всеки българин – млад и стар. Младите се събират там, защото изразяват най-съкровените си чувства – своята любов. Скоро женените все още сърцето им гори както казва Каравелов, за радост и за забава, а старите пък да си припомнят какви са били на младини и разбира се да не пропуснат да дадат съвети на по-младите“, каза специалистът. По думите ѝ когато дойде началото на периода на отмора и хамбарите са пълни със зърно, а бъчвите – с вино, стопанинът може да се отдаде на почивка и тогава е започвал в миналото седенкарският сезон. По думите на етнографа първата седянка винаги е обредна, тя се пази в тайна и на нея присъстват само момите. Това е така нареченото заклаждане на седянката. Според народната традиция всяка една от момите е трябвало тайно да отиде в дома на своя избраник и да открадне кол от оградата, също да отиде на полето и да събере власина от тиква. После всички моми се събират на кръстопът, тайно. Запалва се огън, а всяка от момите със своя помет изрича различни наричания и благословии. Чрез този ритуал трябва да бъдат привлечени любимите на седянката. Всяка мома е казвала: както гори пометът, тъй да гори ергенът за мен, изричайки неговото име. След тази първа ритуална седянка идва ред на традиционните, като техни инициатори са основно момите и момците. „Трябва да подчертаем, че седянката има изключително брачна насоченост, защото знаем, че в традиционното общество отношенията между младите са били твърде консервативни, твърде ограничени от обичайното право. И всъщност седянката е била най-разпространеното място, където младите могат да изразяват своята любов и да изразяват своите симпатии един към друг, т.е. това е място за социално общуване. Но другото, което е свързано със седянката, това е трудът. Според народната традиция, отново според обичайното общество трудът е в основата на живота и единствено способната, скопосната мома, тя е и най-хубавата, най-личната. И ако на хорото момите се състезават по пъргавина, на седянката те се състезават по работоспособност. Не случайно на седянката присъстват и по-възрастните жени, т.е. бъдещите свекърви, които имат синове. Те наблюдават много стриктно как работи всяка мома, колко е сръчна и бърза, как изприда нишата, за да види дали ще бъде достойна бъдеща снаха на нейния любим син. Момците много често открадват вретено с изпредена нишка, което носят на своята майка, за да може тя да прецени дали неговата избраница е подходяща“, каза още Лена Кирилова. По думите ѝ на седянката всяка мома е отивала с китка. „Така наречената смесена китка е задължителен елемент от облеклото на девойката, особено на тази, на която предстои задомяване, трябва да присъстват различни цветя и билки. Всяко цвете в китката има своето символично значение – послания за любов, за хубост, за здраве. Омайничето е за да омае ергена, здравецът – за здраве, божурът и трендафилът – за красота и сила. Според народната традиция тръгне ли си една мома без китка от седянката, то тя е така да се каже белязана мома. Тя е изразила своята симпатия към ергена, а той от своя страна е показал своята любов. Дните за провеждане на седенки са задължително понеделник, сряда или събота\", каза Лена Кирилова. Според народните представи това са хубави дни от седмицата. „Обратно, вторникът се е приемал като лош ден. Седенките са били организирани по махали, привличали със светлината и песните. Не се е гледало обаче с добро око, ако на една седянка дойде момък от друго село или друга махала, отбеляза специалистът. Ако един момък е отивал на седянка за първи път, той е бивал подложен на изпитания, подигравки и закачки. Само ако той издържи това изпитание, останалите са го приемали в своята общност. Местата около огъня на седянката са имали свой ред. Най-близо до огъня са сядали най-младите, разказа още Лена Кирилова. Това са били момите и момците, на които предстои женитба. По-навън са били скоро задомените и най-отвън са сядали отдавна женените. На седенките кипи труд, изпълнени са със закачки и разкази от ежедневния живот\", добави тя. По думите ѝ те са продължавали докато пропеят първи петли. Според традицията първи са си тръгвали ергените, след тях и момите. Периодът на седенките продължава до Заговезни, когато наближава работата на полето и започва подготовката за делници и празници. „Трябва да подчертаем, че някогашната седянка наистина е била един истински празник, едно тържество за всеки българин, за млад и стар, мястото, където не само се изразява любовта, не само се работи, но и мястото, където се съхранява традицията и където се пази жива българщината“, каза Лена Кирилова. \r\nЖулиета НИКОЛОВА", "date": "2018.11.15", "title": "Лена Кирилова, етнограф: Отмине ли празникът Димитровден, значи е дошъл ред за заслужена отмора след активния селскостопански сезон и иде ред вече на седенките"}
{"url": "http://www.focus-news.net/news/2018/11/15/2590773/sport-uefa-vavezhda-var-v-shampionska-liga.html", "text": "УЕФА планира да въведе системата „видео асистент рефер“ в Шампионска лига още през този сезон за фазата на елиминациите. \r\nПрез септември от УЕФА обявиха, че системата ще влезе в употреба от следващия сезон, но след някои фрапантни съдийски грешки на мачовете в  груповата фаза, от Европейската футболна централа са предприели мерки за използване на видео системата още през настоящата кампания във фазата на елиминациите. \r\nЕдин от последните примери за много голям съдийски гаф е дузпата, която бе свирена за Манчестър Сити срещу Шахтьор Донецк за несъществуващо нарушение срещу Рахийм Стърлинг.", "date": "2018.11.15", "title": "Спорт: УЕФА въвежда ВАР в Шампионска лига"}
{"url": "http://www.focus-news.net/news/2018/11/15/2590775/haskovo-protestirashti-se-sreshtnaha-s-direktora-na-odmvr-starshi-komisar-angel-tsankov-i-nachalnitsite-na-politseyskite-upravleniya.html", "text": "Протестиращи се срещнаха с директора на ОДМВР старши комисар Ангел Цанков и началниците на полицейските управления. Това съобщиха от пресцентъра на  МВР . Днес на поискана от протестиращите среща в сградата на хасковската полиция с директора на ОДМВР - Хасково старши комисар Ангел Цанков и началниците на полицейските управления се постигна споразумение, че при протестите няма да бъдат нарушавани законите. Обсъдени бяха и варианти за недопускане на нарушения и по Закона за движение по пътищата. Недоволстващите бяха категорични, че първоначалните им намерения за затваряне на границата с Турция няма да бъдат осъществени. Един от организаторите потвърди, че целта им е да достигнат до Свиленград, където ще проведат мирно шествие за изразяване на гражданските им позиции. Старши комисар Цанков заяви, че при евентуални нарушения и изкуствено ескалиране на напрежението ще бъде приложен законът в цялата му строгост.  \r\nМалко по-късно директорът на областната дирекция се срещна и с кметовете на общините в областта. Те обсъдиха координацията и начините за обмен на информация помежду си при нарушения на Закона за събранията, митингите и манифестациите.", "date": "2018.11.15", "title": "Хасково: Протестиращи се срещнаха с директора на ОДМВР старши комисар Ангел Цанков и началниците на полицейските управления"}
{"url": "http://www.focus-news.net/news/2018/11/15/2590778/rakovodstvoto-na-odmvr-sliven-i-predstaviteli-na-direktsiya-zhandarmeriya-koordinirat-deystviyata-si-po-protivodeystvie-na-konventsionalnata-prestapnost.html", "text": "Старши комисар Димитър Величков проведе работна среща с началника на Зоналното жандармерийско управление в Бургас главен инспектор Ганчо Николаев и заместника му старши инспектор Стоян Грозданчев. Това съобщиха от пресцентъра на  МВР . Срещата се състоя в сградата на областната дирекция с цел организиране, координиране и контролиране на полицейската дейност за ограничаване на конвенционалната престъпност. Началници на охранителна полиция и районни управления обсъдиха със своите колеги от дирекция „Жандармерия”  съвместните действия с оглед подобряване и опазване на обществения ред, създаване на по-гъвкава организация и постигане по-висока ефективност по противодействие на престъпността в малките населени места. Обсъдени бяха спецификите на региона, състоянието на криминогенната обстановка, местата с концентрация на правонарушения, както и местата, в които няма постоянно полицейско присъствие. На база анализа от предходната година и от началото на 2018 се изготви план на действие с цел по-добрата превенция и осигуряване на полицейско присъствие в селските райони.   \r\nОтчетоха се добрите практики при взаимодействието между ОДМВР - Сливен и ЗЖУ - Бургас при опазване на селскостопанската продукция, обществения ред и специализираните операции по превенция и противодействие на престъпления срещу собствеността в селата от област Сливен.  \r\nСрещата е част от политиката на МВР за координиране и по-ефективно взаимодействие между структурите за овладяване на престъпността и опазване на обществения ред в малките и отдалечени населени места.", "date": "2018.11.15", "title": "Ръководството на ОДМВР – Сливен и представители на Дирекция „Жандармерия” координират действията си по противодействие на конвенционалната престъпност"}
{"url": "http://www.focus-news.net/news/2018/11/15/2590776/bsp-zhitelite-na-lom-izraziha-podkrepata-si-za-viziya-za-balgariya-i-poiskaha-viziya-za-severozapada.html", "text": "„Подкрепяме „Визия за България“. Изоставащите региони, като Лом, имат нужда от спешна помощ“. Това споделиха гражданите на Лом по време на среща с депутати от ПГ на „БСП за България“, съобщиха от пресцентъра на  Националния съвет на БСП.  Те подчертаха, че доходите в региона са най-ниски не само в България, но и в Европа. По думите им безработицата в областта също е една от най-високите в страната, като тя засяга основно младите хора. Не на последно място, те посочиха и ширещата се битова престъпност, заради която хората в региона не могат да живеят спокойно. „Всичко това, както изоставащата икономика и липсата на работни места, доведоха до обезлюдяване на региона. Имаме нужда и от Визия за Северозападна България, за да спасим района“, призоваха ломчани. Те поискаха общините да не се финансират на база на партийната принадлежност на кмета, а на база на нуждите на живеещите във всяка от тях.  \r\n„Положението в държавата до такава степен е влошено, че трябва всички заедно да помислим- каква България искаме и да проведем сериозен разговор. Това е  целта на „Визия за България“, заяви депутатът от ПГ на левицата Таско Ерменков. По думите му животът на хората не зависи от фасадата, от витрината само, а от това -как държавата се грижи за своите граждани, с какви доходи живеят хората, имат ли сигурност, можем ли да задържим младите у нас. Той подчерта, че именно Северозападна България, като най-беден регион в Европа, е пример за случващото се у нас и разрухата, която цари. „Затова решихме да предложим теми за разговор и да намерим консенсусни решения, с които заедно да определим каква искаме да бъде страната ни“, каза още той. По думите му става въпрос не за програма за един мандат, а за дългосрочна визия, която, независимо кой е на власт, да се изпълнява. \r\n„Сектор Сигурност има нужда от сериозни реформи. Това, че българите не се чувстват сигурни и спокойни, показва, че отдавна е дошло време за това“, коментира народният представител от ПГ на „БСП за България“ Тодор Байчев. По думите му самият факт, че в бюджета са предвидени повече средства за мигранти показва, че отваряме врата за тях. „Няма как да се съгласим на свободна миграция, който когато иска да дойде тук и да го осигуряваме, преди да сме осигурили собствените си граждани“, заяви социалистът. По думите му, по въпроса трябва да се поиска мнението и на българските граждани. \r\nВодачът на листата на левицата в региона Атанас Костадинов заяви, че БСП е провела стотици срещи в цялата страна и те продължават. „Искаме мнението на всеки, който не е съгласен със сегашното положение- как да продължим оттук нататък“, заяви социалистът и подчерта, че има криза във функционирането на държавата, което позволява  и разрастването на паралелната държава. „Искаме да върнем държавата там, където й е мястото – основен гарант за живота на хората“, категоричен бе той. По думите му управляващите нямат желание да осъществят нужните промени, което е видно и от бюджета, който предлагат за следващата година.. \r\nВ дискусията взеха участие областният председател на БСП-Монтана Пламен Младенов и председателя на Общинския съвет на партията Красимира Цветанова.", "date": "2018.11.15", "title": "БСП: Жителите на Лом изразиха подкрепата си за \"Визия за България\" и поискаха визия за Северозапада"}
{"url": "http://www.focus-news.net/news/2018/11/15/2590766/petar-petrov-nfsb-ne-sam-kazval-che-detsata-s-uvrezhdaniya-tryabva-da-badat-v-domove-za-da-mogat-maykite-im-da-rabotyat.html", "text": "Това е поредната манипулация. Изобщо не съм казвал, че децата с увреждания трябва да бъдат оставени в домове, за да могат майките им да работят. Това каза пред журналисти в парламента депутатът от ПГ на „Обединени патриоти“ и член на НФСБ Петър Петров, предаде репортер на  Агенция „Фокус“ . „Като кажа думичките деца, училища, домове, родители, свободно време работа и да направиш от всичко това изречение, моля ви се“, коментира той. „Казах, че е правилно това, което в момента се прави - децата да бъдат гледани от родителите си, но държавата да поеме задълженията си“, заяви Петър Петров. „Децата да бъдат в ръцете на специалисти, които да се занимават с тях, да им организират времето и да дават възможност на родителите да се трудят“, допълни той. „Тези майки, които получават достатъчно помощи, докато децата им са до 18 години, те трябва да го кажат и това да е ясно на обществото“, каза още депутатът. \r\nБиляна ИВАНОВА", "date": "2018.11.15", "title": "Петър Петров, НФСБ: Не съм казвал, че децата с увреждания трябва да бъдат в домове, за да могат майките им да работят"}
{"url": "http://www.focus-news.net/news/2018/11/15/2590777/veliko-tarnovo-obvinyaem-za-krazhbata-na-metalna-kasa-s-35-000-leva-ostava-v-aresta.html", "text": "По искане на Районна прокуратура – Велико Търново, съдът наложи мярка за неотклонение „задържане под стража“ на извършител на кражба на метална каса. Това съобщиха от  Апелативна прокуратура - Велико Търново . \r\nВ. П. е привлечен в качеството на обвиняем за това, че на 3 ноември 2018 г. в град Велико Търново, при условията на повторност в немаловажен случай, след предварителен сговор с К. К. и М. Д., в немаловажен случай, чрез използване на техническо средство – въже, отвертка и специален начин – чрез изкачване по тераси и покрив, отнел от владението на Д. Й. от гр. Велико Търново без неговото съгласие с намерение противозаконно да присвои чужди движими вещи – метална каса на стойност 1000 лева и намиращата се в нея 35 000 лева, собственост на „Аморф Архитекти“ ЕООД гр. Велико Търново, всички вещи на обща стойност 36000 лева - престъпление по чл. 195, вр. чл. 194, вр. чл. 28 от НК. \r\nПреценено е, че от събраните до момента доказателства може да се направи обосновано предположение за авторството на деянието в лицето на В. П. и е налице опасност да се укрие или да извърши престъпление. \r\nРазследването продължава под ръководството на ВТРП.", "date": "2018.11.15", "title": "Велико Търново: Обвиняем за кражбата на метална каса с 35 000 лева остава в ареста"}
{"url": "http://www.focus-news.net/news/2018/11/15/2590779/veliko-tarnovo-obvinyaemiyat-za-ubiystvoto-v-gorna-oryahovitsa-ostava-v-aresta.html", "text": "Съдът уважи искането на Окръжна прокуратура – Велико Търново и взе мярка за неотклонение „задържане под стража“ по отношение на извършител на убийство на 45-годишна жена.  Това съобщиха от  Апелативна прокуратура - Велико Търново . \r\nПрокуратурата е привлякла в качеството на обвиняем Н. К. за това, че на 10 ноември 2018 г.  в град Горна  Оряховица умишлено е умъртвил М. П., като убийството е извършено по особено мъчителен начин за убитата и с особена жестокост –престъпление по чл. 116, ал. 1, т. 6, вр. с чл. 115 от НК и за това, че на същата дата и място е причинил средна телесна повреда на С. С. изразяваща се в черепно- мозъчна травма и счупване на кости проникващи в черепната кухина- престъпление по чл. 129 ал. 2, вр. ал.1 от НК. \r\nСъдът прие доводите на прокуратурата, че от събраните доказателства може да се направи обоснова предположение за авторството на деянията. Н.К. е обвинен за извършване на тежки умишлени престъпления, като за  престъплението по чл. 116, ал. 1, т. 6, вр. с чл. 115 от НК, законът предвижда наказание лишаване от свобода от 15 до 20 години, доживотен затвор или доживотен затвор без замяна. Обвиняемият е осъждан и се е укривал от полицията. Съществува реална опасност лицето да се укрие или да извърши друго престъпление.", "date": "2018.11.15", "title": "Велико Търново: Обвиняемият за убийството в Горна Оряховица остава в ареста"}
{"url": "http://www.focus-news.net/news/2018/11/15/2590770/valentin-kasabov-nfsb-golyama-chast-ot-protestirashtite-sa-lumpeni-i-mutri.html", "text": "Кои и какви са тези, които протестират. Вижте ги. Голяма част са лумпени, другата част са мутри. Това каза пред журналисти в парламента депутатът от ПГ на „Обединени патриоти“ и зам.-председател на НФСБ Валентин Касабов, предаде репортер на  Агенция „Фокус“ . „Казвам го за тези, които блокират пътищата и магистралите“, уточни той. Попитан как ще коментира казаното от депутата от ПГ на „Обединени патриоти“ Петър Петров, че децата с увреждания трябва да бъдат оставени в домове, за да могат майките им да работят, Касабов каза: „Няма да коментирам какво е казал, не знам къде го е казал“.  \r\nБиляна ИВАНОВА", "date": "2018.11.15", "title": "Валентин Касабов, НФСБ: Голяма част от протестиращите са лумпени и мутри"}
{"url": "http://www.focus-news.net/news/2018/11/15/2590783/veliko-tarnovo-krepostta-tsarevets-shte-bade-obagrena-vav-lilavo-v-podkrepa-na-nedonosenite-detsa.html", "text": "Крепостта „Царевец“ ще бъде обагрена в лилав цвят във вечерните часове на 17 ноември. Това съобщиха от пресцентъра на  Община Велико Търново . По този начин Общината и Общинската агенция по туризъм „Царевград Търнов“ за поредна година ще се включат в глобалната кампания по случай отбелязването на Световния ден  на недоносените деца.  \r\nМножество емблематични сгради в целия свят ще бъдат осветени в лилаво в знак на съпричастност със съдбата на преждевременно родените бебета и техните семейства. \r\nВ България инициативата е на фондация „Нашите недоносени деца“, в партньорство с Европейската фондация за грижа на новородените и Световния алианс срещу преждевременното раждане. Крепостта „Царевец“ ще бъде обагрена в лилаво в 20,00 ч. в съботната вечер и ще остане в този цвят 30 минути. \r\nВ последните години в Старата столица се проведоха поредица от общоградски благотворителни инициативи за отделението по неонатология към Областната болница „Д-р Стефан Черкезов“, подкрепени и от местната власт. В резултат бяха закупени съвременен ехограф, два нови кувьоза и ламиранен бокс.", "date": "2018.11.15", "title": "Велико Търново: Крепостта „Царевец“ ще бъде обагрена във лилаво в подкрепа на недоносените деца"}
{"url": "http://www.focus-news.net/news/2018/11/15/2590780/afp-vliyatelen-konservator-shte-zapochne-protsedura-za-svalyane-na-tereza-mey.html", "text": "Депутатът от Консервативната партия на Великобритания Якоб Рийс-Мог, лидер на групата радикални евроскептици на „Торите“, ще поиска вот на недоверие към премиера Тереза Мей, предава  AFP . \r\nОт групата на евроскептиците обявиха, че решението им е предизвикано след шумната сесия на парламента в четвъртък, когато Мей се опита да защити своето проектоспоразумение за Брекзит, въпреки яростната съпротива. \r\nПревод и редакция:", "date": "2018.11.15", "title": "AFP: Влиятелен консерватор ще започне процедура за сваляне на Тереза Мей"}
{"url": "http://www.focus-news.net/news/2018/11/15/2590763/viktor-orban-tarsete-otgovori-za-gruevski-ot-advokatite.html", "text": "Унгарският премиер Виктор Орбан изпрати журналистите от унгарската телевизия „24“ да търсят отговор за случая около бившия македонския премиер Никола Груевски от адвокатите, предава  излъчващият на албански скопски телевизионен канал „Алсат – М“ . \r\n„Това е правен въпрос, отговор искайте от адвокатите“, отговори Орбан на молба да коментира основанията на Груевски за престой в Унгария и защо не е в транзитната зона, докато се разглежда молбата му за предоставяне на политическо убежище. \r\nПревод и редакция:", "date": "2018.11.15", "title": "Виктор Орбан: Търсете отговори за Груевски от адвокатите"}
{"url": "http://www.focus-news.net/news/2018/11/15/2590781/zam-ministar-valentin-yovev-do-5-godini-spetsializirani-karti-kam-kadastara-shte-davat-absolyutno-vsyaka-informatsiya-za-imota.html", "text": "До 4-5 години ще завърши изработването на специализираните карти в най-различни инвестиционни сфери като надграждаща информация  на кадастралната карта. Това съобщи заместник-министърът на регионалното развитие и благоустройството инж. Валентин Йовев, който участва във форума „Моят град, моят дом, моят бизнес“, съобщиха от пресцентъра на  Министерство на регионалното развитие и благоустройството (МРРБ).  Съвместната инициатива на Министерството на регионалното развитие и благоустройството, Икономическата комисия на ООН за Европа, Програмата на ООН за населените места  и Национално сдружение „Недвижими имоти“ се провежда днес и утре в София. Тя цели насърчаване развитието на устойчив жилищен сектор.  \r\nИнж. Йовев отбеляза, че специализираните карти са изключително ценни за планирането на различните видове зони и инвестиционни намерения, защото ще съдържат информация за строежи, съоръжения, сервитути, подземна и надземна инженерна инфраструктура, водни източници, трайни насаждения, подземни богатства, релеф и др. Заместник-регионалният министър напомни, че до момента специализирани карти са изработени само за зоните и обектите по Черноморското крайбрежие – охранителните зони „А“ и „Б“ и на имотите в обекти публична държавна и общинска собственост. Той допълни също, че специализираните карти ще съдържат и слоеве с карти на критичната инфраструктура, свлачищни зони, водни обекти, както и евентуални ограничения в ползването на имотите или инвестиционни намерения в тях. „Така ще създадем една пълна информационна система на кадастъра, за да се взимат по-информирани решения, както от инвеститорите, така и от кредитните и застрахователни институции, данъчните служби, приходната агенция и др. Според заместник-регионалния министър използването на картографията и GIS технологиите ще допринесе за решаването на редица проблеми в сферите на екологията, икономиката, регионалното развитие, ранното предупреждение и управлението на бедствия. Инж. Йовев подчерта и важността от изработването на нова, едромащабна цифрова топографска карта за мащаб 1:5000, защото съществуващите в момента са от 1985 г. и страната ни изостава в това отношение. Той информира също, че предстои МРРБ и Агенцията по геодезия, картография и кадастър да станат национален координатор по директивата INSPIRE за осъществяване на държавната политика в областта на инфраструктурата за пространствена информация, с което се очаква постигане на оперативна съвместимост и хармонизацията на масивите от пространствени данни, като така ще се осигури неограничен обмен на данни и услуги между органите на публичната власт. Инж. Йовев каза още, че предстои завършването и на имотния регистър, който към днешна дата е наличен за 6 български града.  \r\nПред участниците от Европа Валентин Ѝовев подчерта, че България подкрепя нови градски дневен ред на ООН и полага усилия за прилагането му на национално ниво. „Трябва нова визия за балансирано и устойчиво градско развитие. България участва в партньорства - по темите на градската мобилност, адаптирането към климата и иновативните обществени поръчки. Важно е да има балансирано териториално развитие, за да се намалят негативните демографски и икономически тенденции в малките и средните градове. България е една от държавите в ЕС с най-голям принос на дейностите за устойчиво градско развитие по ОПРР и програмите за европейски териториално сътрудничество“, каза зам.-министърът. По думите му правителството и МРРБ изпълняват няколко приоритета в постигането на очакваните от обществото резултати. „Подобряването на кадастралните регистри е сред водещите идеи в работата на министерството. Към днешна дата 68 хил. кв. км от територията на страната са покрити с кадастрална карта и регистри към нея. Набраната информация в тях е за 13 млн. недвижими имота. В процес на изработка са кадастралните карти на землищата на 12 общински центъра и 84 населени места в различни области на страната, коментира още той.  \r\nИзпълнителният директор на Агенцията по геодезия, картография и кадастър (АГКК) инж. Виолета Коритарова отбеляза, че в края на 2019 г. ще приключи нанасянето на Картата на възстановената собственост върху кадастралната карта на България. Целта е да се постигне покриваемост на около 96% от територията на страната. Тя отбеляза също, че по-голяма част от услугите на кадастъра се предлагат електронно. „Нашата задача е да предоставяме на клиентите си качествена услуга в срок, което е предизвикателство. Добре е всички институции да приемат електронната скица като официален документ. Това е разрешено от закона и добър пример са Камарата на нотариусите, които полазват нашите електронни скици“, каза инж. Коритарова. Тя отбеляза, че собствениците на имоти освен права имат и задължения да проверяват достоверността на данните за имотите, да отстраняват грешките своевременно, а не в последния момент, преди инвестиционна сделка, за да се избегнат напрежения. Общинските администрации също работят като офиси на кадастъра, за да се облекчат гражданите, коментира още тя мерките за облекчаване на гражданите и бизнеса. „За съжаление само 10% от електронните услуги се ползват от гражданите. Една от причината за това е липсата на електронен подпис от повечето хора. Другата основна причина е, че не всички институции признават електронните документи“, коментира Коритарова.", "date": "2018.11.15", "title": "Зам.-министър Валентин Йовев: До 5 години специализирани карти към кадастъра ще дават абсолютно всяка информация за имота"}
{"url": "http://www.focus-news.net/news/2018/11/15/2590785/lora-stefanova-odmvr-vidin-do-1-mart-e-zadalzhitelno-izpolzvaneto-na-gumi-za-zimni-usloviya.html", "text": "От 15 ноември до 1 март е задължително използването на гуми, предназначени за зимни условия, каза за  Радио „Фокус“ – Видин  Лора Стефанова, говорител на Областна дирекция на МВР – Видин. Тя посочи, че дълбочината на протектора на автомобилните гуми трябва да бъде не по-малка или равна на 4 мм. „Гумите с шипове са забранени. Още в началото на този месец започна  акция „Зима“ на Пътна полиция, която касае подготовката на участниците в пътното движение в зимния сезон. Контролните проверки и тематичните операции на пътните полицаи продължават. Активен контрол по пътищата ще се осъществява през всички зимни месеци“, обясни Лора Стефанова. Тя допълни, че от „Пътна полиция“ – Видин напомнят отново на водачите на автомобили да се движат с технически изправно превозно средство.  \r\n„Шофьорите трябва да поддържат чистачките изправни, да се движат с чисти и изправни светлини и светлоотразители. Задължително е във всеки автомобил да има обезопасителен триъгълник, аптечка, пожарогасител и светлоотразителна жилетка. За зимата е препоръчително в автомобила да има антифриз, резервоарът на чистачките да е зареден с незамръзваща течност, зарядно за акумулатор и въже за теглене“, допълни Стефанова. \r\nАнна ЛОЗАНОВА", "date": "2018.11.15", "title": "Лора Стефанова, ОДМВР-Видин: До 1 март е задължително използването на гуми за зимни условия"}
{"url": "http://www.focus-news.net/news/2018/11/15/2590782/predsedatelyat-antonio-tayani-otnosno-sporazumenieto-za-brekzit.html", "text": "„Брекзит е за правата на гражданите, запазването на крехкия мир в Северна Ирландия и гарантирането на работните места, засегнати от напускането на Обединеното кралство“, отбеляза председателят на Европейския парламент Антонио Таяни след брифинга на главния преговарящ за Брекзит Мишел Барние относно споразумението по Брекзит след Конференцията на председателите днес, съобщава  пресслужбата на Европейския парламент . \r\n„Ние вярваме в демокрацията и спазването на решението на британския народ. Приетият текст от Европейския Съюз и Обединеното кралство е първата стъпка от един дълъг път. Въпреки това, аз съм оптимист, че това ще положи основите за близки бъдещи отношения между Обединеното кралство и ЕС. Както винаги съм казвал, Обединеното кралство напуска Европейския съюз, а не Европа“, каза председателят Таяни.  \r\n„Бих искал да благодаря на Мишел Барние за неговата неуморна работа и дух на сътрудничество, които укрепиха нашите отношения. Бих искал също така да призная важния принос на Ръководната група на Европейския парламент относно Брекзит.  \r\nСпоразумението трябва да отразява това, че всякакъв краен резултат ще бъде по-лош от пълно членство, като същевременно се защитават интересите на ЕС27 и правата на гражданите. Това показа, че ЕС символизира солидарност и единство между неговите членовете.  \r\nСъщо така искам да уточня, че това е само началото на нова фаза. Европейският парламент ще бъде призован да одобри споразумението и следва да продължи да следи развитията, гарантирайки спазването на нашите червени линии“, заключи председателят Таяни.", "date": "2018.11.15", "title": "Председателят Антонио Таяни относно споразумението за Брекзит"}
{"url": "http://www.focus-news.net/news/2018/11/15/2590788/ep-zhelezopatni-prevozi-evrodeputatite-nastoyavat-za-podobryavane-na-pravata-na-patnitsite.html", "text": "‒         По-високи обезщетения при забавяне на влак;  \r\n‒         По-добра информация относно услугите за оказване на съдействие за хора с намалена подвижност;  \r\n‒         Подобрен достъп за пътници с велосипеди.  \r\nАктуализираните правила за пътници, използващи железопътен превоз, включват по-високо обезщетение при закъснение и оказване на по-добро съдействие на хора с намалена подвижност, съобщава пресслужбата на Европейския парламент. \r\nЕвродепутатите подкрепиха промените в правилата от 2009 г., като по този начин се гарантира предоставянето на по-добра помощ на лица с намалена подвижност, по-добър достъп за велосипедисти и по-ясни процедури за разглеждане на жалби. Освен това железопътните предприятия трябва да подобрят достъпа до информация относно правата на пътниците и да увеличат равнищата на обезщетения за пътниците при закъснение.  \r\nПо-високи тарифи за обезщетения след дълго забавяне  \r\nЕвродепутатите увеличиха обезщетенията за закъснения над 1 час от 25% на 50% от цената на билета. Пътниците ще имат право на обезщетение в допълнение към правото да продължат да пътуват или да бъдат пренасочени.  \r\nПътниците ще имат право на 75% обезщетение от цената на билета за закъснение от 1 час и 30 минути и 100% от цената на билета за закъснение от повече от 2 часа.  \r\nЗа да се избегне блокирането на пътници в случай на изпусната връзка от многоетапно пътуване, евродепутатите посочват, че пътниците ще имат същите права на информация, помощ и обезщетение като при директно пътуване.  \r\nЕвродепутатите също така отхвърлиха предложенията за освобождаване на железопътните оператори от изплащане на обезщетения в случаи на „извънредни обстоятелства“.  \r\nПо-добра помощ за хора с намалена подвижност  \r\nСъдействието за хора с намалена подвижност трябва да бъде безплатно и достъпно на по-големите гари, без нужда от предизвестие.  \r\nЕвродепутатите също така намалиха времето за предизвестие за нужда от съдействие на по-малки железопътни гари и уточниха отговорността на железопътната компания и управителите на гарите за пълното обезщетяване на пътници, в случаите на липса и нанесени повреди върху оборудването за придвижване.  \r\nПовече място за велосипеди  \r\nПътниците имат право да вземат велосипеди във влакове, включително високоскоростните влакове, влаковете, извършващи превози на дълги разстояния, трансгранични и местни превози, гласи приетият текст. Новите или обновени влакове трябва да разполагат с ясно обособени пространства за превоз на сглобени велосипеди.  \r\nЕднакво прилагане на правилата за правата на железопътните пътници в ЕС  \r\nЕвродепутатите също така подкрепиха по-ранното приключване на временното освобождаване, използвано от някои държави членки, за прилагането само на части от правилата за пътници от 2009 г. за вътрешните железопътни услуги. Това освобождаване трябва да бъде прекратено най-късно една година след като правилата влязат в сила.  \r\nЕвродепутатите искат правилата да се прилагат и за крайградски железопътни услуги.  \r\nСледващи стъпки  \r\nЕвродепутатите приеха позицията на Парламента относно преразглеждането на правата на пътниците, използващи железопътен транспорт, с 533 гласа „за“, срещу 37 гласа „против“ и 47 „въздържал се“. Преговорите за окончателния текст на законодателното предложение могат да започнат, след като Съветът на ЕС приема своята позиция.", "date": "2018.11.15", "title": "ЕП: Железопътни превози: Евродепутатите настояват за подобряване на правата на пътниците"}
{"url": "http://www.focus-news.net/news/2018/11/15/2590784/veliko-tarnovo-72-dushi-premeriha-kravnata-si-zahar-v-ramkite-na-denya-na-otvorenite-vrati-v-regionalnata-zdravna-inspektsiya.html", "text": "72 души премериха кръвната си захар в рамките на Деня на отворените врати в Регионалната здравна инспекция във Велико Търново. Това съобщи за  Радио „Фокус“ – Велико Търново  Йорданка Илиева, главен експерт в инспекцията. 56 суши премериха кръвното си налягане, а 28 изследваха дишането си със спирометър. Около 60 души са консултирани и изследвани за носителство на вируса на СПИН и сифилис. \r\nИнициативата „Ден на отворените врати“ е на Регионалната здравна инспекция и се провежда съвместно с Община Велико Търново и филиала на Медицински университет – Варна в града. Поводът е Международния ден без тютюнопушене – 15 ноември. В  часовете от 10.00 до 13.00, в салона на Здравната се проведоха безплатни изследвания – измерване на кръвната си захар и кръвното налягане, изследване на дишането си със спирометър, и консултиране и изследване за носителство на вируса на СПИН.  \r\nЖелаещите посетители имаха възможност да изработят постери по темите „Какво ще спечеля, ако не пуша” и „Какво мога да правя, вместо да пуша”. Бяха раздадени и образователни материали. Събитието се провежда като част от общинската програма „Здрави деца в здрави семейства”. \r\nНадежда КРЪСТЕВА", "date": "2018.11.15", "title": "Велико Търново: 72 души премериха кръвната си захар в рамките на Деня на отворените врати в Регионалната здравна инспекция"}
{"url": "http://www.focus-news.net/news/2018/11/15/2590787/stara-zagora-poradi-stroitelno-remontni-deynosti-na-krastovishteto-na-bul-sv-patriarh-evtimiy-i-ul-hristo-botev-shte-bade-izklyuchena-svetofarnata-uredba-regulirashta-dvizhenieto.html", "text": "Поради строително-ремонтни дейности на кръстовището на бул. „Св. Патриарх Евтимий“ и ул. „Христо Ботев“ в Стара Загора ще бъде изключена светофарната уредба, регулираща движението. Това съобщиха от пресцентъра на  Община Стара Загора  и призоваваха водачите на МПС да шофират с повишено внимание в указания участък да спазва стриктно сигнализацията с пътна маркировка и пътните знаци. Предупреждават се и пешеходците да бъдат изключително внимателни при преминаване през кръстовището.  \r\nОбщина Стара Загора се извинява за причиненото неудобство.", "date": "2018.11.15", "title": "Стара Загора: Поради строително-ремонтни дейности на кръстовището на бул. „Св. Патриарх Евтимий“ и ул. „Христо Ботев“ ще бъде изключена светофарната уредба, регулираща движението"}
{"url": "http://www.focus-news.net/news/2018/11/15/2590786/plovdiv-kriminalisti-sa-razkrili-laboratoriya-za-proizvodstvo-na-marihuana-v-turisticheski-kompleks-v-rayona-na-selo-muldava-zadarzhani-sa-trima-dushi.html", "text": "Специализирана акция за противодействие на производството и разпространението на наркотични вещества е проведена от служители на Районно управление на МВР – Асеновград. В хода й е предприето претърсване в туристически комплекс в района на село Мулдава. Това съобщиха от пресцентъра на  МВР . В една от постройките е открита лаборатория, оборудвана с отоплителна и вентилационна система, в която било оставено да се изсушава значително количество съцветия марихуана. Към момента е установено, че наркотикът е с тегло около 26 килограма, предстои експертна справка да определи точното му количество. В хода на процесуалните и следствени действия допълнително са иззети 17 лампи, 12 вентилатора, 3 въздухопровода, електрическа мелница, чувал с тор, 4 туби с течни препарати за растителна защита и други веществени доказателства за осъществената незаконна дейност. Открити са също 317 празни саксии и 12, в които имало корени с отрязани стръкове от рода на конопа – т.нар “майки”. Собствениците на имота – 56-годишен мъж, 54-годишната му съпруга и синът им, на 30 години, са задържани за срок до 24 часа. Образувано е досъдебно производство за престъпление по чл. 354а, ал.3 от НК. Цялостното документиране на случая продължава под наблюдението на Районна прокуратура – Асеновград.", "date": "2018.11.15", "title": "Пловдив: Криминалисти са разкрили лаборатория за производство на марихуана в туристически комплекс в района на село Мулдава, задържани са трима души"}
{"url": "http://www.focus-news.net/news/2018/11/15/2590789/v-obshtina-kazanlak-shte-se-provede-sreshta-s-predstaviteli-na-hizhi-na-turistichesko-druzhestvo-orlovo-gnezdo-skiori-i-firmi-poddarzhashti-zimnite-saorazheniya-na-vrah-buzludzha.html", "text": "В Община Казанлък предстои да се проведе среща с представители на хижи, на Туристическо дружество „Орлово гнездо”, скиори и фирми, поддържащи зимните съоръжения на връх Бузлуджа, по повод снегопочистването в района през зимните месеци, каза за  Радио „Фокус”  директорът на Общинско предприятие „Комунални дейности и поддръжка на инфраструктурата” Николай Чалъков. Той поясни, че т. нар. панорамен път Бузлуджа – Шипка всяка година се затваря от Агенция „Пътна инфраструктура”, заради големите навявания. „Нашето задължение е да почистваме до там. Но всяка година се получават едни и същи проблеми с бедстващи коли, скиори, деца, автобуси. Община Казанлък има готовност да реагира ида се включи в почистването с каквото може, но собствениците на хижи, имоти, туристическото дружество трябва да се включат, не да чакат на Общината да изпълни нещо, което не е нейно задължение”, заяви Чалъков. \r\nПо отношение на готовността за снегопочистване предстоящите зимни месеци, Чалъков посочи, че е създаден план, като той е обсъден с полицията, пожарната, „Гражданска защита”, създадена е необходимата организация. Общинското предприятие „Комунални дейности и поддръжка на инфраструктурата е сключихло договор за допълнителна техника, която да  бъде в помощ при по-тежки метеорологични условия и според договора ще се заплаща на реално свършена работа. Повече от миналата година са и запаситесъс сол и пясък. Към момента има готова смес от сол и пясък в съответното съотношение около 140 тона. Има още 150 тона допълнително и от миналата година остатък близо 30 тона, общо 180 тона сол, което изисква над 500 тона пясък, който е осигурен. „Така че, когато и да падне сняг, сме готови да реагираме”, каза Чалъков. Осигурен е препаратът „Айсмел”, който не съдържа химически вещества, които увреждат настилката, и който от предприятието използват за почистване на площадното пространство , на парк  „Розариум”, стълбите на парк „Тюлбе” и др.  \r\nПодготвена е достатъчно техника, близо 100 огрибки, разпределени са хората от всички звена на предприятието по участъците, в които ще работят. Ръчно ще се почистват пространствата на автобусните спирки, пред училища и детски градини, пред старческите домове. Близо 120 работници на Общинското предприятие ще почистват ръчно, има и екипи с моторно – превозни средства, които ще ги снабдяват с необходимите материали. В момента се подготвят количества смес, която ще бъде разпределена за почистване на стълбищни и дворни пространства на ясли, детски градини и училища. Два камиона от наличната  техника ще бъдат използвани за ръчно опесъчаване на тротоарите. За почистване на територията само на град Казанлък Общинското предприятие тази година разполага с пет гребла, при три през минали години. Две от тях са комбинирани гребло с опесъчител. Техниката е разпределена по райони, като почистването започва от важните централни улици, следват болницата, Бърза помощ, поликлиниката, пред Полицията, Пожарната и КАТ. След това се почистват кварталите, като винаги приоритет има квартал „Изток”, защото там теренът е по – стръмен, други транспортни средства за почистване се разпределят в кварталите „Васил Левски” и под гарата. \r\n„Всяка година срещаме един и същ проблем за почистване на малките улици, където има спрени автомобили и няма как 4- метрово гребло да влезе в тези улици да почиства. За тази година сме сключили договор за малко тракторче, което е мобилно, с по – малко гребло, което след като почисти площадното пространство и тротоарите в централната градска част, парк „Розариум”, ще бъде пуснато и да почиства и по – малките улици”, отбеляза Чалъков. \r\nЗа почистването на всяко населено място отговаря съответният кмет. В Общината вече са представени сключени договори с фирми, кооперации или частно лице за почистване, гласувани са им специално средства за това, както и да се запасят с необходимите материали.  \r\nОбщината има сключен договор с фирма от Мъглиж, като тази година длъжностни лица ще следят дейностите по почистването на пътищата от фирмата. „Ще се стремим четвъртокласната пътна мрежа, която е приблизително 100 километра да бъде почистена”, каза Чалъков. \r\nСлавяна ГАЙДАРОВА", "date": "2018.11.15", "title": "В Община Казанлък ще се проведе среща с представители на хижи, на Туристическо дружество „Орлово гнездо”, скиори и фирми, поддържащи зимните съоръжения на връх Бузлуджа"}
{"url": "http://www.focus-news.net/news/2018/11/15/2590792/mvr-postignat-e-napredak-otnosno-otsenkata-na-riska-pri-bedstviya.html", "text": "Постигнат е напредък относно оценката на риска при бедствия. Това бе един от изводите по време на провелото се в МВР заседание на Съвета за намаляване на риска при бедствия. На него присъстваха министърът на вътрешните работи Младен Маринов, заместник-министър Красимир Ципов, директорът на Главна дирекция „Пожарна безопасност и защита на населението“ главен комисар Николай Николов, представители на министерства и държавни структури, ангажирани с темата. Това съобщиха от пресцентъра на  МВР . „Климатичните промени всяко година предизвикват бедствия, нанасящи все по-големи щети. Това налага към проблема да се подходи по-отговорно и да се набележат мерки, които да намалят рисковете. В отговор на това е и приетата от Министерския съвет Стратегия за намаляване на риска“, каза в обръщението си към участниците в съвета министър Маринов.  \r\nПо време на заседанието бе отчетено, че до момента е извършено картографиране на рисковете от наводнения, от горски пожари и геоложки риск. Предстои оценка и картографиране на сеизмичния риск, както и разработването на Национален план за защита при бедствия.", "date": "2018.11.15", "title": "МВР: Постигнат е напредък относно оценката на риска при бедствия"}
{"url": "http://www.focus-news.net/news/2018/11/15/2590797/abv-mladezhi-nastoyaha-za-svalyane-na-sanktsiite-sreshtu-rusiya-ot-tribunata-na-evropeyskiya-parlament.html", "text": "От трибуната на Европейския парламент АБВ-Младежи настояха за сваляне на санкциите срещу Русия. Това съобщиха от пресцентъра на  ПП АБВ . Младежите подчертаха, че рестрикционните мерки силно ощетяват  България и редица други държави, както и че са вредни за международните отношения. По думите им подобен подход отдавна е доказал своята неефективност по отношение на постигането на резултати, а и редица европейски държави не се съобразяват с въпросните санкции и провеждат собствена икономическа политика с Русия,  без да се съобразяват с решенията на ЕС.", "date": "2018.11.15", "title": "АБВ-Младежи настояха за сваляне на санкциите срещу Русия от трибуната на Европейския парламент"}
{"url": "http://www.focus-news.net/news/2018/11/15/2590795/zavarshva-uchenieto-poseydon-2018.html", "text": "На 15 ноември 2018 г. е последният ден от морската фаза на българо-румънското противоминно учение \"Посейдон 2018\". Това съобщиха от пресцентъра на  Военноморските сили .  \r\nВсички планирани противоминни действия, въпреки неблагоприятните хидрометеорологични условия, бяха изпълнени успешно и в пълен обем.  \r\nВ дните на море бяха отработени епизоди по провеждане на кораби през предварително протрален канал, съвместни действия на корабите по прехвърляне на товари и буксировка на аварирал кораб.  \r\nЗа целите на учението и с цел гарантиране безопасността на корабоплаването, бяха обследвани райони по нашето крайбрежие за наличието на опасни подводни обекти. \r\nНа 16 ноември 2018 г., след прибиране на корабите в пристанище Бургас и пункт за базиране Бургас, ще се проведе следпоходна конференция, като заключителен етап на учението.", "date": "2018.11.15", "title": "Завършва учението \"Посейдон 2018\""}
{"url": "http://www.focus-news.net/news/2018/11/15/2590791/pg-na-bsp-za-balgariya-shte-podkrepi-vetoto-na-darzhavniya-glava-varhu-zakona-za-korporativnoto-podohodno-oblagane.html", "text": "Ще подкрепим ветото на президента със всички мотиви. Това каза депутатът от ПГ на \"БСП за България\" Георги Търновалийски на заседание на бюджетна комисия, на което се разглежда ветото на държавния глава върху Закона за корпоративното подоходно облагане, предаде репортер на  Агенция „Фокус“ . „С данъка върху старите автомобили няма да бъде постигнат екологичният ефект, който се очаква“, обяви той. „Може да се окаже, че старите автомобили са по-екологични, защото всички са на газ“, коментира Георги Търновалийски. „Щом търсим екологичен ефект, това означава ли, че догодина ще увеличим данъка и на сградите, в които се ползва твърдо гориво“ попита депутатът от БСП. „Начинът, по който се прави данъчната политика, е порочен и трябва да се промени“, обяви той. \r\nБиляна ИВАНОВА", "date": "2018.11.15", "title": "ПГ на \"БСП за България\" ще подкрепи ветото на държавния глава върху Закона за корпоративното подоходно облагане"}
{"url": "http://www.focus-news.net/news/2018/11/15/2590799/shumen-trima-dushi-sa-zaginali-pri-tezhka-katastrofa-na-obshtinski-pat-v-rayona-na-selo-kamenyak.html", "text": "Тежка катастрофа е станала в района на село Каменяк. За инцидента на общински път около прелеза след село Хитрино потвърдиха за  Радио „Фокус“-Шумен  от ОДМВР-Шумен. Според първоначалната информация има трима загинали. Сигналът за катастрофата е бил подаден в 15.06 часа. Полицейски служители са на мястото на инцидента. Работи се по изясняване на обстоятелствата и причината за тежкото пътно произшествие.", "date": "2018.11.15", "title": "Шумен: Трима души са загинали при тежка катастрофа на общински път в района на село Каменяк"}
{"url": "http://www.focus-news.net/news/2018/11/15/2590800/ministar-predsedatelyat-boyko-borisov-shte-uchastva-v-tretata-sreshta-na-visoko-ravnishte-v-solun.html", "text": "Министър-председателят Бойко Борисов ще бъде в Гърция за участие в Третата среща на високо равнище в Солун, която ще се проведе на 15 и 16 ноември. Това съобщиха от  правителствената информационна служба . Форумът се организира от Съюза на индустриалците на Северна Гърция и се домакинства от премиера на страната Алексис Ципрас. В срещата ще участват и министър-председателят на Сърбия Ана Бърнабич, вицепремиерът на Румъния Ана Бирчал, както и министри от региона. \r\nОсновната тема на тазгодишния форум е европейската перспектива, свързаността, индустриалното развитие и сътрудничеството със Западните Балкани. Тя ще бъде продължение на разговорите от Четиристранната среща на високо равнище между България, Гърция, Румъния и Сърбия, проведена на 2 ноември във Варна и ще даде възможност на четирите страни да запознаят представителите на бизнеса и международните финансови институции с конкретни проекти и идеи за развитието на региона.  \r\nВ делегацията на министър-председателя Бойко Борисов ще бъде министърът на транспорта, информационните технологии и съобщенията Росен Желязков.", "date": "2018.11.15", "title": "Министър-председателят Бойко Борисов ще участва в Третата среща на високо равнище в Солун"}
{"url": "http://www.focus-news.net/news/2018/11/15/2590794/bpga-predlaga-merki-za-namalyavane-tsenite-na-gorivata.html", "text": "Вицепремиерът Томислав Дончев и представители на Българската петролна и газова асоциация (БПГА) проведоха работна среща, съобщиха от пресцентъра на (БПГА). Членовете на Асоциацията заявиха, че бидейки български предприятия, които работят от десетилетия и ще продължат да работят в България, са съпричастни към проблемите на българските граждани, които са и техни клиенти. Като едни от най-големите инвеститори в България, петролните компании напълно разбират отговорността си пред потребителите на горива в страната. Осъзнавайки сложността на момента, фирмите от бранша работят и ще продължат да работят с минимална печалба. \r\nНа срещата с вицепремиера Томислав Дончев бяха обсъдени мерки, които биха повлияли на цената на горивата, както и за по-голяма прозрачност в бранша. \r\nИзхождайки от положителния опит в някои европейски държави – например Австрия и Германия, Асоциацията предложи чрез промяна в режима през зимния период да се спре влагането на биодобавка, тъй като тя е двойно по-скъпа спрямо цената на самото гориво. Това може да стане, без да се нарушава общото задължение на България в изпълнение на своите цели за влагане на биокомпоненти, произтичащи от европейското законодателство.  \r\nКомпаниите, членове на БПГА, са готови да обсъждат промяна на корпоративните си стандарти с цел намаляването на разходите за издръжка. \r\nНа срещата бяха предложени и мерки с цел по-голяма прозрачност на бранша. БПГА потърси съдействие от правителството за разговори с Комисията за защита на конкуренцията, така че фирмите да могат да публикуват себестойността на продуктите си, за да има яснота в обществото за съществуващите маржове. Тази мярка трябва да важи за всички участници на пазара, в това число и за т. нар. ведомствени бензиностанции. \r\nБПГА предлага също така при извършване на проверки от страна на държавни органи да се обявяват конкретно проверените обекти, както и нарушенията, които те са извършили.  \r\nЯсно съзнавайки, че проблемът със съществуването на сива икономика и контрабанда в сектора не е решен напълно, представителите на БПГА настояват за мерки в тази насока и за влизането в действие в срок на Закона за административното регулиране на икономическите дейности, свързани с нефт и продукти от нефтен произход. \r\nКомпаниите, членуващи в БПГА, биха искали да изразят пред представителите на политическата общност категоричното си мнение, че решаването на политически и обществени проблеми не може да става за сметка на дискредитирането на цели браншове от българската икономика. \r\nБПГА още веднъж заявява, че просперитетът на държавата и обществото се гради в условията на политическа стабилност и икономическа предвидимост.", "date": "2018.11.15", "title": "БПГА предлага мерки за намаляване цените на горивата"}
{"url": "http://www.focus-news.net/news/2018/11/15/2590798/vodeshtata-byudzhetna-komisiya-othvarli-prezidentskoto-veto-varhu-danachnite-zakoni.html", "text": "Водещата парламентарна комисия по бюджет и финанси отхвърли ветото на президента Румен Радев върху Закона за корпоративното подоходно облагане, предаде репортер на  Агенция „Фокус“ . „За“ повторното приемане на промените в закона гласуваха 12 депутати, 9 бяха „против“.  \r\nПоследните промени в закона бяха приети от депутатите на 7 ноември, а държавният глава ги върна за ново обсъждане на 13 ноември. През Закона за корпоративното подоходно облагане парламентът измени и редица други данъчни закони. Президентът изрази несъгласие с данъка върху автомобилите, а именно по-старите да плащат повече. Това според президента няма да стимулира замяната на старите автомобили с по-нови и няма да доведе до екологичен ефект. Румен Радев апелира, че с мярката данъчната тежест ще се стовари върху гражданите с ниски и средни доходи, както и върху малкия и средния бизнес.  \r\nДържавният глава е против удължаването от 2 на 4 години на срока, в който общините трябва да се подготвят за реформата за таксата върху битовите отпадъци. Той не е съгласен и с въвеждането на по-високи данъчни ставки за имоти в населени места от Списъка на курортите в България. Румен Радев не споделя виждането за преобразуване на митниците в териториални дирекции.  \r\nРешението на президента дойде на фона на вълна от протести срещу поскъпването на цените на горивата и данъците. \r\nОчаква се ПГ на ГЕРБ да гласуват „за“ повторното приемане на промените в Закона за корпоративното подоходно облагане. ПГ на ДПС и БСП да подкрепят президентското вето. \r\nБиляна ИВАНОВА", "date": "2018.11.15", "title": "Водещата бюджетна комисия отхвърли президентското вето върху данъчните закони"}
{"url": "http://www.focus-news.net/news/2018/11/15/2590801/shumen-okrazhnata-prokuratura-rakovodi-dosadebno-proizvodstvo-za-tezhkoto-patnotransportno-proizshestvie-s-trima-zaginali.html", "text": "Окръжната прокуратура в Шумен ръководи досъдебно производство за тежък пътен инцидент с трима загинали. Това съобщиха от пресцентъра на  Апелативна прокуратура – Варна . Днес между Хитрино и Каменяк лек автомобил е самокатастрофирал. Загинал е водачът и двамата му спътници.  \r\nВ момента се извършва оглед на местопроизшествието. Разследването по случая трябва да изясни причините и обстоятелствата, довели до тежкото пътнотранспортно произшествие с тримата загинали.", "date": "2018.11.15", "title": "Шумен: Окръжната прокуратура ръководи досъдебно производство за тежкото пътнотранспортно произшествие с трима загинали"}
{"url": "http://www.focus-news.net/news/2018/11/15/2590802/georgi-ikonomov-kmet-na-bansko-rabotim-varhu-ideya-za-izgrazhdaneto-na-sportna-baza-v-mestnostta-durovo-blato.html", "text": "Работим върху идея за изграждането на спортна база в местността „Дурово блато“. Това каза за  Радио „Фокус“-Пирин  Георги Икономов, кмет на Община Банско. Той обясни, че имотите в този район, които са собственост на Общината, са били апортирани в активите на една фирма преди 10-12 години. По думите му тогавашното управление е представило грандиозни проекти, от които обаче нищо освен анонсирането, не се е реализирало. Градоначалникът уточни, че по тази причина се е наложило Общината да води дела в продължение на 2-3 години, за да си възстанови собствеността върху терените. Георги Икономов посочи, че става дума за над 60 дка площ. Според него на град като Банско са му необходими футболни игрища с малки трибуни, с модерни съблекални и един голям буферен паркинг, който да се използва както като градски, така и за да се паркират автомобилите по време на спортните мероприятия.  \r\nТой заяви, че се предвижда изграждане на 3 футболни игрища и 2 тенис корта, като в момента е в ход процедура по изготвяне на екологична оценка, която ще приключи всеки момент и ще даде възможност да се пристъпи към проектиране. Кметът на Община Банско отбеляза, че не е уточнен въпросът с финансирането. „Знам, че обществената нагласа е за изцяло общинска собственост на този тип съоръжения. Хората искат всички спортни зали и футболни игрища да бъдат общински, но аз като градоначалник съм на съвсем друго мнение. Изграждането на тези обекти може и е правилно да бъде частна инициатива. Как го виждам – щом сменим предназначението на имотите и приемем подробния устройствен план за игрищата, да потърсим фирма, която професионално се занимава с организирането на спортни мероприятия“, коментира той.  \r\nГеорги Икономов допълни, че по всяка вероятност ще обявят процедура за отстъпено право на строеж – инвестицията в строителството да бъде частна, но с ангажименти за ползване за 10, 20 или 30 години. „Какъв е другият вариант? Дори да приемем, че ще намерим финансиране за строителството, ще дойде трудният въпрос за поддръжката и експлоатирането на базата, нейната заетост. Всичко това са неприсъщи на една община дейности и имаме много примери за провалени такива проекти. Има толкова празни спортни зали в страната – стоят закрити, защото не могат да бъдат поддържани от общините, едни паметници на лошото управление. Не искам такова нещо да се случва при нас, а за да го предотвратя просто трябва да дадем възможност на бизнеса да ги управлява по най-добрия начин за него“, добави още той. \r\nНатали СТЕФАНОВА", "date": "2018.11.15", "title": "Георги Икономов, кмет на Банско: Работим върху идея за изграждането на спортна база в местността „Дурово блато“"}
{"url": "http://www.focus-news.net/news/2018/11/15/2590790/pg-na-dps-shte-podkrepi-prezidentskoto-veto-varhu-zakona-za-korporativnoto-podohodno-oblagane.html", "text": "Ще подкрепим ветото на президента, това е решение на парламентарната ни група. Това каза зам.-председателят на ПГ на ДПС Йордан Цонев на заседание на бюджетна комисия, на което се разглежда ветото на държавния глава върху Закона за корпоративното подоходно облагане, предаде репортер на  Агенция „Фокус“ . „В зала и в комисия подкрепихме предложенията за преструктуриране на митниците. Ако те не бяха правени между двете четения, нямаше да се стигне до това“, обясни той и допълни, че до ветото върху Закона за митниците през Закона за корпоративното подоходно облагане се е стигнало, защото предложението е внесено в последния момент и е изтекъл срокът за промяна. „Последните години компрометираме законодателния процес по отношение на данъчните закони“, обяви Йордан Цонев и заяви, че това не е добра практика, защото има достатъчно време те да се внесат. „Ако не беше тази практика, сега може би нямаше да има вето върху 5 данъчни закона, а върху 2“, коментира той. „В тази комисия съм от 1997 година, не е добре за нас самите нещата да се обръщат с главата надолу“, каза още Йордан Цонев. \r\nБиляна ИВАНОВА", "date": "2018.11.15", "title": "ПГ на ДПС ще подкрепи президентското вето върху Закона за корпоративното подоходно облагане"}
{"url": "http://www.focus-news.net/news/2018/11/15/2590793/pg-na-gerb-shte-glasuva-za-zakona-za-korporativnoto-podohodno-oblagane-i-protiv-prezidentskoto-veto.html", "text": "Ще подкрепим законопроекта, приет от НС и няма да подкрепим ветото. Това каза депутатът от ПГ на ГЕРБ и председател на бюджетна комисия Менда Стоянова на заседание комисията, на което се разглежда ветото на държавния глава върху Закона за корпоративното подоходно облагане, предаде репортер на  Агенция „Фокус“ . „Считаме, че промяната, която касае данъка върху автомобилите е в правилната посока“, заяви тя. „Тя дава възможност на общините да управляват своите приходи и разходи в частта от ангажиментите им към замърсяването на въздуха. Това е само една мярка в посока решаване на проблема“, обясни Менда Стоянова. Тя уточни, че месечното увеличение на данъка ще бъде под цената на една кутия цигари. „Автомобилите с по-голяма мощност ще плащат по-висок данък“, каза още Менда Стоянова. \r\nБиляна ИВАНОВА", "date": "2018.11.15", "title": "ПГ на ГЕРБ ще гласува \"зa\" Закона за корпоративното подоходно облагане и против президентското вето"}
{"url": "http://www.focus-news.net/news/2018/11/15/2590796/plyus-info-makedoniya-mile-yanakievski-poiskal-amnistiya-ot-ivanov.html", "text": "Бившият министър на транспорта в правителствата на Никола Груевски Миле Янакиевски е искал чрез посредник амнистия от президента на страната Георги Иванов за всички лица, които са „преследвани“ от Специализираната прокуратура, пише в служебна бележка на Службата за сигурност и контраразузнаване (УБК), въз основа на която е взето решение ексминистърът да бъде задържан под стража, предава  скопското електронно издание „Плюс инфо“ . \r\nСпоред изпратената от Министерството на вътрешните работи на Македония бележка до Специализираната прокуратура, срещата на посредника с председателя е била по инициатива на бившия министър.  \r\nНа разговора президентът категорично е отказал да амнистира Янакиевски с обяснение, че няма намерение да се намесва в работата на съда. \r\nСлед срещата, както се предполага, посредникът се видял с бившия министър, който му казал, че амнистията е последният шанс да се спаси от отговорност. \r\nСъщо така, според информацията, Янакиевски е казал, че има банкови сметки в чужбина, което би улеснило бягството, което той би предприел ако не получи амнистия. \r\nПревод и редакция:", "date": "2018.11.15", "title": "„Плюс инфо“ (Македония): Миле Янакиевски поискал амнистия от Иванов"}
{"url": "http://www.focus-news.net/news/2018/11/15/2590804/api-vazstanoveno-e-dvizhenieto-prez-prohod-troyanski-za-mps-nad-12-t.html", "text": "Възстановено e движението през проход \"Троянски\" за МПС над 12 т. Това съобщиха от пресцентъра на  Агенция \"Пътна инфраструктура\" .   \r\nТрафикът на тежкотоварни автомобили беше временно ограничен поради влошени метеорологични условия.", "date": "2018.11.15", "title": "АПИ: Възстановено e движението през проход \"Троянски\" за МПС над 12 т."}
{"url": "http://www.focus-news.net/news/2018/11/15/2590805/otets-doncho-aleksandrov-hram-sv-atanasiy-varna-postat-ne-e-samo-telesen-a-i-duhoven.html", "text": "Ограничаването на храната е средство хората да се преборят с плътските си грехове, да смирят тялото си. Но те трябва да дадат приоритет на своя дух. Затова постът не е само телесен, а и духовен. Това коментира за  Радио „Фокус“ – Варна  ставрофорен иконом Дончо Александров от храма „Св. Атанасий“. Според него постът означава да се откажем от всяко зло, да се борим с гнева си, с лъжата и всичко, онова духовно от което страдаме всекидневно, да имаме добри отношения с всички около нас, да бъдем милосърдни, да помагаме, да имаме очи за човешката болка, нещастия и скърби.  \r\n„Т. е., ние трябва да бъдем изведени в едно духовно състояние, в което, не затворени в себе си и не егоистично мислейки за своето спасение, а привличащи хората към нас, да даруваме утешение, радост и мир. Това е стремежът към поста“, каза още отец Дончо Александров. Той припомни, че в дните на Рождественския пост, християните се подготвят да посрещнат сърдечно и радостно раждането на Спасителя Исус Христос. „Това значи, че трябва да се подготвим, очиствайки своята душа, пречиствайки своето тяло. Постът не е цел, а средство чрез което да се очистим от греховете си, но и да се доближим до Бога, и до своя ближен“, отбеляза свещеника. Според него хората трябва да  отхвърлят от живота си злобата завистта, гнева и всичко, което пречи да бъдат истински християни в този свят. „Към това трябва да се придържаме, към това трябва да се стремим и тогава постът има духовна полза за нас, съединен с това да живеем в църквата, да участваме в тайнствата като свето причастие и света изповед, които още повече ни приближават към Бога“, допълни отец Дончо Александров. \r\nДиана СТОЕВА", "date": "2018.11.15", "title": "Отец Дончо Александров, храм „Св. Атанасий“ – Варна: Постът не е само телесен, а и духовен"}
{"url": "http://www.focus-news.net/news/2018/11/15/2590809/shumen-okrazhniyat-sad-izmeni-nay-tezhkata-myarka-zadarzhane-pod-strazha-v-domashen-arest-spryamo-telefonen-izmamnik.html", "text": "Въззивен състав на Окръжен съд–Шумен измени най-тежката мярка „Задържане под стража“ по отношение на обвиняемия Я.Янков по досъдебно производство водено за телефонни измами с „Домашен арест“. Това съобщиха от пресцентъра на  Окръжен съд-Шумен .  \r\nСъдът при проверка законността на първоначално взетата мярка за неотклонение, прие, че към настоящия момент от доказателствата по делото, може да се направи обосновано предположение, че Янков е съпричастен към извършването на престъплението, за което е привлечен като обвиняем. Констатирано бе, че правилно районният съд е обсъдил и наличието на втората изискуема по закон предпоставка за вземането на най-тежката мярка за неотклонение, а именно наличието на реална опасност на извърши престъпление. Янков е с чисто съдебно минало, има новородено дете, постоянен адрес на който пребивава, липсват данни за наличие на висящи наказателни производства, което от своя страна мотивира въззивният съд да приеме, че най-адекватната мярка за неотклонение по отношение на това лице е „Домашен арест“. \r\nВъззивно дело за изменение на наложена мярка „Задържане под стража“ бе разгледана също днес Окръжния съд в Шумен и по отношение на другия обвиняем по същото дело Т. Йорданов. Защитата на обвиняемия атакува определението на първата инстанция, с което е оставено без уважение искането на Йорданов за изменение на взетата по отношение на него най-тежка мярка за неотклонение с по-лека. \r\nВъззивният съд прие, че от доказателствата по делото може да се направи мотивирано предположение обвиняемият да е извършил престъплението, за което му е предявено обвинение, както и, че е налице реална опасност да извърши престъпление. На тези основания, подробно мотивирани в съдебният акт, Окръжният съд потвърди определението на РС-Шумен.  \r\nПостановен е едномесечен срок, в който не може да бъде депозирано пред съда ново искане за изменение на мярката за неотклонение. \r\nОпределенията на Окръжен съд – Шумен са окончателни и не подлежат на обжалване и протестиране.", "date": "2018.11.15", "title": "Шумен: Окръжният съд измени най-тежката мярка \"Задържане под стража\" в \"Домашен арест\" спрямо телефонен измамник"}
{"url": "http://www.focus-news.net/news/2018/11/15/2590810/plovdiv-predsedatelyat-na-pg-na-gerb-tsvetan-tsvetanov-shte-poseti-rakovski-na-16-noemvri.html", "text": "Председателят на ПГ на ГЕРБ и зам.-председател на партията Цветан Цветанов ще посети гр. Раковски на 16 ноември 2018 г. (петък). Това съобщиха от пресцентъра на  ПП ГЕРБ . \r\nВ 15.00 часа Цветан Цветанов ще участва в церемонията по откриването на разширението на МБАЛ “Раковски“. \r\nЧас по-късно председателят на ПГ на ГЕРБ ще се срещне с католическите свещеници от общината в читалище „Св.Св. Кирил и Методий“ в кв. „Генерал Николаево“ в Раковски. \r\nВ 16.30 Цветан Цветанов ще се срещне с представители на птицевъдите в община Раковски, като мястото на срещата отново ще бъде читалище „Св. Св. Кирил и Методий“. \r\nВ 17.00 часа зам.-председателят на ГЕРБ ще разговаря с членове и симпатизанти на ГЕРБ-Раковски. Срещата ще бъде в читалище „Св. Св. Кирил и Методий“.", "date": "2018.11.15", "title": "Пловдив: Председателят на ПГ на ГЕРБ Цветан Цветанов ще посети Раковски на 16 ноември"}
{"url": "http://www.focus-news.net/news/2018/11/15/2590807/vladimir-putin-zapadat-tryabva-da-osadi-politicheskite-ubiystva-a-ne-izborite-v-donbas.html", "text": "Руският президент Владимир Путин смята, че западните страни трябва да осъдят не изборите в Донбас, а случващите се там политически убийства. Той заяви това на пресконференция след края на Източноазиатската среща на върха в Сингапур, предава  ТАСС . \r\nПо мнението на руския държавен глава, изборите в Донбас са били неизбежни, защото това е реакция на живеещите там хора на политическата ситуация в страната. Путин отбеляза сущо, че в момента е безсмислено да се провеждат срещи в нормандския формат, защото в Украйна е в ход предизборна кампания. \r\n„Въобще, до момента настоящите украински власти не са проявили никакво желание да изпълняват минските споразумения и те не правят нищо за прилагането на тези договорки, не се случва нищо“, констатира Путин. „Даже Законът за специалния статут на Донбас, който бе приет от парламента на Украйна, до сега не е влязъл в сила, а това е ключов елемент за разрешаването на ситуацията“. Руският президент посочи, че всички чакат Русия да изпълни минските споразумения, но не забелязват, че киевските власти не правят нищо. \r\nОсвен това руският лидер подчерта, че Москва ще работи с новата власт в Украйна, каквато и да е тя и че няма друго решение на конфликта, освен мирно. \r\nПутин смята, че властта в Украйна не е способна да направи каквото и да е за разрешаване на ситуацията в югоизточната част на страната. „Според мен – не. Докато такива хора са на власт в Киев, едва ли можем да разчитаме на мирно разрешение на въпросите на тези територии“, заяви той. \r\nПревод и редакция:", "date": "2018.11.15", "title": "Владимир Путин: Западът трябва да осъди политическите убийства, а не изборите в Донбас"}
{"url": "http://www.focus-news.net/news/2018/11/15/2590808/pazardzhik-na-teritoriyata-na-obshtina-belovo-se-izvarshva-razdelno-sabirane-na-otpadatsite.html", "text": "На територията на община Белово извършваме разделно събиране на отпадъците, каза за  Радио „Фокус“ – Пазарджик   Сийка Калайджийска, управител и еколог в Бюджетна дейност „Чистота“ в Община Белово. По думите й хората имат желанието и волята да се включват в този модел на сметосъбиране и то за сега е успешно. Освен това Общината е закупила и нови съдове за смет – 1 100 литрови, тип „бобър“. „Закупени са общо 500 „бобри“, като тенденцията е в бъдеще и разделното събиране на отпадъци да бъде общинско. Предстои закупуването и на нов камион за сметосъбиране“, коментира Калайджийска. Тя уточни, че общинското предприятие се справя успешно с дейностите по събирането на сметта и е създадена добра организация. \r\nВаня НИКОЛОВА", "date": "2018.11.15", "title": "Пазарджик: На територията на община Белово се извършва разделно събиране на отпадъците"}
{"url": "http://www.focus-news.net/news/2018/11/15/2590806/bisera-borisova-psiholog-strahat-ot-vloshavane-na-zdravoslovnoto-sastoyanie-dori-nastapvaneto-na-smart-e-silen-motivator-za-mnogo-hora-iskashti-da-otkazhat-tsigarite.html", "text": "Страхът от влошаване на здравословното състояние, дори настъпването на смърт, е силен мотиватор за много хора, искащи да откажат цигарите. Това каза за  Радио „Фокус“ – Пирин  психологът Бисера Борисова по повод Международния ден без тютюнопушене. Тя коментира, че поради тази причина много хора търсят съдействие от специалисти, когато решат, че искат да откажат цигарите, но не могат да се справят сами.  \r\n„Това е съвсем нормално, защото не е лесно един навик да се изкорени. Определено психотерапията и хипнотерапията може да помогне и да намали първоначалните отрицателни усещания, които всеки един пушач  изпитва при отказа от цигари“, каза още Борисова. По думите ѝ психолозите могат да помогнат в борбата с този навик, но най-важното е човекът, който търси помощ и подкрепа да бъде мотивиран да спре цигарите. „В този ред на мисли, то определено страха е силен мотиватор, въпреки че аз съм против това и като професионалист, и като човек. Моделът, който аз използвам при моите клиенти е да ги накарам да се стремят към нещо положително, да ги мотивирам, а не да ги карам да се страхуват от това, че могат да се разболеят или прочие. Има много начини да се разболеем и едва ли само цигарите причиняват проблеми със здравето“, коментира Борисова.  \r\nТя заяви, че трябва да се търси път към това дадения човек да бъде мотивиран за един по-добър живот и жизнен стандарт. „Тоест начина е чрез „Мотивация към“ – да имаме един по-добър и продуктивен живот. И наистина когато откажем цигарите много бързо се усещат промените – прилива на енергия и сила, така че много пушачи, които са се страхували да спрат цигарите, спирайки ги веднага започват да усещат положителните неща, които се случват с живота им и това ги прави щастливи и ги мотивира да не посягат към кутията какво и да се случи. Така че лично според мен това е по-добрия начин. Да, страхът също е средство, но той може да доведе до едно много силно психично напрежение от това, че например последната цигара може да ни разболее от рак или друга болест, което пък в крайна сметка прави човека нестабилен в психо-емоционално състояние, което по скоро го тласка отново да запали цигарата“, уточни Борисова.  \r\nПсихологът подчерта, че не е невъзможно даден човек да се откаже от цигарите и не е толкова трудно, колко си мислят много хора. „Най-важното е да се намери индивидуален подход към всеки един пушач, защото не при всички работи едно и  също. Някои казват: „От днес хвърлям кутията и повече няма да посягам към цигарите“ – така и става, но при други напракитика същото бива непосилно. Така че наистина е хубаво ако сме решили да спираме цигарите да се посъветваме със специалист“, допълни Борисова. \r\nЛивия НИНОВА", "date": "2018.11.15", "title": "Бисера Борисова, психолог: Страхът от влошаване на здравословното състояние, дори настъпването на смърт, е силен мотиватор за много хора, искащи да откажат цигарите"}
{"url": "http://www.focus-news.net/news/2018/11/15/2590811/sedmichen-byuletin-ek.html", "text": "Уважаеми колеги, \r\nВ навечерието на 11-ия Европейски ден на осведомеността относно антибиотиците Европейската комисия публикува резултатите от ново проучване на Евробарометър на обществената осведоменост относно антибиотиците и общите тенденции при тяхната употреба. \r\nСпоред проучването е налице положително развитие при употребата на антибиотици: 32 % от анкетираните отбелязаха, че са вземали антибиотици през последните дванадесет месеца, спрямо 40 % при проучването от 2009 г. В много от тези случаи обаче приемът на антибиотици е бил ненужен: в 20 % от случаите те са ползвани против грип или настинка, а в 7 % — без медицинско предписание. 66 % от отговорилите знаят, че антибиотиците не са лекарство против настинка, а 43 % от тях са осведомени, че антибиотиците не са ефикасно средство против вируси. Над две трети от хората биха искали да получат повече информация за антибиотиците. \r\nРезултатите от проучването на Евробарометър и от доклада на Европейския център за профилактика и контрол върху заболяванията (ECDC) ще бъдат представени днес в Брюксел на конференцията по случай Европейския ден на осведомеността относно антибиотиците „Едно здраве“ за ефикасни антибиотици“. \r\nПрез последните 15 години ЕС заемаше челни позиции в борбата с антимикробната резистентност. Миналата година бе приет нов, всеобхватен план за действие на ЕС относно антимикробната резистентност, в който са заложени целите на Комисията за борба с резистентността в контекста на политиките за здравето на човека и на животните и за околната среда. \r\nВажен момент ще бъде приемането на европейския законодателен акт относно ветеринарномедицинските продукти и медикаментозните фуражи, в който се определя широк набор от конкретни мерки за борба с антимикробната резистентност и за насърчаване на разумната и отговорна употреба на антимикробни средства. От 2022 г. в ЕС ще бъде забранено използването на антимикробни средства за стимулиране на растежа на животните, както и превантивната им употреба чрез медикаментозни фуражи и при определени групи животни. Ще има и ограничения по отношение на метафилактичната употреба на антимикробни средства, както и възможност за запазване на някои от тях за употреба само при хората. Освен това при износа на стоки за ЕС държавите извън Съюза ще трябва да спазват забраната за използване на антимикробни средства за стимулиране на растежа, както и ограниченията относно антимикробните средства, предназначени само за хора. По този начин с новите правила на ЕС ще се подобри защитата на европейските потребители от риска от разпространяване на антимикробната резистентност чрез вноса на животни или на продукти от животински произход. \r\nПредвид факта, че антимикробната резистентност е сериозно предизвикателство в ЕС, така и в световен план, международното сътрудничество е от първостепенно значение. ЕС ще продължи да подкрепя сътрудничеството и подобряването на насоките относно антимикробната резистентност в съответните международни организации (като СЗО, OIE, ФАО) и ще продължи да заема активна и водеща роля в работата на Г-20. \r\nКонтекст \r\nАнтимикробната резистентност е резистентността на даден микроорганизъм към антимикробно лекарство, към което първоначално той е бил чувствителен. Тя се развива по естествен път в природата, но явлението е достигнало огромни мащаби поради прекомерната и неправилна употреба на антимикробни лекарства и недостатъчния контрол по отношение на инфекциите и хигиенните практики при хората и животните. По данни от неотдавна публикувано в Lancet проучване на Европейския център за профилактика и контрол върху заболяванията (ECDC) и „Групата за сътрудничество в областта на антимикробната резистентност“, през 2015 г. инфекциите с резистентни към антибиотици бактерии вероятно са причинили 33 000 смъртни случая в Европа. \r\nБорбата с антимикробната резистентност не само води до по-добро здраве, но и носи голяма икономическа полза. В доклада на ОИСР, публикуван по-рано този месец (с подкрепата на Комисията и на ECDC), се предвижда, че ако положим повече усилия за борба с антимикробната резистентност, можем да спестим до 4,8 милиарда долара годишно в Европа, Северна Америка и Австралия. \r\nЕвропейският ден на осведомеността относно антибиотиците е европейска здравна инициатива, координирана от Европейския център за профилактика и контрол върху заболяванията (ECDC) в партньорство с Европейската комисия. Тя има за цел да осигури платформа и подкрепа за националните кампании за борба с антимикробната резистентност, и по-специално за разумната употреба на антибиотици. \r\nЗа повече информация \r\nСпециално издание № 478 на Евробарометър относно антимикробната резистентност \r\nПолитика на ЕС по отношение на антимикробната резистентност: http://ec.europa.eu/dgs/health_food-safety/amr/index_en.htm \r\nПовишаване на осведомеността: https://antibiotic.ecdc.europa.eu/bg \r\nВ прикачения документ ще откриете данните в проучването за България. \r\nС уважение, \r\nОтдел \"Преса и медии\" \r\nПредставителство на ЕК в България", "date": "2018.11.15", "title": "Седмичен бюлетин ЕК"}
{"url": "http://www.focus-news.net/news/2018/11/15/2590813/mvr-dvama-izvarshiteli-na-domovi-krazhbi-sa-zadarzhani-pri-spetsializirana-operatsiya-na-sluzhiteli-ot-gdnp-odmvr-yambol-i-odmvr-stara-zagora.html", "text": "На 14 ноември служители от ГДНП и ОДМВР – Ямбол предприемат незабавни оперативно-издирвателни мероприятия след сигнал за извършена кражба от апартамент в ямболския комплекс „Диана“. В жилището е проникнато в обедните часове, чрез използване на специално техническо средство и са отнети пари. Това съобщиха от пресцентъра на  МВР . В хода проведените полицейските действия, координирани от ГДНП, сектор „Престъпления против собствеността“, около 3 часа по-късно в град София са установени и задържани двама, за които има данни, че са съпричастни към деянието – на 49 и 44 години. В рамките на операцията са извършени претърсване и изземване в лекия автомобил, ползван от задържаните, както и на обитаваните от тях имоти. Установени са инкриминираните предмети, обект на кражбата от жилището в Ямбол.  \r\nДнес в хода на разследването, водено в РУ-Ямбол, двамата са привлечени в качеството им на обвиняеми за извършено престъпление. 49-годишният е привлечен в качеството му на обвиняем по чл. 195, ал1, т. 4, 5 и 7, във вр. със чл. 194, вр. с чл. 28, ал 1 от НК, а 44-годишният ще отговаря по чл.195, ал.1, т. 4 и 5, вр. чл. 194 от НК. С прокурорско постановление двамата са задържани за срок от 72 часа. Работата по случая продължава под надзора на Районната прокуратура – Ямбол. Извършва се проверка за съпричастността на задържаните и към други престъпления, извършени по идентичен начин на територията на областта и в страната.", "date": "2018.11.15", "title": "МВР: Двама извършители на домови кражби са задържани при специализирана операция на служители от ГДНП, ОДМВР-Ямбол и ОДМВР-Стара Загора"}
{"url": "http://www.focus-news.net/news/2018/11/15/2590812/kyustendil-oblastnata-komisiya-po-bezopasnost-na-dvizhenieto-obsadi-dopalnitelni-merki-za-namalyavane-na-intsidentite-po-patishtata-do-2020-godina.html", "text": "Областната комисия по безопасност на движението в Кюстендил обсъди допълнителни мерки за намаляване на инцидентите по пътищата до 2020 година, предаде репортер на  Радио „Фокус” – Кюстендил . Заседанието беше председателствано от зам.-областния управител на Кюстендил Райчо Цветин. На срещата присъстваха представители на общините в областта, на сектор „Пътна полиция”, Регионално управление на образованието, Областно пътно управление, Държавна автомобилна инспекция и на други регионални структури в областта. Основната точка на заседанието бяха мерките за подобряване на пътната безопасност до 2020 година.  \r\nМерките касаят широк кръг от дейности. Началникът на сектор „Пътна полиция” Радослав Боююклийски посочи най-важните от гледна точка на представлявана от него структура. Предложенията са за усъвършенстване на контролната дейност и ускорено увеличаване на техническите средства за контрол на скоростният режим. Другото предложение е изграждане на единен център за обработка на получената информация от техническите средства. Другата идея е да се намали ограничението на скоростта в населените места до 40 километра в час. Предложени са увеличения на наказанията и мерките при превишаване на скоростта. Идеята е да се намали и максимално разрешената скорост в извън населените места на 80 километра в час. Сред останалите мерки са допълнително обезопасяване на крайпътните средства за реклама, както и обръщане на внимание върху изкуствените неравности по пътното платно. Всяка една от институциите трябва да подаде писмено своите мнения и допълнителни предложения за мерки, а срокът е до 16 ноември. \r\nВенцеслав ИЛЧЕВ", "date": "2018.11.15", "title": "Кюстендил: Областната комисия по безопасност на движението обсъди допълнителни мерки за намаляване на инцидентите по пътищата до 2020 година"}
{"url": "http://www.focus-news.net/news/2018/11/15/2590815/oblastna-administratsiya-sliven-vecher-za-spasyavaneto-na-evreite-v-balgariya-se-prevarna-v-praznik-na-kulturnoto-raznoobrazie.html", "text": "75-годишнината от спасяването на евреите в България бе тема на среща в общинската зала „Май”, която привлече интереса на десетки граждани, възрастни и деца от Сливен. Това съобщиха от  Областна администрация-Сливен . Организатори на събитието, провело се по инициатива на областната администрация, бяха читалище „Дружба – 1933” и Регионалната организация на евреите „Шалом”, с подкрепата на общината. Учениците Петко Люцканов и Теодор Георгиев от ППМГ „Д.Чинтулов” представиха изследванията си „Концлагерите и окончателното решение на еврейския въпрос” и „Спасяването на българските евреи от Холокоста”. Интерес предизвика и презентацията на преподавателката им по философия Стефка Генчева „Как е възможно това от човешка гледна точка?”. \r\nВечерта се превърна в празник на културното многообразие и приятелството. С активното участие на децата от 4-е клас от СУ „К.Константинов”, певческата група „Градски хубавелки” и клуб „Мъниста” към читалището бяха представени български и еврейски песни и танци. Мария Петрова от клуб „Ритъм” трогна публиката с изпълнението на песента „Евкалиптова гора”. Светослав Гавазов представи фотоизложбата си от Израел. С участието на деца всяка снимка беше „разказана” на публиката. Организаторите показаха традиционни вещи и атрибути, които се ползват и тачат на празник във всеки еврейски дом. \r\nСрещата бе част от серията събития, които се проведоха в Сливенска област по повод годишнината от спасяването на евреите в България. Зам. председателят на Националната организация „Шалом” Красимира Готева прочете поздравителен адрес от председателя доц.д-р Александър Оскар до областния управител Чавдар Божурски, РУО, кмета Стефан Радев и организаторите. „Поредицата от тези събития допринесе изключително много за повишаване на знанията на голяма част от българския народ по теми, по които към този момент е имало бегла представа”, каза от своя страна председателката на „Шалом”-Сливен Юлия Гавазова и подчерта, че провелата се среща е поредно доказателство как хора от различни етноси могат да живеят в мир, разбирателство и да се забавляват заедно. От името на областния управител поздравление поднесе зам.областният управител Димитринка Петкова. \r\nВечерта завърши с дегустация на традиционния за еврейската кухня специалитет „бурекас”, приготвен от семейство Рандеви от Сливен. \r\nСъбитието бе в изпълнение на работната програма за Комуникационната стратегия на България за Европейския съюз.", "date": "2018.11.15", "title": "Областна администрация-Сливен: Вечер за спасяването на евреите в България се превърна в празник на културното разнообразие"}
{"url": "http://www.focus-news.net/news/2018/11/15/2590816/radoslav-boyukliyski-patna-politsiya-kyustendil-shte-badem-bezkompromisni-otnosno-nespazvane-na-iziskvaneto-za-oborudvane-na-avtomobilite-s-gumi-za-zimni-usloviya.html", "text": "Ще бъдем безкомпромисни относно неспазване на изискването за оборудване на автомобилите с гуми за зимни условия. Това каза пред журналисти Радослав Боюклийски, началник на сектор „Пътна полиция” към Областна дирекция на МВР – Кюстендил, предаде репортер на  Радио „Фокус” – Кюстендил . По думите на Радослав Боюклийски от 15 ноември е в сила изискването за шофиране на автомобили, оборудвани с гуми подходящи за зимни условия. Задължително е минималната дълбочина на протектора им да бъде 4 мм. Глобата за нарушителите е 50 лева. „Започна засиленият контрол по отношение на оборудването на моторните превозни средства. Ще бъде прилагана нулева толерантност към всички. Апелирам тези шофьори, които не са поставили съответните гуми, да ги поставят, защото липсата на такива гуми е предпоставка за пътни произшествия”, каза Радослав Боюклийски. \r\nВенцеслав ИЛЛЧЕВ", "date": "2018.11.15", "title": "Радослав Боюклийски, „Пътна полиция” – Кюстендил: Ще бъдем безкомпромисни относно неспазване на изискването за оборудване на автомобилите с гуми за зимни условия"}
{"url": "http://www.focus-news.net/news/2018/11/15/2590818/narodni-predstaviteli-ot-pg-na-bsp-za-balgariya-predstaviha-viziya-za-balgariya-v-gradovete-gramada-i-dunavtsi-i-selata-vinarovo-i-novo-selo.html", "text": "Народни представители от ПГ на \"БСП за България\" представиха \"Визия за България\" в градовете Грамада, Винарово, Дунавци и селата Винарово и Ново село. Това съобщиха от пресцентъра на  партията . Жителите на Грамада към БСП: Ще бъдем първата община със затворено основно училище \r\n„Всеки момент ще затворят основното училище в Грамада. Заради обезлюдяването са останали малко над 50 деца, които идват от цялата ни община да учат тук. Ще сме общински център  със затворено основно училище”. Това алармираха жителите на града пред народните представители от ПГ на „БСП за България” Николай Тишев и Милко Недялков по време на представянето на „Визия за България”. Те категорично се обявиха за програма за спасяването на Северозападна България. Хората от Грамада бяха единодушни, че здравните грижи  не достигат до малките населени места. „Отделят милиарди за здраве, а при нас идва зъболекар един път в седмицата, за няколко часа, а личен лекар 3 – 4 пъти в седмицата. Това ли им е здравеопазването на управляващите”, попитаха жителите на Грамада левите народни представители. Депутатът Николай Тишев подробно обясни икономическата част от „Визия за България”, ролята на държавата в нея и подкрепата за бизнеса, а Милко Недялков засегна социалните политики, като наблегна в частта на здравеопазването, образованието и доходите. Хората от Винарово: Пътищата ни не са оправяни от 50 години \r\n„Пътищата и в селото, и в другите села наоколо не са оправяни от 50 години. Напълно сме изолирани от света. Оставили са ни да изчезнем от Земята.” Това се оплакаха жителите на село Винарово пред народните представители от ПГ на „БСП за България” Филип Попов, Любомир Бонев, Надя Клисурска и Румен Георгиев по време на представянето на проекта „Визия за България”. Всички бяха единодушни пред депутатите, че с тези пенсии са обречени. „Искаме преизчисление на всички пенсии. Искаме и нормално здравеопазване. И ние имаме право на здраве”, категорични бяха хората от Винарово. Според тях държавата е абдикирала и от земеделието,  няма грижа за сектора, а  сме били една от водещите земеделски страни.  Дунавци: Тотална безработица в града \r\n„Няма никаква работа в Дунавци. Заради това хората избягаха и към големите градове. Вече нямаме млади хора. Изчезваме до няколко години.” Това алармираха хората от град Дунавци пред народните представители от ПГ на „БСП за България” Манол Генов, Георги Гьоков, Явор Божанков и Чавдар Велинов по време на представянето на „Визия за България”. И те се оплакаха от липса на здравеопазване в населеното място, както и от ниските пенсии. Георги Гьоков обясни, че левицата иска преизчисляване на всички пенсии. Народните представители дебатираха Визията с жителите на града часове. Хората и от там настояха да има стратегия за развитие на Северозападна България.   Негованово и Ново село: На ръба на отчаянието сме! \r\n\"На ръба на отчаянието сме. Няма работа. Пълна безработица. Хората бягат от селото.\" Това споделиха хората от селото пред народните представители от ПГ на \"БСП за България\" Надя Клисурска, Любомир Бонев и Румен Георгиев по време на представянето на Визията. Според тях държавата е престанала да мисли за обикновения човек. \"Пенсиите ни са мизерни и едва свързваме двата края\", добавиха те. От Неговановци добавиха, че надеждата им за по-добро бъдеще с изграждането на Дунав мост 2 се е изпарила, защото пътят към него е тесен и пропускателната му възможност обезсмисля моста. Заради многото катастрофи са го нарекли път - убиец. \"Къде е регионалната политика, довела до това обезлюдяване и бедност? Нужна е нова земеделска политика\", отсякоха жителите на селото. По-късно народните представители се срещнаха и с жителите на Ново село, където хората също споделиха, че заради тежката демографска политика, с всяка изминала година, населеното място се обезлюдява. \"И здравеопазването, и образованието са само спомен. Скоро и ние ще изчезнем\", казаха те. Тримата народни представители разясниха Визията пред хората, като акцентираха върху социалната и икономическата политика.", "date": "2018.11.15", "title": "Народни представители от ПГ на \"БСП за България\" представиха \"Визия за България\" в градовете Грамада и Дунавци и селата Винарово и Ново село"}
{"url": "http://www.focus-news.net/news/2018/11/15/2590817/blagoevgrad-prokuraturata-e-vnesla-obvinitelen-akt-sreshtu-vodach-na-lek-avtomobil-predpriel-riskovano-izprevarvane-dovelo-do-smartta-na-saprugata-mu.html", "text": "Окръжна прокуратура – Благоевград е предала на съд С.П. (на 70 години) за предизвикано от него пътнотранспортно произшествие, довело до смъртта на пътник – престъпление по чл. 343, ал. 1, б. „в“, вр. чл. 342, ал. 1, пр. 3 от НК. Това съобщиха от пресцентъра на  Апелативна прокуратура-София .  \r\nОбвиняемият П. е правоспособен водач със стаж от 48 години.  \r\nНа 24.05.2017 г., около 12.30 ч., С.П., заедно със съпругата му, пътувал от гр. Петрич в посока гр. Добринище с управлявания от него лек автомобил „Тойота“. Двамата се отбили през Зеленчуковата борса на с. Кърналово, а впоследствие и през гр. Сандански за покупки. Продължили по ПП1 Е-79 в посока гр. Симитли.  \r\nСлед големия тунел със завоя в Кресненското дефиле, обвиняемият застигнал „ТИР“, който се движел с около 60 км./ч. и продължил да кара известно разстояние зад него. В един момент П. решил да предприеме маневра изпреварване на товарния автомобил и превключил от пета на четвърта предавка, за да може да набира по – бързо скорост. Той се отклонил наляво в насрещната лента за движение, при наличието на ограничена видимост създадена от хоризонталната крива на пътя и от движещия се пред него „ТИР“, който му пречел да възприеме в пълнота пътната обстановка.  \r\nМеждувременно в насрещната лента за движение, в посока гр. Симитли – гр. Сандански, се движело МПС - товарен автомобил марка „SKANIA“, с румънска регистрация, с прикачено полуремарке.  \r\nВ резултат на предприетото изпреварване от обвиняемия С.П. е възникнала опасност за движението за водачите на всяко едно от двете превозни средства.  \r\nВместо да спре или да намали скоростта и да се върне в своята лента за движение, обвиняемият П. продължил да се движи в ускорителен режим, в опит да завърши маневрата изпреварване. В един момент той преценил, че е невъзможно да се върне безаварийно в своята лента за движение и е късно да предприеме спиране. Поради тази причина, за да избегне челен сблъсък, С.П. предприел отклоняване на автомобила вляво, с цел заобикаляне на товарния автомобил „SKANIA“.  \r\nС предприетите от него действия обвиняемият не успял да предотврати сблъсъка с товарния автомобил „SKANIA“, с който се ударил челно със скорост от 90,46 км/ч.  \r\nВследствие от претърпения удар и последвалите пластични деформации на купето на лекия автомобил и чупене на елементи от него, на возещите се в него - обвиняемият С.П. и съпругата му, били причинени телесни увреждания. По-късно жената починала, като причината за смъртта й е комбинирана, черепно и гръбначно-мозъчна, гръдна и коремна травма.  \r\nПредстои делото да продължи в съда.", "date": "2018.11.15", "title": "Благоевград: Прокуратурата е внесла обвинителен акт срещу водач на лек автомобил, предприел рисковано изпреварване, довело до смъртта на съпругата му"}
{"url": "http://www.focus-news.net/news/2018/11/15/2590820/hilyadi-sluzhiteli-ot-chastniya-sektor-institutsii-i-administratsii-shte-podkrepyat-initsiativata-na-stolichna-obshtina-za-otkaz-ot-lichni-avtomobili-v-denya-za-po-chist-vazduh.html", "text": "Хиляди служители от частния сектор, от институции и от администрации са заявили участието си в Деня за по-чист въздух  - 16 ноември 2018 г. Кметът и служителите на Столична община няма да използват личните и служебните си автомобили в петък. Това съобщиха от пресцентъра на  Общината . Очаква се примерът им да бъде последван от служители на министерства, районни администрации, Народното събрание и Министерския съвет. Официална подкрепа за кампанията са заявили различни компании с голям брой служители, между които комуникационни оператори, вериги бензиностанции, банки, ИТ компании. Списък с организациите, които официално подкрепят Деня за по-чист въздух, е публикуван  .  \r\nДенят за по-чист въздух цели да насочи вниманието на медиите и обществеността към личния принос на всеки един от нас за подобряване качеството на атмосферния въздух. Всеки желаещ е поканен да се включи в инициативата, променяйки ежедневните си навици - отказ от автомобили, разделно събиране на горими отпадъци, преминаване на екологично отопление. \r\nТова е най-голямата обществена инициатива във Великобритания. Британският пример се следва и в други градове по света. На 3 октомври 2018 г. Калифорния за пръв път отбелязва Ден за по-чист въздух. \r\nКметът на София Йорданка Фандъкова ще посети в 11.00 часа 38 СУ „Васил Априлов“ на ул. „Шипка“ 40, което участва в инициативата на Столичната община. Експерти от общината и ученици ще разговарят за опазването  чистотата на въздуха.", "date": "2018.11.15", "title": "Хиляди служители от частния сектор, институции и администрации ще подкрепят инициативата на Столична община за отказ от лични автомобили в Деня за по-чист въздух"}
{"url": "http://www.focus-news.net/news/2018/11/15/2590821/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip-na-18-noemvri.html", "text": "От 09.00 до 22.00 часа на 18 ноември се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” на ул. „Московска” между ул. „Малко Търново” и ул. „Георги С. Раковски”. Това съобщиха от пресцентъра на  Столична община .", "date": "2018.11.15", "title": "София: Въвежда се временна организация на движението за заснемане на рекламен клип на 18 ноември"}
{"url": "http://www.focus-news.net/news/2018/11/15/2590824/sofiya-tri-ot-pergolite-na-ploshtad-slaveykov-sa-montirani.html", "text": "Общо 3 от 15-те перголи вече се издигат на площад „Славейков“. Стоманените конструкции са изработени в две височини – 4 и 4,65 метра и ще бъдат покрити с цветни тенти. Това съобщиха от пресцентъра на  Столична община . Под тях ще бъде разположен емблематичния за мястото книжен пазар. Работи се и по отварянето на фонтана, който ще заработи отново. За площада са подготвени нови пейки, кошчета за отпадъци и велостойки.", "date": "2018.11.15", "title": "София: Три от перголите на площад „Славейков“ са монтирани"}
{"url": "http://www.focus-news.net/news/2018/11/15/2590819/sofiya-zadarzhana-e-zhena-otglezhdala-i-darzhala-kanabis-v-kashta-v-dragoman.html", "text": "Под наблюдението на Окръжна прокуратура - София се води разследване за незаконно държане на високорискови наркотични вещества с цел разпространение и отглеждане на растения от рода на канабиса - престъпления по чл. 354а, ал. 1, изр. 1, пр. 4 и по чл. 354в, ал. 1, пр. 2 от НК. Това съобщиха от пресцентъра на  Апелативна прокуратура-София . \r\nС постановление на наблюдаващия прокурор в качеството на обвиняем по делото е привлечена Т.М.  \r\nНа 11.11.2018 г., в собствена двуетажна масивна жилищна сграда в гр. Драгоман, тя без надлежно разрешително по Закона за контрол върху наркотичните вещества и прекурсорите или техни аналози, държала с цел разпространение канабис с бруто тегло около 3 кг 496 грама. Освен това в същия имот обвиняемата отглеждала 589 броя растения – канабис.  \r\nПонастоящем Т.М. е задържана за срок до 72 часа. Предстои ОП – София да внесе в съда искане за вземане на постоянна мярка за неотклонение „Задържане под стража“ по отношение на обвиняемата.", "date": "2018.11.15", "title": "София: Задържана е жена, отглеждала и държала канабис в къща в Драгоман"}
{"url": "http://www.focus-news.net/news/2018/11/15/2590825/inzh-zdravcho-todorov-regionalna-direktsiya-po-gorite-kyustendil-nad-7-000-proverki-sa-izvarsheni-v-gorskite-teritorii-v-oblastite-kyustendil-i-pernik.html", "text": "Над 7 000 проверки са извършени в горските територии в областите Кюстендил и Перник. Това каза пред журналисти инж. Здравчо Тодоров, директор на Регионална дирекция по горите – Кюстендил, предаде репортер на  Радио „Фокус” – Кюстендил . По думите на инж. Здравчо Тодоров топлото време е причина да има голяма активност в горските територии. Поради тази причина в горските райони са изпратени много служители на дирекцията, които са ангажирани с извършването на проверки.  \r\n„Мога да кажа, че нарушения има, но те не са груби, както се случва в други райони от страната. Това се дължи на извършваните от нас проверки. При 7 000 проверки сме съставили 185 акта. Това означава, че превантивната дейност си е оказала своето влияние”, каза Здравчо Тодоров. По думите му обикновено кражбите се извършват със закрити бусове, но става въпрос от 3-4 куб. м. „Законът е суров, конфискуваме и самите преводни средства, а тази санкция се възприема от бъдещите нарушители”, каза Здравчо Тодоров. \r\nВенцеслав ИЛЧЕВ", "date": "2018.11.15", "title": "Инж. Здравчо Тодоров, Регионална дирекция по горите – Кюстендил: Над 7 000 проверки са извършени в горските територии в областите Кюстендил и Перник"}
{"url": "http://www.focus-news.net/news/2018/11/15/2590803/vmro-dpmne-nikoy-ne-vyarva-che-zoran-zaev-ne-e-znael-za-byagstvoto-na-gruevski.html", "text": "„СДСМ (Социалдемократическият съюз на Македония) има цялостен контрол върху съда, прокуратурата и полицията, властта не може да не е знаела за бягството на Никола Груевски“, гласи съобщение от основната македонска опозиционна партия ВМРО-ДПМНЕ по повод бягството на бившия премиер на страната Никола Груевски в Будапеща, предава  македонската агенция „Макфакс“ . \r\nСпоред партията, отговорност трябва да има, а както винаги, отговорността е на властта, която този път, за съжаление, е оглавявана от Зоран Заев, гласи заявлението на ВМРО-ДПМНЕ. \r\n„Цяла Македония, както и Зоран Заев и министърът за преследване и терор (на вътрешните работи – бел. „Фокус“) Оливер Спасовски добре знаеха, че Никола Груевски не се крие в централата на ВМРО-ДПМНЕ. Причината за „обсадата“ на партийното седалище на ВМРО-ДПМНЕ е ясна, целта беше създаване на евтин театър и сплашване на членовете и активистите на партията чрез полицейски натиск. Отговорността за бягството на Никола Груевски е изцяло на властта“, подчертават още от опозиционната партия. \r\nПревод и редакция:", "date": "2018.11.15", "title": "ВМРО-ДПМНЕ: Никой не вярва, че Зоран Заев не е знаел за бягството на Груевски"}
{"url": "http://www.focus-news.net/news/2018/11/15/2590822/afp-merkel-e-mnogo-shtastliva-ot-proekta-za-brekzit-preduprezhdava-che-nay-loshiyat-variant-e-razdyala-bez-sporazumenie.html", "text": "Германският канцлер в четвъртък приветства проектоспоразумението за Брекзит, но предупреди, че отвхрълянето му ще доведе до „Най-лошия сценарий“ на безредно излизане на Великобритания без сделка, предава  AFP . \r\n„Много съм щастлива, че след дълги и не винаги лесни преговори, успяхме да стигнем до предложение“, заяви Меркел за проектоспоразумението, което обаче трябва да бъде одобрено от британския парламент и останалите 27 страни-членки на Съюза. \r\nНо Меркел добави, че „най-лошият сценарий и най-безредният случай, ще бъде ако не бъде сключена никаква сделка“. \r\n„Това е алтернатива, за която винаги трябва да бъдем нащрек“, посочи германският канцлер на среща на кабинета в Потсдам, край Берлин. \r\n„Въпросът е: това, което имаме в момента основа ли е? Надявам се, че може да бъде основа“, заяви тя. \r\nБританският премиер Тереза Мей в сряда получи одобрението на кабинета си за проектопредложението, но в четвъртък понесе тежък удар, когато редица министри си подадоха оставката, докато тя убеждаваше парламента, че трябва да гласува в полза на предложението за Брекзит.", "date": "2018.11.15", "title": "AFP: Меркел е „много щастлива“ от проекта за Брекзит, предупреждава, че „най-лошият вариант“ е раздяла без споразумение"}
{"url": "http://www.focus-news.net/news/2018/11/15/2590828/sofiya-vavezhda-se-vremenna-organizatsiya-na-dvizhenieto-za-otkrivane-na-meditsinski-tsentar-i-klinika-na-19-noemvri.html", "text": "Въвежда се временнa организация на движението за откриване на медицински център и клиника. Това съобщиха от пресцентъра на  Столична община . \r\nОт 12.00 до 22.00 часа на 19 ноември 2018 г. да се забрани престоят и паркирането на пътни превозни средства, с изключение на автомобилите на гостите, както следва:  \r\n- на ул. „Яна Язова” между ул. „Екатерина Ненчева” и ул. „Йордан Стубел”;  \r\n- на ул. „Димитър Шишманов”.", "date": "2018.11.15", "title": "София: Въвежда се временнa организация на движението за откриване на медицински център и клиника на 19 ноември"}
{"url": "http://www.focus-news.net/news/2018/11/15/2590823/bisera-borisova-psiholog-mit-e-che-upotrebata-na-tsigari-pomaga-v-borbata-s-izlishnite-kilogrami.html", "text": "Мит е, че употребата на цигари помага в борбата с излишните килограми. Това каза за  Радио „Фокус“ – Пирин  психологът Бисера Борисова по повод Международния ден без тютюнопушене. Според нея твърдението на определени хора, че пушейки – отслабват е просто нереално. „Лично за мен това е поредното оправдание на хората да пушат. Ако например вместо цигарата започнем да се храним с всякакви неща, без да се ограничаваме в количеството, то естествено че ще качим някакви килограми, но за това определено няма да е виновно отказването на цигарите, а промяната в хранителните ни навици“, подчерта Борисова.  \r\nПсихологът каза още, че при пушачите има една орална фиксация – трябва да сложат нещо в устата си и ако вместо цигарата, дадения човек прибегне към яденето например  на една баничка, торта или нещо друго калорично, то определено ще качи. „Вместо това би било по-добре същия до отиде в парка и да потича или да си направи дихателни упражнения. Така определено няма да качат килограми, а дори ще бъде подпомогнато прочистването на тялото от никотина, освен това по един лек и безболезнен начин, те ще се отърват от вредния навик“, заяви Борисова. По думите ѝ от медицинска гледна точка човек може да живее и без цигари. „Искам да подчертая, без да се стремя да обидя някой, че тютюнопушенето е въпрос на личен избор“, уточни Борисова. \r\nЛивия НИНОВА", "date": "2018.11.15", "title": "Бисера Борисова, психолог: Мит е, че употребата на цигари помага в борбата с излишните килограми"}
{"url": "http://www.focus-news.net/news/2018/11/15/2590829/yuliyana-bozhilova-opu-kyustendil-izgrazhdaneto-na-vsyaka-izkustvena-neravnost-tryabva-da-stava-saobrazno-razpisanata-naredba.html", "text": "Изграждането на всяка изкуствена неравност трябва да става съобразно разписаната наредба. Това каза по време на заседанието на Областната комисия по безопасност на движението Юлияна Божилова, директор на Областно пътно управление (ОПУ) – Кюстендил, предаде репортер на  Радио „Фокус” – Кюстендил . По думите на Юлияна Божилова има наредба, регламентираща поставянето на изкуствени неравности. „Трябва да се работи от гледна точка съзнанието на водачите и тяхната подготовка. Не може навсякъде да се поставят изкуствени неравности”, отбеляза Юлияна Божилова. По думите й има и вариант за повдигната комбинирана неравност с пешеходна пътека. По новите изисквания се регламентират видът на изкуствената неравност, изискването за поставяне, сред които концентрация на пътни произшествия, близост до училища, стадиони и други. Наредбата регулира габаритите на самата изкуствена неравност. По време на заседанието беше посочено, че вече има изисквания за безопасност и на крайпътните съоръжения за рекламна дейност, които задължително трябва да бъдат обезопасени с еластични огради. \r\nВенцеслав ИЛЧЕВ", "date": "2018.11.15", "title": "Юлияна Божилова, ОПУ-Кюстендил: Изграждането на всяка изкуствена неравност трябва да става съобразно разписаната наредба"}
{"url": "http://www.focus-news.net/news/2018/11/15/2590827/blagoevgrad-dvizhenieto-po-glaven-pat-e-79-v-uchastaka-do-otklonenieto-za-selo-zheleznitsa-se-osashtestvyava-v-edna-lenta-poradi-remont.html", "text": "Движението по главен път Е-79 в участъка до отклонението за село Железница се осъществява в една лента поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Временната организация е в сила до 17.00 часа на 16 ноември. Към този час трафикът по автомагистрала „Струма“  и главен път Е-79 е интензивен. Няма регистрирани тежки пътни инциденти в Благоевградска област. През целия есенно-зимен сезон повишена опасност от падащи камъни има в Кресненското дефиле и в района на прохода Предел. \r\nИнтензивен е трафикът по главните улици и булеварди в областтния град. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. \r\nЛивия НИНОВА", "date": "2018.11.15", "title": "Благоевград: Движението по главен път Е-79 в участъка до отклонението за село Железница се осъществява в една лента поради ремонт"}
{"url": "http://www.focus-news.net/news/2018/11/15/2590831/blagoevgrad-bez-zabavyane-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяне се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образуване на колони от автомобили. На граничен пункт „Златарево“ обстановката също е нормална. \r\nЛивия НИНОВА", "date": "2018.11.15", "title": "Благоевград: Без забавяне се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/11/15/2590826/reuters-liderat-na-bunta-sreshtu-tereza-mey-smyata-che-tya-shte-bade-svalena-za-nyakolko-sedmitsi.html", "text": "Свалянето на британския премиер Тереза Мей от председателския пост в Консервативната партия ще отнеме няколко седмици, заяви лидерът на бунта на „Торите“ срещу министър-председателя Якоб Рийс-Мог, който е и депутат в парламента, предава  Reuters . \r\n„Мисля, че това може да се случи доста бързо. Смятам, че парламентарният процес може да бъде ускорен“, заяви той пред репортерите, като добави „не месеци, а, мисля си, седмици“, отговори той на въпрос колко време ще отнеме свалянето на премиера. \r\nТой посочи Борис Джонсън, Дейвид Дейвис, Естер МакВей и Доминик Рааб, които напуснаха кабинета на Мей през тази година, като възможни бъдещи лидери, както и Пени Мордаунт, за която се смята, че е въпрос на време да излезе от правителството. \r\nПревод и редакция:", "date": "2018.11.15", "title": "Reuters: Лидерът на бунта срещу Тереза Мей смята, че тя ще бъде свалена за няколко седмици"}
{"url": "http://www.focus-news.net/news/2018/11/15/2590830/horata-ot-boynitsa-kam-deputati-ot-bsp-obshtinata-ni-e-nay-bednata-v-es-podkrepyame-viziya-za-balgariya-za-reshavane-na-problemite-ni.html", "text": "Хората от община Бойница, област Видин, се срещнаха с народните представители от ПГ на \"БСП за България\" Манол Генов и Чавдар Велинов по повод дискусия по проекта \"Визия за България\" на БСП. Хората обрисуваха негативна картина на състоянието на тяхната община и посочиха, че е най- бедната в ЕС. Те споделиха, че населението \"бяга\" по други населени места и липсва поминък. Това съобщиха от пресцентъра на  БСП . Хората коментираха, че страдат от затруднен достъп до здравеопазване поради отдалечеността от областния център, липсва и аптека. Хората изразиха отчаянието си, че на днешния ден са починали трима жители, но не се е родило нито едно дете. Народните представители представиха проекта \"Визия за България\" и конкретни мерки, които биха помогнали за решаване на част от проблемите им. Местни учители се оплакаха от подбора на учебниците и от ниското качество на съдържанието. Народният представител Манол Генов посочи мярка по отношение на образованието, заложена във Визията - един учебник по предмет. Предложението бе прието много добре от присъстващите. Чавдар Велинов коментира, че Визията предлага фонд за развитие на изостаналите региони и коментира, че е необходима спешна намеса на държавата в тях. \r\nЖителите на община Макреш попитаха народните представители от ПГ на \"БСП за България\" Георги Гьоков и Явор Божанков какво може да се направи, за да се задържат младите хора в България. Дискусията предизвика голям интерес и активно участие от страна на присъстващите. Гост на срещата бе и кмета на общината. \"Необходима е икономическа децентрализация, за да бъдат задържани младите хора в България\", коментира народният представител Явор Божанков. Той поясни, че едрият капитал е концентрирал всичко в себе си - в малко фирми и хора е концентриран голям ресурс и това лишава от стимул младите. \"Не може всичко да бъде концентирано в София\", категоричен е той.  \r\nЖителите на село Драженци се включиха в обсъждането на \"Визия за България\". Присъстващите споделиха проблемите на местната власт - висока безработица, лоша инфраструктура, ниски доходи и лошо здравеопазване. Основна тема в разговора бе здравеопазването. Местните споделиха, че липсва спешен център, а най- близката болница е в Белоградчик, която е пред закриване. Точно затова от болницата в Белоградчик пренасочват пациентите към Видин, която е на час и половина път. Към настоящия момент линейка стига до жителите за 40 минути. Народните представители Радослав Стойчев и Иван Ибришимов разясниха конкретните мерки, предложени във \"Визия за България\" по отношение на здравеопазването. Те коментираха, че за съжаление пациентът не е в центъра на системата, както би следвало да бъде. \"Трябва да отпадне понятието търговски дружества за държавните и общинските болници, които ползват публичен ресурс в системата\", каза народният представител Иван Ибришимов.", "date": "2018.11.15", "title": "Хората от Бойница към депутати от БСП: Общината ни е най-бедната в ЕС - подкрепяме \"Визия за България\" за решаване на проблемите ни"}
{"url": "http://www.focus-news.net/news/2018/11/15/2590833/api-do-30-noemvri-dvizhenieto-pri-64-ti-km-na-pat-ii-86-hvoyna-chepelare-shte-se-ogranichava-za-ukrepitelni-deynosti.html", "text": "До 30 ноември движението при 64-ти км на път II-86 Хвойна - Чепеларе ще се ограничава в интервал между 30 и 60 минути през светлата част на деня - от 7 ч. до 18 ч., за извършването на възставителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Това съобщиха от пресцентъра на  Агенция \"Пътна инфраструктура\" .  \r\nВъведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. Необходимо е шофьорите да карат внимателно, със съобразена скорост и да спазват пътната сигнализация. \r\nПътуващите по направлението Смолян-Пловдив може да използват и алтернативния маршрут Смолян - Девин - Кричим - Пловдив и обратно.", "date": "2018.11.15", "title": "АПИ: До 30 ноември движението при 64-ти км на път II-86 Хвойна - Чепеларе ще се ограничава за укрепителни дейности"}
{"url": "http://www.focus-news.net/news/2018/11/15/2590834/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към този час на деня не е интензивен. Няма образували се колони от чакащи автомобили. Пътят в към пункта е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.11.15", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/11/15/2590832/kyustendil-poradi-propadnali-uchastatsi-ot-patya-smolichano-pelatikovo-e-ogranicheno-dvizhenieto-na-tovarni-avtomobili-nad-35-tona.html", "text": "Поради пропаднали участъци от пътя Смоличано – Пелатиково е ограничено движението на товарни автомобили с маса над 3,5 тона. Това съобщи за  Радио „Фокус” – Кюстендил  дежурният в Областно пътно управление – Кюстендил. Обходният маршрут е Згурово – Неделкова Гращица – Невестино – Ваксево и обратно. Срокът е до 30 януари 2019 година. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.11.15", "title": "Кюстендил: Поради пропаднали участъци от пътя Смоличано – Пелатиково е ограничено движението на товарни автомобили над 3,5 тона"}
{"url": "http://www.focus-news.net/news/2018/11/15/2590838/vidin-koloni-ot-tezhkotovarni-avtomobili-se-dvizhat-v-posoka-granichen-punkt-dunav-most-2.html", "text": "Колони от тежкотоварни автомобили се движат в посока граничен пункт „Дунав мост 2“, каза за  Радио „Фокус“ – Видин  дежурният в Областно пътно управление - Видин. Трафикът е най-натоварен в участъка Видин-Дунавци. Към другите два гранични пункта във Видинска област – „Връшка чука“ и „Брегово“, трафикът движението не е интензивно. Пътните настилки са сухи, видимостта е добра.    \r\nВъв Видин трафикът е натоварен в централната градска част, по входно изходните артерии и бул. „Панония“. \r\nАнна ЛОЗАНОВА", "date": "2018.11.15", "title": "Видин: Колони от тежкотоварни автомобили се движат в посока граничен пункт „Дунав мост 2“"}
{"url": "http://www.focus-news.net/news/2018/11/15/2590835/bregovo-kam-bsp-darzhavata-da-si-vleze-v-rolyata-da-ne-prehvarlya-samo-tezhesti-kam-obshtinite.html", "text": "„Държавата трябва да поеме своята роля и да не прехвърля само тежести към общините“. С тези думи се обърнаха в Брегово към народните представители от ПГ на „БСП за България“, съобщиха от пресцентъра на  партията . Те подчертаха, че държавата трябва да поеме грижата за децата –  издръжката на децата в детските градини да бъде не само отговорност на местната власт, но и на държавата. Подобно искане те отправиха и за грижата за възрастните хора – осигуряването на социалния патронаж да не е грижа само на общината, както и издръжката на домовете за възрастни хора. Присъстващите призоваха да бъде развита отделна Визия за Северопазадния регион поради тежките икономически и демографски условия в него. Те поискаха и промени в законодателството така, че парламентът да разпределя средствата от преизпълнението на бюджета, а не МС. \r\n„Визия за България“ е насочена към всеки българин, който чувства, че не живее както иска и заслужава- в периферията на Европа, няма достъп до образование, здравеопазване и доходите не му стигат да живее“, заяви депутатът от ПГ на левицата от региона Филип Попов. Затова в своя проект БСП е заложила промени в основните сектори на обществения живот – здравеопазване, образование, сигурност, икономика и регионално развитие. Той подчерта, че иначе няма шанс за спасение на региони, като Видин, които са забравени от управляващите. \r\nЗам.-председателят на ПГ на „БСП за България“ Христо Проданов подчерта, че левицата вече два месеца провежда срещи граждани, браншови организации и експерти. Той каза, че интересът, при който протичат тези срещи говори, че има хора, загрижени за бъдещето на България „Нашата цел е да чуем възможно най-много хора. Само така ще можем да помогнем на страната си, и на региони, като Севрозападна България, които имат нужда от специално отношение“, каза още той. По думите му държавата не може да продължава да вдига ръце и да оставя всичко на пазара. \r\n„Ако остане само проект, „Визия за България“, няма как тя да бъде изпълнена“ заяви зам.-председателят на ПГ на левицата Георрги Свиленски. По думите му БСП провежда срещи с възможно най-голям брой хора, така че тя действително да отразява интересите на българските граждани. По думите му в момента има много политически натиск, но единственият натиск, който оттук нататък трябва да бъде оказван е само от хората. \r\nНародният представител Стоян Мирчев коментира, че в момента  протестират майки, пенсионери, селата са оставени на произвола на съдбата и престъпността се шири, затворниците бягат от затвора, вдигат се цените на бензина и хората нямат какво да ядат.  „Това показва, че в последните 10 години управляващите ликвидираха държавните системи, които трябва да се грижат за интересите на гражданите“, заяви той и подчерта, че вместо това се гледат интересите на капитала - 10% имат 90% от ресурсите. По думите му промяната трябва да започне от малките региони, но имаме нужда от системен подход, какъвто предлага „Визия за България“.  \r\nДепутатът от Брегово Цветан Топчиев отбеляза, че всички виждаме в какво положение е България. „Трябва да има държава,  когато и където е необходима, и тя да се грижи за своите граждани. БСП има воля за нужната промяна и за това ще се бори за доверието на хората“, каза още той.  \r\nВ дискусията взеха участие кметът на общината Милчо Лалов, представителите на БСП в местния парламент и председателят на общинския съвет на партията - Николина Ванчева.", "date": "2018.11.15", "title": "Брегово към БСП: Държавата да си влезе в ролята, да не прехвърля само тежести към общините"}
{"url": "http://www.focus-news.net/news/2018/11/15/2590840/washington-examiner-amerikanski-sad-postanovi-che-hilari-klintan-tryabva-da-otgovori-na-oshte-vaprosi-za-imeylite.html", "text": "Хилари Клинтън трябва да отговори на още въпроси под клетва по отношение на своите имейли, обявиха от консервативна група за наблюдение, пише  електронното издание на вестник Washington Examiner . \r\n„Важно: Съдът отсъди късно днес, че Хилари Клингън трябва отговори на още въпроси за имейлите, включително важни такива за това, как е създала своята система за имейли“, заяви председателят на групата „Съдебни наблюдатели“ Том Фитън чрез съобщение в „Туитър“ след заседание на федералния съд. \r\nСъдия Емет Съливан е председателствала заседанието, което произтича от Закона за свобода на информацията по отношение на спорните трудови взаимоотношения с дългогодишния помощник на Клинтън Хума Абедин, която получава статут на „специален правителствен служител“, което й позволява да работи и на друго място, докато служи в Държавния департамент. \r\n„Съдебни наблюдатели“ се опитаха да получат още отговори от бившия държавен секретар след нейните писмени показания под клетва през октомври 2016 година за нейната „Clinton.com, non-state.gov“ имейл система. \r\nСпоред решението на Съливан, Клинтън ще трябва да отговори на два въпроса в рамките на 30 дни: \r\n•\tОпишете как е създадена системата clintonmail.com, включително кой реши да създаде системата, датата, на която е решено да се създаде системата, защо е създадена, кой я е създал и кога е започнала да функционира \r\n•\tПо време на явяването си пред Избраната комисия за Бенгази в Камарата на представителите на САЩ на 22 октомври 2015 година вие свидетелствахте, че от 90 до 95 процента от вашите имейли „бяха в държавната система“ и „ако те искат да ги видят, те със сигурни са можели да го направят“. Посочете основанията за това изявление, включително фактите, на които разчитахте, за да подкрепите това заявление, кога и как разбрахте тези факти и, ако сте разбрали за тези факти от или чрез друго лице, идентифицирайте лицето, което ви запозна с тези факти. \r\nВ телефонен разговор с Washington Examiner Фитън, който заяви, че към него в съдебната зала се е присъединил само Майкъл Бекеша, член на юридически екип на „Съдебен наблюдател“, заяви, че решението е „страхотно развитие“. \r\nНо, както заяви Фитън, е „скандално“, че две години след идването на администрацията на Тръмп Министерството на правосъдието и Държавния департамент продължават да „защитават Хилари Клинтън“. \r\nИзползването от страна на Клинтън на неупълномощен частен сървър за електронна поща, за да върши правителствената си работа по време на нейното време като държавен секретар, е обект на много противоречия и разследвания, включително едно от ФБР, според което екипът на Клинтън е \"изключително небрежен\" в работата си с информация. Службата обаче не препоръчва наказателни обвинения срещу никой участник в личната електронна мрежа на Клинтън. \r\nПо въпроса за \"създаването\" на системата clintonemail.com екипът на Клинтън отговори, че е \"извън обхвата на позволените разкрития\", като отбелязва, че съдът \"разрешава откриването в този случай на въпроса за\" целта на създаването и функционирането на системата clintonemail.com за нуждите на Държавния департамент. \" \r\nСъдия Съливан обаче реши, че въпросът за създаването на имейл системата може да бъде разкрит. \r\nНа Въпрос 24 от 25-те зададени на Клинтън по време на нейното явяване на 22 октомври 2015 г. пред Избрания комитет за Бенгази, на който свидетелства, че 90 до 95% от нейните имейли \"са в държавната система\" и \"ако искат да ги видят, те сигурно биха могли да го направят\",  тогава тя отказа да отговори, но сега съдия Съливан нареди да даде обяснения. \r\nИзтриването на около 33 хиляди имейла от техник доведе до това някои критици, сред които президентът на САЩ Доналд Тръмп, да обвинят Клинтън в „замитане на следите“, въпреки че ФБР не намери никакви доказателства, за да потвърди тези твърдения. \r\nФитън обвинява ФБР и Министерството на правосъдието, че защитават Клинтън дори и до ден днешен. \r\nПревод и редакция:", "date": "2018.11.15", "title": "Washington Examiner: Американски съд постанови, че Хилари Клинтън трябва да отговори на още въпроси за имейлите"}
{"url": "http://www.focus-news.net/news/2018/11/15/2590814/ministar-krasimir-karakachanov-nikola-gruevski-sas-sigurnost-ne-e-iskal-balgarsko-grazhdanstvo.html", "text": "Груевски със сигурност не е искал българско гражданство, макар че интересният момент е, че баща му е български гражданин. Това каза министърът на отбраната и лидер на ВМРО Красимир Каракачанов в предаването „Плюс минус“ по  Нова телевизия . „Не е търсил българско гражданство. Факт е това, което казват в медиите, предполага се - не се предполага, мога да ви дам информация от мои сигурни източници в Скопие – Груевски е преминал сухопътната граница на Македония със Сърбия и цялото му преминаване през Сърбия до Унгария, където е минал сръбско-унгарската граница със съдействието на сръбските власти. В крайна сметка осем години провеждаше просръбска политика, антибългарска политика, политика на противопоставяне на ЕС и НАТО, така че е съвсем логично. Те прибраха своя човек и му осигуриха коридор да се измъкне от правосъдието“, допълни Каракачанов. \r\n„Конфликтът в семейството е на тази основа – бащата е българин, синът Груевски - античен македонец. Това е раздвоението на личността в част от македонския политически елит, които не желаят да си прочетат историята и търсят да напишат нещо велико и героично, почвайки от Александър Македонски и търсейки някаква антична легитимност в своята история. Цялата история на Македония е българска. Баща му е български гражданин, Груевски не е“, каза още той.", "date": "2018.11.15", "title": "Министър Красимир Каракачанов: Никола Груевски със сигурност не е искал българско гражданство"}
{"url": "http://www.focus-news.net/news/2018/11/15/2590837/vidin-spetsialisti-ot-rzi-organiziraha-lektsii-svarzani-s-tyutyunopusheneto-po-vreme-na-bremennost.html", "text": "Специалисти от Регионална здравна инспекция (РЗИ) – Видин организираха лекции, свързани с тютюнопушенето по време на бременност, предаде репортер на  Радио „Фокус“ – Видин . Така бе отбелязан във Видин Международния ден без цигарен дим. Лекциите се проведоха в залата за обучения в МБАЛ „Света Петка“. Проявата бе организирана съвместно с представители на „Здравно-консултативния център за майчино и детско здравеопазване“. Участваха и здравни медиатори от цялата област. Освен върху вредата от тютюнопушенето по време на бременността и кърменето, специалистите акцентираха и на здравословното хранене на бъдещата майка. \r\nАнна ЛОЗАНОВА", "date": "2018.11.15", "title": "Видин: Специалисти от РЗИ организираха лекции, свързани с тютюнопушенето по време на бременност"}
{"url": "http://www.focus-news.net/news/2018/11/15/2590836/bisera-borisova-psiholog-prichinite-za-pristrastyavaneto-kam-dadeno-neshto-sa-mnogo-zatova-nay-vazhen-e-individualniyat-podhod-pri-borba-s-problema.html", "text": "Причините за пристрастяването към дадено нещо са много, затова най-важен е индивидуалният подход при борба с проблема. Това каза за  Радио „Фокус“ – Пирин  психологът Бисера Борисова по повод Международния ден без тютюнопушене. Според нея зависимостта към цигари, алкохол, наркотици и друг вид неща е в следствие на дълбоки проблеми, които се крият вътре в самия човек и ситуацията трябва да се анализира. „Работата на нас експертите е да видим какво тласка  дадения човек към определен тип зависимост. Зависимостите не са само към лоши неща. В момента доста популярно е пристрастяването към спорта, макар че спортът е здраве.  От медицинска гледна точка не е нормално да ходиш по два пъти на ден във фитнеса и да тренираш по два и повече часа. Тоест искам да кажа, че всичко трябва да се прави в нормални граници“, заяви Борисова.  \r\nТя отбеляза, че причините за пристрастяването към дадено нещо са много и най-важното е да се открие при всеки индивидуално какво е това нещо, което тласка дадения човек към цигара, алкохол, наркотик, хазарт или нещо друго. „При всички положения трябва да се започне от там да се открие причината вътре в самата личност. Естествено и средата влияе, но няма как да е иначе. Когато общувате с хора, които посягат към алкохол, цигари или отиват в казиното да играят, то по-вероятно е и вие да направите същото, тъй като подсъзнателно реагираме на това да бъдем като другите от гледна точка на стадния режим при човеците, което е съвсем нормално“, коментира Борисова. Тя допълни, че ако сме в среда, в която хората те употребяват алкохол, а напротив ходят да спортуват или всеки почивен ден прекарват в планината, пътуват или се стремят да се хранят с по-разумни храни, а не тези които са по веригите за бързо хранене, богати на мазнини, то абсолютно нормално е и вие лека полека да започнете да променяте своите навици и да избягвате лошите неща. „Искам да се върна на това което казах по-горе. Когато едно дете наблюдава да кажем, че мама и тате пушат или че всяка вечер прибирайки се вкъщи си сипват по едно, то започва да възприема това  като нещо нормално и когато порасте то ще прави същото, защото така е научено“, посочи Борисова. \r\nЛивия НИНОВА", "date": "2018.11.15", "title": "Бисера Борисова, психолог: Причините за пристрастяването към дадено нещо са много, затова най-важен е индивидуалният подход при борба с проблема"}
{"url": "http://www.focus-news.net/news/2018/11/15/2590845/ministarat-krasimir-valchev-shte-poseti-oblast-shumen-na-16-noemvri.html", "text": "Министърът Красимир Вълчев ще посети област Шумен на 16 ноември. Това съобщиха от пресцентъра на МОН. От 10.45 часа министърът на образованието и науката Красимир Вълчев ще посети СУ „Св. св. Кирил и Методий“ в град Смядово, където са поканени и представители на медиите. В 13.00 часа министърът ще проведе работна среща с представители на местната власт и директорите на образователните институции в град Шумен.  \r\nПо-късно в 15.00 часа министър Вълчев ще участва в Общото събрание на Националното представителство на студентските съвети (НПСС), чийто домакин е Шуменският университет. Срещата-дискусия със студентите ще се проведе в зала 309 на Корпус 1 в университета.", "date": "2018.11.15", "title": "Министърът Красимир Вълчев ще посети област Шумен на 16 ноември"}
{"url": "http://www.focus-news.net/news/2018/11/15/2590842/varhovniyat-administrativen-sad-dade-hod-na-deloto-za-plana-za-upravlenie-na-natsionalen-park-pirin.html", "text": "5-членен състав на Върховния административен съд даде ход на делото за плана за управление на Национален парк „Пирин”, предаде  бТВ . Новият план е оспорван от природозащитници в съда. Според екоактивистите с плана се дава възможност за мащабно строителство в парка и се нарушават законите, тъй като няма екологична оценка. \r\nНа първа инстанция природозащитниците спечелиха делото. Пред петчленен състав на съда адвокатите на Министерския съвет и ековедомството отхвърлиха обвиненията и настояха, че новият план е законосъобразен.", "date": "2018.11.15", "title": "Върховният административен съд даде ход на делото за плана за управление на Национален парк „Пирин”"}
{"url": "http://www.focus-news.net/news/2018/11/15/2590846/gd-granichna-politsiya-na-gkpp-kapitan-andreevo-trafikat-e-intenziven-na-izhod-za-tovarni-avtomobili.html", "text": "На граничен контролно-пропускателен пункт (ГКПП) \"Капитан Андреево\" на българо-турската граница трафикът е интензивен на изход за товарни автомобили, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" . \r\nТрафикът е нормален на всички останали български гранични контролно-пропускателни пунктове.", "date": "2018.11.15", "title": "ГД \"Гранична полиция\": На ГКПП \"Капитан Андреево\" трафикът е интензивен на изход за товарни автомобили"}
{"url": "http://www.focus-news.net/news/2018/11/15/2590844/veliko-tarnovo-izlozhba-s-grafiki-kam-prikazkite-na-otets-matey-preobrazhenski-be-otkrita-v-grada.html", "text": "Изложба с графики по литературната творба „Приказки или нравоучителни примери за всеки, който желае да стане добър“ от Матей Преображенски бе открита Велико Търново, предаде репортер на  Радио „Фокус“ – Велико Търново . Експозицията е дело на проф. Никола Хаджитанев, автор на илюстрациите към творбата на българския възрожденец. Събитието бе част от програмата на XVII Национална научна конференция с международно участие „Библиотеки, четене, комуникации“. \r\nОколо 40 са илюстрациите към книгата на отец Матей Преображенски. В изложбата бяха включени 20 от тях. „Една приятелка, която завежда библиотеката в село Дичин, ми даде да прочета книгата. Тя ме впечатли и аз направих илюстрациите към нея по молба на директора на библиотеката Иван Александров. От няколко години илюстрирам български автори и някои световни, и ми беше драго, че попаднах на такава ценна книга на отец Матей Преображенски“, заяви проф. Никола Хаджитанев. \r\nНадежда КРЪСТЕВА", "date": "2018.11.15", "title": "Велико Търново: Изложба с графики към „Приказките“ на Отец Матей Преображенски бе открита в града"}
{"url": "http://www.focus-news.net/news/2018/11/15/2590843/afp-sasht-nalozhiha-sanktsii-na-17-saudittsi-vav-vrazka-sas-sluchaya-hashogi.html", "text": "В четвъртък САЩ наложиха икономически санкции на 17 граждани на Саудитска Арабия, за които се предполага, че са замесени в убийството на журналиста Джамал Хашоги, като сред тях са трима помощници на престолонаследника Мохамед бин Салман, предава AFP. \r\nОграничителните мерки бяха обявени, след като генералният прокурор на арабската страна обяви, че петима държавни служители са изправени пред смъртна присъда по случая. \r\n\"Саудитските официални лица, които санкционираме, са били замесени в отвратителното убийство на Джамал Хашоги. Тези лица хванаха  и брутално убиха журналист, който е живял и работил в Съединените щати, трябва да има последствия за техните действия\", каза министърът на финансите Стивън Мнучин. \r\nПревод и редакция:", "date": "2018.11.15", "title": "AFP: САЩ наложиха санкции на 17 саудитци във връзка със случая „Хашоги“"}
{"url": "http://www.focus-news.net/news/2018/11/15/2590849/plovdiv-katastrofa-mezhdu-lek-avtomobil-i-mikrobus-zatrudnyava-dvizhenieto-po-bul-hristo-botev.html", "text": "Катастрофа между лек автомобил и микробус затруднява движението по бул.\"Христо Ботев\", предаде репортер на  Радио \"Фокус\"-Пловдив . Пътният инцидент стана преди минути. Няма пострадали хора. Нанесени са материални щети върху превозните средства. Очаква се пристигането на полицейски екип. \r\nМария РУСЕВА", "date": "2018.11.15", "title": "Пловдив: Катастрофа между лек автомобил и микробус затруднява движението по бул. \"Христо Ботев\""}
{"url": "http://www.focus-news.net/news/2018/11/15/2590850/aktsenti-v-sutreshniya-blok-dobro-utro-balgariya-na-radio-fokus-na-16-noemvri.html", "text": "По какъв начин политическият диалог у нас ще се отрази на европейските процеси? Гост в ефира на сутрешния блок „Добро утро, България“ на  Радио „Фокус“  ще бъде Георг Георгиев, зам.-министър на външните работи.  \r\nКой е правилният ход на премиера Бойко Борисов в ситуацията на протести? Кои са отличаващите се настроения сред управляващи и опозиция? По тези и други въпроси ще разговаряме с политолога доц. Антоний Гълъбов.  \r\nВърховният административен съд (ВАС) даде ход на делото „Пирин“. Очаквайте коментара на кмета на Банско Георги Икономов. \r\nЗа пета поредна година в Асеновград се организира конкурс за доброволческа инициатива на името на първата щатна библиотекарка в града – Донка Пашкова. Повече ще научим от репортажа на Тони Михайлов от Радио „Фокус“ – Пловдив. \r\nБлаготворителен концерт в помощ на две деца със зрителни проблеми организира един от клубовете за народни танци във Варна. Подробности ще ни каже Диана Стоева от Радио „Фокус“ – Варна. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.11.15", "title": "Акценти в сутрешния блок „Добро утро, България“ на Радио „Фокус“ на 16 ноември"}
{"url": "http://www.focus-news.net/news/2018/11/15/2590839/ministar-krasimir-karakachanov-az-sam-na-kategorichnata-pozitsiya-che-ne-tryabva-da-se-priema-globalniyat-pakt-za-migratsiya-na-oon.html", "text": "Аз съм на категоричната позиция, че не трябва да се приема Глобалният пакт за миграция на ООН. Това каза министърът на отбраната и лидер на ВМРО Красимир Каракачанов в предаването „Плюс минус“ по  Нова телевизия . \"Не сме вътре в Глобалния пакт за миграция, защото подобно нещо се очаква да бъде подписано в Мароко на 8-и или 9-и декември тази година. До момента три европейски държави твърдо са заявили, че няма да подпишат този Глобален пакт за миграция. Което какво означава? Насърчаваме глобалното преселение на хората. Аз съм слушал всякакви поддръжници на всякакъв псевдолиберализъм. Този псевдолиберализъм, който на практика обяснява и защитава всичко, което разрушава държавност, идентичност, пол, култура, религия и възпитание“, допълни Каракачанов. „Истината е, че Унгария, Австрия и Чехия категорично казаха, че няма да го подпишат. Съединените американски щати казаха, че няма да го подпишат. Полша и Хърватска буквално до вчера намерението им беше да не го подписват\", коментира той. На въпрос дали крачката назад на ГЕРБ е заради ВМРО, Каракачанов заяви, че в края на краищата те са партньори и са имали няколко разговора с премиера и с външния министър. Изложили са текстовете в Глобалния пакт за миграция, които ги притесняват. \"Аз ще ви задам въпроса защо е необходимо да има подобен Глобален пакт за миграция като има Конвенция за бежанците в ООН, приета 1961 година? Според нея всеки едни бежанец, който бяга от война или е преследван по някакви причини, идва на границата на съответната държава заедно с личните си документи и търси политическо убежище. Забележете какво има в този Глобален пакт – първо там се изричат неща, които на практика подсказват за какво става дума. Миграцията, цитирам този проектодокумент, води до просперитет и иновации. Тук възникват много въпроси – ако страната, към която се стреми този мигрант не го приеме, какво правим? Знаете ли какъв текст има вътре – държавата, която го приеме е длъжна, ако той няма документи за самоличност, да му издаде. Идват, да кажем, 100 хиляди афганистанци и ние сме длъжни да им издадем документи за самоличност. Утре някоя от европейските държи, към които те се стремят, кажат, че не ги приемат, тези хора си остават наши. За какво? Аз съм на категоричната позиция, че не трябва да се приема подобно нещо, защото ако искаме да помагаме на бежанци, хора, страдащи от войната или от някакво политическо насилие, си има начини – по Конвенцията за бежанците“, каза още той.", "date": "2018.11.15", "title": "Министър Красимир Каракачанов: Аз съм на категоричната позиция, че не трябва да се приема Глобалният пакт за миграция на ООН"}
{"url": "http://www.focus-news.net/news/2018/11/15/2590852/predstoyashti-sabitiya-v-stranata-za-16-noemvri-agentsiya-fokus.html", "text": "*** \r\nОт 10.00 часа в киносалона на Военна академия „Г.С. Раковски” президентът и върховен главнокомандващ на Въоръжените сили Румен Радев ще участва в тържественото събрание във Военна академия „Георги Стойков Раковски“ по повод празника на Сухопътни войски. \r\n***   \r\nОт 10.45 часа министърът на образованието и науката Красимир Вълчев ще посети СУ „Св. св. Кирил и Методий” в  град Смядово.  \r\n*** \r\nОт 09.00 часа ще се проведе заседание на Народното събрание. \r\n*** \r\nОт 08.30 часа до 14.30 часа в район „Студентски“ в жк. Дървеница, пред читалище „Възраждане“, ул. „Иван Боримечката“ № 6 ще бъде разположен мобилен събирателен пункт за събиране на опасни отпадъци.  \r\n*** \r\nОт 09.00 часа във Висшето училище по застраховане и финанси (ВУЗФ) ще се проведе научно-приложна конференция на тема: „Данъчното законодателство в България през погледа на експертите“. \r\n*** \r\nОт 09.00 часа в зала „София“ ще се проведе десетото издание на Международния турнир „Сабята на Етрополски“, който ще се проведе от 16-ти до 18-ти ноември.  \r\n*** \r\nОт 09.30 в Нов български университет ще бъде открита конференцията „Локус и универсум – 20 години по-късно. Фолклористиката, етнологията и антропологията в съвременния свят“.  \r\n*** \r\nОт 09.30 часа в зала 13 на ФЖМК на СУ „Св. Климент Охридски“ ще се проведе дискусия „Ролята на медиите за предотвратяване на сексуалната злоупотреба с деца“.  \r\n*** \r\nОт 09.30 часа състав на Специализирания наказателен ден ще заседава по делото срещу Владимир Т.,  Тодор С. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа състав на Специализирания наказателен ден ще заседава по делото срещу Пламен А. и Любка Д., на които са повдигнати обвинения за съставяне на официален документ с невярно съдържание. \r\n*** \r\nОт 10.00 часа в зала „Проф. Марин Дринов“ на  БАН (ул. „15 ноември“, №1) ще се проведе Петата научна сесия на Ученическия институт на Академията, която ще бъде открита от председателя акад. Юлиан Ревалски.   \r\n*** \r\nОт 10.00 часа състав на Специализирания наказателен ден ще заседава по делото срещу Милко М., Росен Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа председателят на Съюза на европейските федералисти в България и член на председателството на ЕП д-р Андрей Ковачев ще изнесе лекция за общата европейска външна политика и ролята на ЕС като глобален играч в рамките на международния младежки семинар  \r\n„Насърчаване на младежкото участие в изборите за Европейски парламент”, която ще се проведе в Националния студентски дом. \r\n*** \r\nОт 10.00 часа състав на Специализирания наказателен ден ще заседава по делото срещу Десислава И., Биляна П. и Петко Д.,  на които са повдигнати обвинения за подкуп. \r\n*** \r\nОт 10.30 часа „Демократична България“ ще внесе в парламента предложения за изменение в законодателството, чрез които могат да се постигнат по-ниски цени на горивата и да се осигури конкуренция в сектора. \r\n*** \r\nОт 10.30 часа състав на Специализирания наказателен ден ще заседава по делото срещу Енчо С., Георги Д. и Божидар В., на които са повдигнати обвинения за организиране и ръководене на организирана престъпна група. \r\n*** \r\nОт 10.45 часа на бул. „Витоша“ 99 ще бъдат представени резултатите от изпълнението на проект на Столична община „Осигуряване ефективното функциониране на Областен информационен център София-град и София-област за популяризиране на ЕСИФ в България”. \r\n*** \r\nОт 11.00 часа пред Народното събрание е насрочен протест с искане за стартиране на референдум за промяна на системата. \r\n*** \r\nОт 11.00 часа кметът на София Йорданка Фандъкова ще посети 38 СУ „Васил Априлов“ на ул. „Шипка“ 40, което участва в инициативата на Столичната община за опазването  чистотата на въздуха. \r\n*** \r\nОт 11.00 часа на Терминал 1 в Клуб на авиацията на Летище „София“ ще се проведе „Училище за авиация“. \r\n*** \r\nОт 11.00 часа състав на Специализирания наказателен ден ще заседава по делото срещу  Андреан А., Благо А. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа състав на Специализирания наказателен ден ще заседава по делото срещу Георги К., Илко П. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се проведе пресконференция на тема „Български лекари със световен успех в лечението на рака“. \r\n*** \r\nОт 13.00 часа състав на Специализирания наказателен ден ще заседава по делото срещу Иво М. и Веселин Д., на които са повдигнати обвинения за рекет. \r\n*** \r\nОт 14.00 часа състав на Специализирания наказателен ден ще заседава по делото срещу Янчо Я. и Петър Г., на които са повдигнати обвинения за престъпления по служба. \r\n*** \r\nОт 14.00 часа в Work & Share Coworking (ул. „Тинтява“ 15-17) ще се проведе конференция „Равенството значи повече“. \r\n*** \r\nОт 18.00 часа в новата Галерия „Стил 2“, част от веригата галерии „Стил“ на Волен Сидеров, ще бъде открита изложба „Лято без край“ на художника и живописец Валентин Ангелов. \r\n*** \r\nОт 19.00 часа в хотел „Маринела“ ще се проведе тържествената церемония по награждаването в конкурса „Дентален мениджър на годината – „Адмира“. \r\n*** \r\nОт 19.00 часа в в сграда „Джон Атанасов“ на СофияТех Парк ще бъде открита за втора поредна година изложбата Symbiatric. \r\n*** \r\nОт 19.00 часа в кино Люмиер Лидл с с премиерата на филма „Чувствам се добре“ на режисьорите Беноа Делепин и Гюстав Керверн ще бъде открито Осмото издание на Френския филмов фестивал, който се провежда традиционно в рамките на Киномания. \r\n*** \r\nМежду 20.00 часа и 21.00 часа фасадата сградата на НДК  ще бъде осветена в цветовете на дъгата по повод Международния ден на толерантността. \r\n*** \r\nОт 10.00 часа до 16.00 в района на бригадното командване ще се проведе Ден на отворените врати с показ на въоръжение и бойна техника.  \r\n*** \r\nОт 10.30 часа в Общинската зала „22-ри септември“ ще се проведе тържествена научна сесия, на която ще бъдат представени доклади, посветени на делото и личността на митрополит Борис Неврокопски. От 17.00 часа в същата зала ще бъде открита историко-документална изложба, в която са включени снимки и документи, онагледяващи живота и дейността на Неврокопския митрополит Борис. От 18.00 часа ще бъде прожектиран филмът „Път към Голгота“, чийто сценарист е Иван Николов, а режисьор - Марин Градинаров. \r\n***   \r\nOт 10.30 часа пред сградата на Центъра за специализирана образователна помощ в Бургас (преди известен като Помощно училище \"Отец Паисий\", до БСУ) зам.-посланикът на САЩ в България Джъстин Фридман и кметът Димитър Николов ще открият ремонтирана сграда с финансовата помощ на Правителството на САЩ. \r\n*** \r\nОт 11.00 часа в Дом на моряка ще се състои пресконференция във връзка с обществена поръчка  \r\nза „Предоставяне на разположение на специализирани плавателни средства за извършване на услуги, свързани с участие по изпълнение на неотложни аварийно-възстановителни работи за предотвратяване, ограничаване и отстраняване на опасност, възникнала при повреда, авария или друго морско произшествие (морско спасяване) с кораби и плавателни средства с бруто тонаж над 300 БТ в акваторията на пристанищен район Бургас и териториалното море“. Събитието е организирано от Булсар, Моряшки професионален съюз и Българска асоциация на морските капитани. \r\n*** \r\nОт 16.00 часа в Заседателната зала на Община Бургас ще бъде представена автобиографичната книга на Аспарух Никодимов-Паро - „Паро Никодимов - с ЦСКА в сърцето”. \r\n*** \r\nОт 09.00 до 16.00 часа Административен съд Варна ще отвори вратите си за граждани. \r\n*** \r\nОт 10.00 часа в Grand Mall ще се състои ХІII Национален музикален фестивал „Фолклорен изгрев“. \r\n*** \r\nОт 12.00 часа в залата на Общински съвет - Видин ще се проведе кръгла маса под наслов „Безопасността на движението - споделена отговорност“, с участието на инж. Цветан Асенов - заместник-кмет на Община Видин, Владимир Герасимов - началник сектор „Пътна полиция“ към ОДМВР и  кметовете на населените места  в Общината. \r\n*** \r\nОт 10.00 часа пред паметника на Петко Славейков деца от ОУ „Петко Славейков“ ще отбележат 191 години от рождението на Петко Славейков с празнична програма. \r\n***  \r\nОт 10.00 часа в зала 30 на Младежки дом ще се проведе Международна младежка дискусия „Младите хора и езикът на омразата онлайн“, по повод Международния ден на толерантността, с участието на младежи и младежки работници от България, Естония, Полша, Португалия, Италия и Испания.  \r\n***  \r\nОт 12.30 часа в голямата зала на МОБАЛ „Д-р Стефан Черкезов” Отделението по неонаталогия на отбелязва Световният ден на недоносените деца.  \r\n***  \r\nОт 18.00 часа в   ДКС „Васил Левски“ ще се проведе „От търновци за търновци“ – концерт, организиран от „Ротари клуб“ и Община Велико Търново.  \r\n*** \r\nОт 07.30 до 8.00 часа сутринта, доброволци от Общински младежки съвет за превенция на зависимости, заедно със служители на Районното управление на МВР и пътна полиция, ще раздават информационни материали във връзка с безопасността на движението на пешеходци и водачи на МПС. Те ще бъдат позиционирани на 3 възлови места в град Видин - в близост до СУ „Цар Симеон Велики“, ОУ „Паисий Хилендарски“ и ОУ „Иван Вазов“.  \r\n*** \r\nОт 10.00 часа в Заседателната зала на Община Враца ще се извърши отваряне на оферти в процедура чрез публично състезание за възлагане на обществена поръчка с предмет: „Закупуване на уеб базирана платформа и инсталирането ѝ“.  \r\n*** \r\nОт 11.00 часа кметът Калин Каменов ще провери наличната техника на Общинско предприятие „БКС - Враца”, която се намира в База Механизация, на ул. „Илинден” № 6. Ще бъде дискутирана и подготовката на предприятието за предстоящия зимен сезон.  \r\n*** \r\nОт 17.00 часа в Голяма зала на Художествена галерия „Иван Фунев” при РИМ-Враца ще бъде открита изложба с непоказвани творби от фонда на Художествената галерия. \r\n*** \r\nОт 19.00 часа в Градската концертна зала ще се проведе концерт на Симфониета Враца „Шедьоврите на операта”. \r\n*** \r\nОт 13.00 часа в Етнографския музей на открито „Етър“ ще се проведе форум „Художествено образование и култура“.  \r\n***  \r\nОт 13.30 часа в ПГЕЕ „Л. В. Ломоносов“ ще се проведе втората среща от сериите във връзка с кампанията „Бъди активен, не агресивен“. Гост на събитието ще бъде Красен Трифонов, капитан на  футболния отбор на „Локомотив“ Горна Оряховица.  \r\n*** \r\nОт 10.00 часа в Концертна зала „Добрич“ ще се проведе концерт на ученици от СУ „П.Р.Славейков“ по повод патронния празник на училището. \r\n*** \r\nОт 10.00 часа в конферентната зала на ТПП-Добрич председателят на Българската търговско-промишлена палата Цветан Симеонов ще проведе среща-дискусия с местния бизнес, областните и общински власти и медии. В срещата ще участват председателят на ТПП Добрич Лъчезар Росенов, главният секретар Герман Германов, кметът на града Йордан Йорданов, областният управител  Красимир Кирилов, предприемачи /фирми/ от региона, медии. \r\n*** \r\nОт 10.30 часа в Художествена галерия – Добрич ще се проведе работилница за въображение - работа с деца от ОУ „Христо Смирненски“. \r\n*** \r\nОт 16.00 часа в Дискусионната зала на комплекс „Изида“ ще се проведе среща-дискусия на тема „Кадри, заетост и работна ръка. Предизвикателства пред бизнеса“. \r\n*** \r\nОт 18.00 часа в Младежки център – Добрич ще се проведе инициативата „Да общуваме реално, а не виртуално“. \r\n*** \r\nОт 12.00 часа в Музея в Дупница ще се проведе втората работилница по проекта за възраждане на дупнишката шевица.  \r\n***  \r\nОт 10.30 часа в заседателна зала 211 на Общината Областен информационен център (ОИЦ) – Велико Търново ще проведе информационна среща на тема „Възможности за финансиране от Европейските структурни и инвестиционни фондове (ЕСИФ)‘. \r\n*** \r\nОт 11.00 часа Окръжен съд ще заседава по дело за конфискуване на средства и имущество на Пламен Галев, Ангел Христов, техните съпруги и дружества. \r\n*** \r\nОт 16.30 часа на Гаров площад е обявено протестно шествие срещу високите цени на горивата и социалното неравенство.  \r\n*** \r\nОт 17.30 часа в Регионална библиотека „Проф. Беню Цонев“ ще се състои прожекция на филма „Кинчем“, който се осъществява в рамките на  пътуващия фестивал „Филмирай“.  \r\n*** \r\nОт 11.30 часа в театър „Минко Балкански” в Нова Загора ще започне концерт, посветен на Международния ден на толерантността. Ще бъдат представени словесно-музикални и танцови изпълнения на деца и ученици от детски градини и училища от Община Нова Загора. Проявата е в рамките на  информационна кампания за разясняване на взаимните ползи от образователната интеграция на децата и учениците от етническите малцинства. \r\n*** \r\nОт 09.15 часа в Заседателната зала на Ректората на Пловдивския университет „Паисий Хилендарски“ ще бъде открита Международна научна конференция „Право и културни ценности“, организирана от Юридическия факултет на университета. \r\n*** \r\nОт 09.30 часа в залата на Общински съвет – Пловдив ще започне вторият ден от Международната научна конференция на тема „Религия и образование. История, традиции и съвременни тенденции”, организирана от Катедра „Теология“ в ПУ „Паисий Хилендарски“. \r\n*** \r\nОт 11.00 часа в заседателната зала на Община Пловдив кметът Иван Тотев и заместник-кметът Стефан Стоянов ще обявят името на нова софтуерна компания, която стартира своя бизнес в Пловдив.  \r\n*** \r\nОт 18.00 часа в Археологически комплекс „Малка раннохристиянска базилика“ ще се състои  \r\nпразничен концерт, с който Пловдив ще отбележи 20 години сътрудничество със Санкт Петербург.  \r\n*** \r\nОт 14.00 часа в Община Разград  ще се проведе дискусионен форум „Семейството като ценност“. \r\n*** \r\nПредседателят на ПГ на ГЕРБ и зам.-председател на партията Цветан Цветанов ще посети Раковски. От 15.00 часа Цветан Цветанов ще участва в церемонията по откриването на разширението на МБАЛ „Раковски“. Час по-късно председателят на ПГ на ГЕРБ ще се срещне с католическите свещеници от общината в читалище „Св.Св. Кирил и Методий“ в кв. „Генерал Николаево“ в Раковски. От 16.30 Цветан Цветанов ще се срещне с представители на птицевъдите в община Раковски, като мястото на срещата отново ще бъде читалище „Св. Св. Кирил и Методий“. От 17.00 часа зам.-председателят на ГЕРБ ще разговаря с членове и симпатизанти на ГЕРБ-Раковски. Срещата ще бъде в читалище „Св. Св. Кирил и Методий“. \r\n*** \r\nОт 09.30 до 13.00 часа Центърът за подготовка на специалисти – Сливен обявява „Ден на отворени врати” по случай празника на Сухопътни войски – 19 ноември. \r\n*** \r\nОт 17.00 часа в  Регионална библиотека „Сава Доброплодни” – Сливен ще бъде  представена книгата на Мирела Иванова „Седем. Стихотворения с Биографии“. \r\n*** \r\nОт 10.00 часа представители на ВМРО – Българско национално движение ще се съберат пред съда в град Смолян в знак на съпричастност към съдебния състав, който ще гледа дело за насаждане на етническа омраза и радикален ислям. \r\n*** \r\nОт от 11.30 часа площада пред Стадион „Берое“ ще се съберат желаещи да се включат в акцията на Областен информационен център – Стара Загора и Държавно горско стопанство Стара Загора по залесяване в града като част от Европейската седмица на гората. \r\n*** \r\nОт 12.00 часа във фоайето на Областната администрация ще бъдат представени 60 фотографии на Краси Грозева и десетки фотоси на членовете на Клуб по фотография с ръководител Славян Костов.  \r\n***   \r\nОт  15.00 часа в зала 309 на Корпус 1 на Университета със среща-дискусия с министъра на образованието и науката Красимир Вълчев ще започне Общото събрание на Националното представителство на студентските съвети в Република България. \r\n*** \r\nОт 18.00 часа в Музея на бойната слава ще се проведе лекция, посветена на 1300 години от победата на Тервел над арабите.", "date": "2018.11.15", "title": "Предстоящи събития в страната за 16 ноември (Агенция „Фокус“)"}
{"url": "http://www.focus-news.net/news/2018/11/15/2590851/bashar-asad-teroristite-si-byaha-postavili-za-tsel-da-razgromyat-prodovolstvenata-sigurnost-na-siriya.html", "text": "Терористите и техните господари започнаха войната срещу Сирия, за да разгромят нейната продоволствена сигурност, заяви в четвъртък президентът на страната Башар Асад на среща в Дамаск с делегация на Арабския съюз на механизаторите на селското стопанство, предава ТАСС, като се позовава на информация от сирийската държавна агенция. \r\nПо думите на Асад, преди войната Сирия е била самодостатъчна страна, което й е позволявало да води независима политика. „Затова терористите, които бяха проводници на замислите на външните сили, се стремяха на първо място да нанесат щети на аграрния сектор и не позволиха на земеделците да реализират събраните реколти“, подчерта сирийският президент. \r\nКакто посочи той, в момента пред правителството на страната стои задача да обезпечи подема на селскостопанското производство, което изисква внедряването на нови технологии. На свой ред членовете на делегацията изразиха увереност, че аграрният сектор на Сирия разполага с необходимите ресурси за постигането на тази цел и възстановяването на довоенното ниво на производство. \r\nВ селското стопанство е заето 50% от активното население на Сирия и то отговаря за около 30% от брутния вътрешен продукт. Сирия изнася памук, животински продукти, зеленчуци и плодове. \r\nПревод и редакция:", "date": "2018.11.15", "title": "Башар Асад: Терористите си бяха поставили за цел да разгромят продоволствената сигурност на Сирия"}
{"url": "http://www.focus-news.net/news/2018/11/15/2590848/veliko-tarnovo-xvii-nauchna-konferentsiya-s-mezhdunarodno-uchastie-biblioteki-chetene-komunikatsii-be-otkrita-v-grada.html", "text": "XVII научна конференция с международно участие „Библиотеки, четене, комуникации“ бе открита във Велико Търново, предаде репортер на  Радио „Фокус“ – Велико Търново . Форумът е посветен на 190-ата годишнина от рождението на отец Матей Преображенски и на темата за детската книга и четенето.  \r\nОрганизатори са Регионалната народна библиотека „П. Р. Славейков” И Великотърновски университет (ВТУ) „Св. Св. Кирил и Методий”. Общо 67 лектори ще представят 54 доклада в рамките на два дни. Директорът на библиотеката Иван Александров съобщи, че първият панел е посветен на 190-ата годишнина от рождението на отец Матей Преображенски. Участие във втория панел, свързан с темата за детската книга и четенето, ще вземат представители на 10 държави – САЩ, Русия, Франция, Гърция, Сърбия и други. Във втората част свои доклади ще представят и най-добрите български специалисти, подбрани от преподавателя във ВТУ „Св. св. Кирил и Методий” проф. Петър Стефанов. \r\nКонференцията се провежда под патронажа на кмета на Община Велико Търново инж. Даниел Панов. Зам.-кметът Ганчо Карабаджаков приветства присъстващите от негово име. Форумът започна с изпълнения на групата за обработен фолклор при Народно читалище „Наука-1970” – Ново село, родно място на отец Матей Преображенски. \r\nНадежда КРЪСТЕВА", "date": "2018.11.15", "title": "Велико Търново: XVII научна конференция с международно участие „Библиотеки, четене, комуникации“ бе открита в града"}
{"url": "http://www.focus-news.net/news/2018/11/15/2590847/vitsepremierat-krasimir-karakachanov-institutsiite-vlyazoha-vav-voyna.html", "text": "Институциите влязоха във война. Не приемам критиките, които президентът непрестанно отправя, вземайки страната на опозицията. Да, БСП те направиха президент, но тази длъжност не е партийна. Това заяви вицепремиерът Красимир Каракачанов в предаването „Плюс-Минус. Коментарът след новините” по  Нова телевизия . \r\nОтносно критиките и исканата му оставка от страна на лидера на ВОЛЯ Веселин Марешки, Каракачанов заяви: „Марешки да ми говори за морал?! Човек, на който три пъти му свалиха имунитета – за изнудване, рекет, побой. Този човек ще ми дава морални наставления. Нека каже колко плаща данъци този велик бос, който има частни самолети, яхти”, заяви Каракачанов. \r\nВицепремиерът коментира и протеста на майките на деца с увреждания, както и исканата оставка на вицепремиера Валери Симеонов. „Не споделям това, което той каза. Това, което каза, беше доста превратно изтълкувано. Това, че не споделяш какво е казал някой, не означава, че трябва да му отрежеш главата. Има и някаква колегиалност, която трябва да проявяваш”, заяви Каракачанов.   \r\nОтносно протестите за цените на горивата, Каракачанов коментира, че част от протестиращите са футболни агитки. „Публиката знае кога излизат на протест агитките – когато някой ги мотивира по един или друг начин. БСП и ДПС със сигурност участват в организирането, Корнелия Нинова ги подкрепи”, посочи Каракачанов. \r\nЗа Държавната агенция за българите в чужбина, Каракачанов коментира, че още няма предложение кой да я оглави, но обмисля 1-2 имена, които ще обсъди с колегите си. \r\nВицепремиерът коментира и случая с бившия македонски премиер Никола Груевски. „Той не е искал българско гражданство, макар че родният му баща е български гражданин. Мога да ви дам информация от мои сигурни източници в Скопие, че Груевски е преминал сухопътната граница на Македония със Сърбия, а до Унгария е преминал със съдействието на сръбските власти. Това е моята информация от Скопие. Прибраха своя човек, осигуриха му коридор”, коментира лидерът на ВМРО.", "date": "2018.11.15", "title": "Вицепремиерът Красимир Каракачанов: Институциите влязоха във война"}
{"url": "http://www.focus-news.net/news/2018/11/15/2590855/prezidentat-na-evropeyskata-mrezha-na-sadebnite-saveti-se-sreshtna-s-chlenove-na-visshiya-sadeben-savet.html", "text": "Членовете на Висшия съдебен съвет Калина Чапкънова и Красимир Шекерджиев се срещнаха с Кийс Стерк президент на Европейската мрежа на съдебните съвети (ЕМСС) и Моник ван дер Гос – директор на постоянния секретариат на ЕМСС. Кийс Стерк бе избран за президент на ЕМСС по време на Общото събрание на ЕМСС, проведено през м. май 2018 г. в гр. Лисабон, Португалия, с мандат от две години. Това съобщиха от пресцентъра на ВСС. \r\nПо време на срещата бе отправено предложение Висшият съдебен съвет да бъде домакин на Общото събрание на ЕМСС през 2020 г. или 2021 г. Обсъдени бяха възможностите за по-активно участие на Съвета в инициативите и дейността на ЕМСС като бе уточнено, че към момента е наложен ротационен принцип на участие и практика за определяне на представители както от Съдийската, така и от Прокурорската колегия. Кийс Стерк заяви, че сред основните му цели е установяване на пълноценен диалог между държавите членуващи в ЕМСС. \r\nПредставителите на ЕМСС бяха запознати с основните акценти в приетите от Съдийската колегия на ВСС Стандарти за независимостта на съдебната власт, както и причините за създаването на този документ. \r\nСред обсъдените теми бяха установените модели за реакция от страна на съдебните съвети и проявните форми на натиск върху магистрати и съдебната власт, от медии, политици и представители на изпълнителната власт. \r\nЧленовете на ВСС уточниха, че решенията и дейностите на ЕМСС се популяризират сред магистратите и обществеността чрез сайта на Висшия съдебен съвет. \r\nНа Стерк бе връчен плакет на Висшия съдебен съвет. \r\nТова е втора среща на президент на ЕМСС с представители на Висшия съдебен съвет, първата бе проведена през 2016 г. с тогавашния президент Джефри Вос. \r\nВисшият съдебен съвет е член на ЕМСС от 2007 г., а през м. юни 2018 г. бе класиран на второ място в първото изложение на ЕМСС на тема „Водеща положителна промяна“ за представената Образователна програма „Съдебната власт – информиран избор и гражданско доверие. Отворени съдилища и прокуратури“.  \r\nЧленове на Висшия съдебен съвет от 2013 г.  участват в проекти на ЕМСС, както и във форума за дигитално правосъдие като през 2018 г. Съветът има свои представители в екипите по проектите  „Независимост, отчетност и качество на правосъдието – продължение“, „Обществено доверие и имидж на правосъдието“. \r\nСред основните цели на ЕМСС са анализ и информация за структурите и компетентностите на членовете на Мрежата, обмяна на опит във връзка с организацията на съдебната система и нейните функции, предоставяне на добри практики, опит и предложения до институциите на ЕС, както и на други национални и международни организации и институции като Европейския парламент, Европейската комисия, Европейската мрежа за съдебно обучение, Съвета на Европа, Института Макс Планк.", "date": "2018.11.15", "title": "Президентът на европейската мрежа на съдебните съвети се срещна с членове на Висшия съдебен съвет"}
{"url": "http://www.focus-news.net/news/2018/11/15/2590853/gancho-karabadzhakov-zam-kmet-na-veliko-tarnovo-nauchnata-konferentsiya-biblioteki-chetene-komunikatsii-e-svoeobrazen-intelektualen-oazis-v-edin-vse-po-digitalen-svyat.html", "text": "Научната конференция „Библиотеки, четене, комуникации“ е своеобразен интелектуален оазис в един все по-дигитален свят, в който технологиите изместват идеите и ценностите. Това каза в приветственото си слово по повод откриването на 17-то издание на конференцията с международно участие зам.-кметът на Община Велико Търново Ганчо Карабаджаков, предаде репортер на  Радио „Фокус“ – Велико Търново . Той поздрави участниците във форума от името на кмета инж. Даниел Панов, под чиито патронаж се провежда събитието. „Чест прави на организаторите на това събитие, че са избрали да почетат 190-годишнината от рождението на отец Матей Преображенски – един от светлите възрожденски личности, съхранили ни като християнски и европейски народ. Святопреображенец е сред хората, които имат особено значим принос в отсъствието на нашата национална и културна идентичност в един то най-трудните за народа ни време. Пожелавам на всички участници в конференцията здраве, късмет, енергия и постоянство и все повече хора към книжнината и четенето, поне успоредно с всички дигитални устройства“, посочи Ганчо Карабаджаков. \r\nНадежда КРЪСТЕВА", "date": "2018.11.15", "title": "Ганчо Карабаджаков, зам.-кмет на Велико Търново: Научната конференция „Библиотеки, четене, комуникации“ е своеобразен интелектуален оазис в един все по-дигитален свят"}
{"url": "http://www.focus-news.net/news/2018/11/15/2590858/sport-sestri-stoevi-se-klasiraha-za-finalniya-turnir-v-kitay.html", "text": "Сестрите Габриела и Стефани Стоеви се класираха за Финалния турнир в Гуанджоу (Китай), където през декември ще си дадат среща най-добрите осем дуета в света. Точки за него се трупат във всички Супер серии и Гран При турнири от календара на международната федерация. При последното обновяване на класацията за турнира българките са под №7 с актив от 65 210 точки. На върха се завърнаха олимпийските шампионки Мисаки Мацумото и Аяка Такахаши от Япония, които имат 89 970.  \r\nВ „Топ 8“ са още три тандема от страната на Изгряващото слънце и по един тайландски, индонезийски и китайски отбор. Така българките ще бъдат единствените европейки в тази елитна компания в Гуанджоу.", "date": "2018.11.15", "title": "Спорт: Сестри Стоеви се класираха за Финалния турнир в Китай"}
{"url": "http://www.focus-news.net/news/2018/11/15/2590860/pregled-na-mezhdunarodnite-novini-do-19-chasa-agentsiya-fokus.html", "text": "Хилари Клинтън трябва да отговори на още въпроси под клетва по отношение на своите имейли, обявиха от консервативна група за наблюдение, пише  електронното издание на вестник Washington Examiner . \r\n„Важно: Съдът отсъди късно днес, че Хилари Клингън трябва отговори на още въпроси за имейлите, включително важни такива за това, как е създала своята система за имейли“, заяви председателят на групата „Съдебни наблюдатели“ Том Фитън чрез съобщение в „Туитър“ след заседание на федералния съд. \r\nСъдия Емет Съливан е председателствала заседанието, което произтича от Закона за свобода на информацията по отношение на спорните трудови взаимоотношения с дългогодишния помощник на Клинтън Хума Абедин, която получава статут на „специален правителствен служител“, което й позволява да работи и на друго място, докато служи в Държавния департамент. \r\n„Съдебни наблюдатели“ се опитаха да получат още отговори от бившия държавен секретар след нейните писмени показания под клетва през октомври 2016 година за нейната „Clinton.com, non-state.gov“ имейл система. \r\nСпоред решението на Съливан, Клинтън ще трябва да отговори на два въпроса в рамките на 30 дни: \r\n•\tОпишете как е създадена системата clintonmail.com, включително кой реши да създаде системата, датата, на която е решено да се създаде системата, защо е създадена, кой я е създал и кога е започнала да функционира \r\n•\tПо време на явяването си пред Избраната комисия за Бенгази в Камарата на представителите на САЩ на 22 октомври 2015 година вие свидетелствахте, че от 90 до 95 процента от вашите имейли „бяха в държавната система“ и „ако те искат да ги видят, те със сигурни са можели да го направят“. Посочете основанията за това изявление, включително фактите, на които разчитахте, за да подкрепите това заявление, кога и как разбрахте тези факти и, ако сте разбрали за тези факти от или чрез друго лице, идентифицирайте лицето, което ви запозна с тези факти. \r\nВ телефонен разговор с Washington Examiner Фитън, който заяви, че към него в съдебната зала се е присъединил само Майкъл Бекеша, член на юридически екип на „Съдебен наблюдател“, заяви, че решението е „страхотно развитие“. \r\nНо, както заяви Фитън, е „скандално“, че две години след идването на администрацията на Тръмп Министерството на правосъдието и Държавния департамент продължават да „защитават Хилари Клинтън“. \r\nИзползването от страна на Клинтън на неупълномощен частен сървър за електронна поща, за да върши правителствената си работа по време на нейното време като държавен секретар, е обект на много противоречия и разследвания, включително едно от ФБР, според което екипът на Клинтън е \"изключително небрежен\" в работата си с информация. Службата обаче не препоръчва наказателни обвинения срещу никой участник в личната електронна мрежа на Клинтън. \r\nПо въпроса за \"създаването\" на системата clintonemail.com екипът на Клинтън отговори, че е \"извън обхвата на позволените разкрития\", като отбелязва, че съдът \"разрешава откриването в този случай на въпроса за\" целта на създаването и функционирането на системата clintonemail.com за нуждите на Държавния департамент. \" \r\nСъдия Съливан обаче реши, че въпросът за създаването на имейл системата може да бъде разкрит. \r\nНа Въпрос 24 от 25-те зададени на Клинтън по време на нейното явяване на 22 октомври 2015 г. пред Избрания комитет за Бенгази, на който свидетелства, че 90 до 95% от нейните имейли \"са в държавната система\" и \"ако искат да ги видят, те сигурно биха могли да го направят\",  тогава тя отказа да отговори, но сега съдия Съливан нареди да даде обяснения. \r\nИзтриването на около 33 хиляди имейла от техник доведе до това някои критици, сред които президентът на САЩ Доналд Тръмп, да обвинят Клинтън в „замитане на следите“, въпреки че ФБР не намери никакви доказателства, за да потвърди тези твърдения. \r\nФитън обвинява ФБР и Министерството на правосъдието, че защитават Клинтън дори и до ден днешен. \r\n***  Свалянето на британския премиер Тереза Мей от председателския пост в Консервативната партия ще отнеме няколко седмици, заяви лидерът на бунта на „Торите“ срещу министър-председателя Якоб Рийс-Мог, който е и депутат в парламента, предава  Reuters . \r\n„Мисля, че това може да се случи доста бързо. Смятам, че парламентарният процес може да бъде ускорен“, заяви той пред репортерите, като добави „не месеци, а, мисля си, седмици“, отговори той на въпрос колко време ще отнеме свалянето на премиера. \r\nТой посочи Борис Джонсън, Дейвид Дейвис, Естер МакВей и Доминик Рааб, които напуснаха кабинета на Мей през тази година, като възможни бъдещи лидери, както и Пени Мордаунт, за която се смята, че е въпрос на време да излезе от правителството. \r\n***  Германският канцлер в четвъртък приветства проектоспоразумението за Брекзит, но предупреди, че отвхрълянето му ще доведе до „Най-лошия сценарий“ на безредно излизане на Великобритания без сделка, предава  AFP . \r\n„Много съм щастлива, че след дълги и не винаги лесни преговори, успяхме да стигнем до предложение“, заяви Меркел за проектоспоразумението, което обаче трябва да бъде одобрено от британския парламент и останалите 27 страни-членки на Съюза. \r\nНо Меркел добави, че „най-лошият сценарий и най-безредният случай, ще бъде ако не бъде сключена никаква сделка“. \r\n„Това е алтернатива, за която винаги трябва да бъдем нащрек“, посочи германският канцлер на среща на кабинета в Потсдам, край Берлин. \r\n„Въпросът е: това, което имаме в момента основа ли е? Надявам се, че може да бъде основа“, заяви тя. \r\nБританският премиер Тереза Мей в сряда получи одобрението на кабинета си за проектопредложението, но в четвъртък понесе тежък удар, когато редица министри си подадоха оставката, докато тя убеждаваше парламента, че трябва да гласува в полза на предложението за Брекзит. \r\n*** Руският президент Владимир Путин смята, че западните страни трябва да осъдят не изборите в Донбас, а случващите се там политически убийства. Той заяви това на пресконференция след края на Източноазиатската среща на върха в Сингапур, предава  ТАСС . \r\nПо мнението на руския държавен глава, изборите в Донбас са били неизбежни, защото това е реакция на живеещите там хора на политическата ситуация в страната. Путин отбеляза сущо, че в момента е безсмислено да се провеждат срещи в нормандския формат, защото в Украйна е в ход предизборна кампания. \r\n„Въобще, до момента настоящите украински власти не са проявили никакво желание да изпълняват минските споразумения и те не правят нищо за прилагането на тези договорки, не се случва нищо“, констатира Путин. „Даже Законът за специалния статут на Донбас, който бе приет от парламента на Украйна, до сега не е влязъл в сила, а това е ключов елемент за разрешаването на ситуацията“. Руският президент посочи, че всички чакат Русия да изпълни минските споразумения, но не забелязват, че киевските власти не правят нищо. \r\nОсвен това руският лидер подчерта, че Москва ще работи с новата власт в Украйна, каквато и да е тя и че няма друго решение на конфликта, освен мирно. \r\nПутин смята, че властта в Украйна не е способна да направи каквото и да е за разрешаване на ситуацията в югоизточната част на страната. „Според мен – не. Докато такива хора са на власт в Киев, едва ли можем да разчитаме на мирно разрешение на въпросите на тези територии“, заяви той. \r\n***  „СДСМ (Социалдемократическият съюз на Македония) има цялостен контрол върху съда, прокуратурата и полицията, властта не може да не е знаела за бягството на Никола Груевски“, гласи съобщение от основната македонска опозиционна партия ВМРО-ДПМНЕ по повод бягството на бившия премиер на страната Никола Груевски в Будапеща, предава  македонската агенция „Макфакс“ . \r\nСпоред партията, отговорност трябва да има, а както винаги, отговорността е на властта, която този път, за съжаление, е оглавявана от Зоран Заев, гласи заявлението на ВМРО-ДПМНЕ. \r\n„Цяла Македония, както и Зоран Заев и министърът за преследване и терор (на вътрешните работи – бел. „Фокус“) Оливер Спасовски добре знаеха, че Никола Груевски не се крие в централата на ВМРО-ДПМНЕ. Причината за „обсадата“ на партийното седалище на ВМРО-ДПМНЕ е ясна, целта беше създаване на евтин театър и сплашване на членовете и активистите на партията чрез полицейски натиск. Отговорността за бягството на Никола Груевски е изцяло на властта“, подчертават още от опозиционната партия. \r\n***  Бившият министър на транспорта в правителствата на Никола Груевски Миле Янакиевски е искал чрез посредник амнистия от президента на страната Георги Иванов за всички лица, които са „преследвани“ от Специализираната прокуратура, пише в служебна бележка на Службата за сигурност и контраразузнаване (УБК), въз основа на която е взето решение ексминистърът да бъде задържан под стража, предава  скопското електронно издание „Плюс инфо“ . \r\nСпоред изпратената от Министерството на вътрешните работи на Македония бележка до Специализираната прокуратура, срещата на посредника с председателя е била по инициатива на бившия министър.  \r\nНа разговора президентът категорично е отказал да амнистира Янакиевски с обяснение, че няма намерение да се намесва в работата на съда. \r\nСлед срещата, както се предполага, посредникът се видял с бившия министър, който му казал, че амнистията е последният шанс да се спаси от отговорност. \r\nСъщо така, според информацията, Янакиевски е казал, че има банкови сметки в чужбина, което би улеснило бягството, което той би предприел ако не получи амнистия. \r\n*** „Брекзит е за правата на гражданите, запазването на крехкия мир в Северна Ирландия и гарантирането на работните места, засегнати от напускането на Обединеното кралство“, отбеляза председателят на Европейския парламент Антонио Таяни след брифинга на главния преговарящ за Брекзит Мишел Барние относно споразумението по Брекзит след Конференцията на председателите днес, съобщава  пресслужбата на Европейския парламент . \r\n„Ние вярваме в демокрацията и спазването на решението на британския народ. Приетият текст от Европейския Съюз и Обединеното кралство е първата стъпка от един дълъг път. Въпреки това, аз съм оптимист, че това ще положи основите за близки бъдещи отношения между Обединеното кралство и ЕС. Както винаги съм казвал, Обединеното кралство напуска Европейския съюз, а не Европа“, каза председателят Таяни.  \r\n„Бих искал да благодаря на Мишел Барние за неговата неуморна работа и дух на сътрудничество, които укрепиха нашите отношения. Бих искал също така да призная важния принос на Ръководната група на Европейския парламент относно Брекзит.  \r\nСпоразумението трябва да отразява това, че всякакъв краен резултат ще бъде по-лош от пълно членство, като същевременно се защитават интересите на ЕС27 и правата на гражданите. Това показа, че ЕС символизира солидарност и единство между неговите членовете.  \r\nСъщо така искам да уточня, че това е само началото на нова фаза. Европейският парламент ще бъде призован да одобри споразумението и следва да продължи да следи развитията, гарантирайки спазването на нашите червени линии“, заключи председателят Таяни. \r\n***  Депутатът от Консервативната партия на Великобритания Якоб Рийс-Мог, лидер на групата радикални евроскептици на „Торите“, ще поиска вот на недоверие към премиера Тереза Мей, предава  AFP . \r\nОт групата на евроскептиците обявиха, че решението им е предизвикано след шумната сесия на парламента в четвъртък, когато Мей се опита да защити своето проектоспоразумение за Брекзит, въпреки яростната съпротива. \r\n***  Унгарският премиер Виктор Орбан изпрати журналистите от унгарската телевизия „24“ да търсят отговор за случая около бившия македонския премиер Никола Груевски от адвокатите, предава  излъчващият на албански скопски телевизионен канал „Алсат – М“ . \r\n„Това е правен въпрос, отговор искайте от адвокатите“, отговори Орбан на молба да коментира основанията на Груевски за престой в Унгария и защо не е в транзитната зона, докато се разглежда молбата му за предоставяне на политическо убежище. \r\n***  Бившият македонски премиер Никола Груевски е поискал политическо убежище в Унгария от дипломатическо представителство на централноевропейската страна, извън Македония, предава  излъчващият на албански скопски телевизионен канал „Алсат –М“ , като се позовава на информация от унгарското правителство. \r\nНачалникът на кабинета на премиера Виктор Орбан Гергели Гулияс не е пожелал да разкрие в коя държава е внесено искането, нито да отговори на въпроса за маршрута, по който осъденият бивш македонски премиер е пристигнал в Унгария. \r\nГулияс е добавил, че официална Будапеща все още не е получила искане за екстрадиция на Груевски, а ако го получи ще отговори „в съответствие с правната система“.", "date": "2018.11.15", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/11/15/2590861/stara-zagora-tsentralnata-sgrada-na-obshtinska-biblioteka-iskra-v-kazanlak-shte-bade-otvorena-za-chitateli-v-kraya-na-mesets-noemvri-sled-dvumesechen-remont.html", "text": "Централната сграда на Общинска библиотека „Искра” в Казанлък ще бъде отворена за читатели в края на месец ноември, след двумесечен ремонт. Това каза за  Радио „Фокус”  директорът на библиотеката Анна Кожухарова. Тя поясни, че и по време на ремонта читателите имат възможност да заемат книги от библиотечните филиали на „Искра”. Реновираната сграда на библиотеката в Казанлък ще бъде открита на 22 ноември от 17.00 часа. \r\nСградата на библиотеката не е ремонтирана повече от 30 години, правени са само малки частични промени, ежегодно, със средства от бюджета на културния институт. В рамките на настоящия ремонт, със средства гласувани от Общинския съвет в размер на 55 хил. лв. е подменена дограмата, направена е изолация на стените на сградата и пребоядисване на фасадата.  \r\n„За втори път Община Казанлък доказа в много кратък срок, че е загрижена за състоянието на библиотеката. Първия път, отново със средства от Инвестиционната програма, е направена хидроизолация на едно от основните хранилища, където се съхраняват редки и ценни издания, с което в помещението е премахнат опасния микроклимат за тези издания.  \r\nСлавяна ГАЙДАРОВА", "date": "2018.11.15", "title": "Стара Загора: Централната сграда на Общинска библиотека „Искра” в Казанлък ще бъде отворена за читатели в края на месец ноември, след двумесечен ремонт"}
{"url": "http://www.focus-news.net/news/2018/11/15/2590854/sofiya-maykite-na-detsa-s-uvrezhdaniya-se-sabraha-na-protest-za-25-i-pat.html", "text": "За 25-и пореден път майки на деца с увреждания се събраха пред сградата на Министерския съвет, за да искат оставката на вицепремиера Валери Симеонов, предаде репортер на  Агенция „Фокус“ . Митингът тази вечер не е многоброен. Очаква се по-късно протестиращите да се отправят на шествие по софийските улици.", "date": "2018.11.15", "title": "София: Майките на деца с увреждания се събраха на протест за 25-и път"}
{"url": "http://www.focus-news.net/news/2018/11/15/2590859/sofiya-leka-katastrofa-mezhdu-dva-avtomobila-e-stanala-na-agala-mezhdu-bul-todor-aleksandrov-i-ul-knyaz-boris-i.html", "text": "Лека катастрофа между два автомобила е станала на ъгъла между бул. „Тодор Александров“ и ул. „Княз Борис I“. Това съобщиха за  Агенция „Фокус“  от пресцентъра на  МВР . При инцидента няма пострадали, регистрирани са само материални щети. Сигналът за пътнотранспортното произшествие е подаден в 17.50 ч.  \r\nДеница КИТАНОВА", "date": "2018.11.15", "title": "София: Лека катастрофа между два автомобила е станала на ъгъла между бул. „Тодор Александров“ и ул. „Княз Борис I“"}
{"url": "http://www.focus-news.net/news/2018/11/15/2590857/peti-den-zhiteli-na-sliven-protestirat-sreshtu-sotsialnata-nespravedlivost.html", "text": "Пети ден в Сливен жителите протестират срещу социалната несправедливост, предаде репортер на  Радио „Фокус“ - Сливен . Множество граждани отново се събраха на площад „Хаджи Димитър“, за да изразят своето недоволство от липсата на социална справедливост и високите цени на горивата. Шествието премина по главната улица до кръговото на Розова градина и ще се върне обратно. Чуха се викове: „Оставка!“, „Мафия!“ и „За България“. Утре протестите продължават. \r\nЛюдмила ЙОРГОВА", "date": "2018.11.15", "title": "Пети ден жители на Сливен протестират срещу социалната несправедливост"}
{"url": "http://www.focus-news.net/news/2018/11/15/2590862/washington-times-sreshtata-na-asean-sapernichestvo-mezhdu-kitay-i-sasht-e-predizvikatelstvo-za-prepleteniya-aziatsko-tihookeanskiya-region.html", "text": "Съперничеството между САЩ и Китай в Азиатско-тихоокеанския регион се оказва \"неудобно\" за страните от Югоизточна Азия, които не искат да избират между приятелите си, каза премиерът на Сингапур в четвъртък, когато приключи регионалната среща на високо равнище, пише  електронното издание на вестник Washington Times. \r\n\"Най-лесно е да не взимаш страна, когато всички са на една страна. Но ако сте приятели с две страни, които са от различни страни, понякога е възможно да се разбирате и с двете, а друг път е по-трудно да се опитвате да сте и с двете\", заяви Ли Ли Хонг Лонг, когато получи въпрос за съперничеството между САЩ и Китай в региона на пресконференция. \r\nЛий, който е домакин на ежегодната среща на върха на Асоциацията на страните от Югоизточна Азия(АСЕАН),посочи, че страните, чиито икономики и стратегически интереси са дълбоко свързани с двете сили, биха предпочели да не трябва да решават, \"но обстоятелствата могат да доведат до там, АСЕАН да трябва да избере едната или другата. Надявам се, че скоро това няма да се случи. \" \r\nКоментарите изглежда целяха да изпратят послание до САЩ, представена тази седмица от вицепрезидента Майк Пенс на мястото на президента Доналд Тръмп и до Китай, чието нарастващо влияние в региона е много ясно на такива международни събирания, пише изданието. \r\nТърговското напрежение между САЩ и Китай по отношение на технологичната политика на Пекин и други въпроси, свързани с достъпа до пазара, добавя към напрежението в региона, особено, след като Тръмп встъпи в длъжност в началото на 2017 г. Двете страни наложиха мита за милиарди долари на продуктите си, което не доведе до разсейване на напрежението, отбелязва вестникът. \r\nЛий също така отбеляза, че  ориентираната към сделка дипломация \"Америка на първо място\" на Тръмп е отстъпление от  миналото, когато \"те бяха щедри, отвориха пазарите си, инвестираха, осигуриха регионална сигурност и косвени ползи от процъфтяващ регион, САЩ просперираха заедно с него\". \r\n\"Но сега те казват ‚не, това не е достатъчно добро. Искаме да печелим от всяка сделка\" и това ще означава друг вид взаимоотношения и ние ще трябва да свикнем с това, ако САЩ са решили, че това е посоката, в която ще вярвят в дългосрочен план\", обясни Лий. \r\nВ коментар за срещата по-рано през деня, Пенс подчертава американския ангажимент към региона,като заяви, че в региона няма място за \"империи или агресия\". \r\nВ прикрит удар срещу нарастващото влияние на Китай и военната му експанзия в Южнокитайско море той каза, че \"нашата визия за Индо-Тихокеанския регион не изключва никой народ. Това изисква само всеки народ да третира съседите си с уважение, те да уважават суверенитета на всички народи и международните правила на реда\". \r\nСрещите на АСЕАН са насочени към засилване на търговията и сигурността в регион с повече от 630 милиона души население, отбелязва Washington Times. Тя завърши с ангажименти да се работи за постигане на регионално споразумение за свободна търговия и за подобряване на киберсигурността, усилията за борба с тероризма, електронната търговия, подготовката за бедствия и опазването на околната среда. \r\nМного от същите лидери ще се насочат към форума за икономическо сътрудничество в Папуа-Нова Гвинея, където много от същите въпроси ще бъдат включени в дневния ред. \r\nДокато беше в Сингапур, китайският премиер Ли Къцян се опита да успокои съседите на Китай за разширяването на икономическите и военните си области в региона и призова азиатските лидери да помогнат за успокояването на световните пазари, засегнати от напрежението в търговията. \r\nСтраните от Югоизточна Азия и други в региона споделят разочарованието на Китай по отношение на отхвърлянето от страна на администрацията на Тръмп на многостранните търговски режими и глобалната търговска система, които им помогнаха да модернизират и обогатят икономиките си. Много от лидерите, присъстващи на срещите в Сингапур, подчертаха необходимостта от борба с протекционизма и опазване на правилата, които помагат за регулирането на световната търговия, пише още вестникът. \r\nРегионът трябва да \"предприеме конкретни действия за поддържане на режима на свободна търговия, основан на правила и да изпрати на пазара съобщение - положително послание - за осигуряване на стабилни, предсказуеми и законово обосновани условия за пазара\", подчерта Ли. \r\nВъпросите на сигурността, по-специално разрешаването на конфликта в Южнокитайско море, бяха друг основен фокус на срещите. Морето е потенциална точка на възпламеняване и огромна загриженост за САЩ и други държави, които разчитат на правото на свободно корабоплаване през него. \r\nКитай е изправен срещу по-малките си съседи в многобройни спорове в морето за коралови рифове и лагуни във водите, които са от решаващо значение за световната търговия и са богати на риба и потенциални запаси от нефт и газ. \r\nЛидерите на АСЕАН заявиха, че обсъждат необходимостта от сдържаност в района. \r\n\"Всички се съгласихме за начини и средства да не увеличаваме напрежението в Южнокитайско море. Това означава да не вкарвате военни кораби и да разрешавате свободата на корабоплаването \", каза пред репортери премиерът на Малайзия Малахир Мохамед. \"Малки патрулни кораби са необходими за справяне с пиратството, но големите бойни кораби могат да причинят инциденти и това ще доведе до напрежение\". \r\nФилипинският президент Родриго Дутерте, който омекоти позицията на страната си по отношение на китайските претенции към островите, за които претендира и Манила, заяви, че е от решаващо значение засегнатите страни да завършат работата по създаването на \"кодекс за поведение\", който ще помогне за предотвратяването на неразбирателства, които могат да доведат до конфликт. \r\n„Китай е там. Това е реалността \", каза той пред репортери, преди да се присъедини към срещите на деня. \"Интензивната военна дейност ще предизвика отговор от Китай. Нямам нищо против всички да влязат във война, с изключение на това, че Филипините са точно до тези острови. Ако има стрелба там, моята страна ще бъде първата, която ще страда“. \r\nМакар че събирането обикновено се съсредоточава върху сътрудничеството и добрата воля, опасенията относно отношението на Мианмар към етническите му рохинги се разпалиха с необичайно остри и публични коментари както от Пенс, така и от Махатир, към лидера на страната, лауреат на Нобелова награда за мир Аун Сан Су Чжи, отбелязва изданието. \r\nПовече от 700 хиляди рохинги са избягали от западната провинция на Мианмар Рахин, за да избягат от убийствата и унищожаването на домовете си от военните и службите за сигурност на страната, предизвиквайки тежки критики и международни обвинения в геноцид срещу Мианмар. \r\nНа въпроса дали Суу Кий се е съгласил на пряката молба да освободи двама журналисти от \"Ройтерс\", затворени в Мианмар, Пенс отговори: \"Не получихме ясен отговор.\" Той каза, че Суу Кий е дал някои подробности за процеса на обжалване по техните случаи. \r\nВ АСЕАН влизат Бруней, Камбоджа, Индонезия, Лаос, Малайзия, Мианмар, Филипините, Сингапур, Тайланд и Виетнам. Годишната среща на върха включва срещи с различни други страни. \r\nСрещата на върха през следващата година е планирана в Тайланд, чиято столица Банкок бе мястото на срещата през 1967 г., когато бе създаден АСЕАН. \r\nПревод и редакция:", "date": "2018.11.15", "title": "Washington Times: Срещата на АСЕАН: Съперничество между Китай и САЩ е предизвикателство за преплетения Азиатско-тихоокеанския регион"}
{"url": "http://www.focus-news.net/news/2018/11/15/2590864/4-kilometrova-opashka-ot-tezhkotovarni-avtomobili-se-e-obrazuvala-na-gkpp-kulata-v-posoka-balgariya.html", "text": "4-километрова опашка от тежкотоварни автомобили се е образувала на ГКПП „Кулата“ в посока от Гърция за България, съобщи слушател на  Радио „Фокус“.", "date": "2018.11.15", "title": "4-километрова опашка от тежкотоварни автомобили се е образувала на ГКПП „Кулата“ в посока България"}
{"url": "http://www.focus-news.net/news/2018/11/15/2590841/shumen-spored-predstavenite-ekspertizi-po-deloto-pechkata-na-tvardo-gorivo-e-predizvikala-vzriva-na-gara-hitrino-a-visokata-skorost-na-vlaka-e-prichinata-za-derayliraneto-mu.html", "text": "Според представените на заседанието на Окръжен съд - Шумен по делото „Хитрино“ експертизи, печката на твърдо гориво е предизвикала взрива на гара „Хитрино“, а високата скорост на влака е причината за дерайлирането му, предаде репортер на  Радио „Фокус“-Шумен . Съдът прие заключенията по допълнителната пожаро-техническа експертиза. Спрямо първата такава промяна имаше само в един от отговорите на деветте въпроса, а именно за колко време и изтекъл газът от цистерна №10. През процепът, който е бил с неправилна форма и с размер 0,0808 кв. м, са изтекли 45 тона втечнен пропилен за 39,2 сек. Експертизата е категорична, че контактната мрежа не е била причина за възпламеняване на газа, тъй като по това време тя е била изключена. Взривът е възникнал между 3 и 5 минути след дерайлирането.  \r\nВ продължение на 4 дни експертите са работили по откриване на източника на запалването, мястото и посоката на взрива, посоката и степента на разрушенията и др. Категорично бе посочено, че единствено в стаята с печката на твърдо гориво е имало въздействие върху околните стени, като и в четирите посоки то е отвътре навън. Обяснено бе, бе печката е била в епицентъра на взрива, по нея има издувания отвътре навън, както и деформации, но обикновено разрушенията в епицентъра са по-малки, което обяснява и защо момичето Севги, което е било в стаята с печката, е било с по-малко наранявания с сравнение със сестра си, която е била в съседно помещение. Както и при изслушването на първата пожаро-техническа експертиза, така и сега, защитата на обвиняемите машинисти заяви, че не приема заключенията. Според тях изложените обстоятелства не са установени по несъмнени обективни данни.  \r\nЗаключенията в представената техническа жп експертиза касаеха причината за дерайлирането на влака, механизма на произтичане на произшествието, механизма на разхерметизиране на цистерна №10, разрушенията и деформациите по железния път и др. Посочено бе, че локомотивът и първите пет вагона навлизат в езиковата и междинна част на стрелка №5 със скорост 78 км/час, при допустими 40 км/час. Заради високата скорост се получава увеличаване на страничното ускорение и усукване на релсите. При шестия вагон започва дерайлиране, преобръщат се 7, 8 и 9 вагон, като разрушават жп инфраструктура, цистерна №10 се разхерметизира, като най-вероятно е била пробита от релса. В експертизата става дума и за безконтролно увеличаване на скоростта на влака. Бяха посочени конкретни цифри при движението на жп състава в участък от последните 3 000 метра. Защитата на обвиняемите за влаковата катастрофа машинисти заяви, че не приема заключенията в частта за железния път.  \r\n„Не приемаме техническата жп експертиза в частта й за железния път, тъй като се установи категорично, че вещите лица не познават местопроизшествието, на което уж са правили оглед, не познават материалите по делото, не познават изготвените схеми за разположението на отделните вагони и локомотиви след дерайлирането“, заяви след заседанието адвокат Ивайло Йорданов. Той посочи, че не приемат и заключенията от допълнителната пожаротехническа експертиза. Вещото лице Марко Марков подчерта, че контактната мрежа не е източникът на запалването. „Възпламеняването е причинено от посочената печка на твърдо гориво в къщата на момичето Севги. В продължение на 4 дни обикаляхме, разследвахме, търсихме и само на това единствено място в село Хитрино, в четирите посоки, имаше въздействие, деформации на четирите стени отвътре навън. Момичето е било в тази стая, в епицентъра, където е източникът на запалване, но по принцип той най-малко бива засегнат, там е нулевата точка, откъдето взрива тръгва встрани“, каза след заседанието Марко Марков, експерт от ГДПБЗН.  \r\nСкоростта е основната причина за дерайлирането, по думи на вещото лице проф. Ненчо Ненов. „Това се знаеше още на 4-тия ден след катастрофата. По възложена задача от Главна прокуратура, Национална следствена служба, ми бяха предоставени картите със записите на данните за двата локомотива и това беше готово на 4-тия ден. Експертизата с недвусмислени категорични доказателства. Още повече, че тук имаме две съвсем различни независими регистриращи системи - на единият локомотив системата е на  „Сименс“, а на втория - на „Хаслер“, т. е., имаме двойно категорично доказателство за това превишение на скоростта. Машинистите просто е трябвало да изпълнят задълженията си, за да не се стига до този ужасяващ инцидент“, посочи проф. Ненов. Той обясни, че на 1 110 метра преди входния светофар на гарата в село Хитрино се намира предупредителен сфетофар. „Той указва с каква скорост след 1110 метра трябва да се премине на входния, а от входния до началото на Стрелка 1 има още 334 метра. Още на първия светофар е трябвало да се предприеме намаляване на скоростта на влака“, заяви проф. Ненов.  \r\nЗа нуждите на делото по допуснатите разпити на свидетели – чужди граждани, чрез изпълнение на европейски заповеди за разследване, от Висшия съдебен съвет е осигурена техника за видеоконферентна връзка със съдилищата в съответните държави. Редовната дата за това заседание, определена от Окръжен съд - Шумен, е 11 декември, от 10.00 часа и 14.00 часа. \r\nИвелина ИВАНОВА", "date": "2018.11.15", "title": "Шумен: Според представените експертизи по делото, печката на твърдо гориво е предизвикала взрива на гара Хитрино“, а високата скорост на влака е причината за дерайлирането му"}
{"url": "http://www.focus-news.net/news/2018/11/15/2590856/sofiya-vremenno-se-promenya-marshrutat-na-troleite-dvizheshti-se-po-liniya-9-zaradi-protesta-na-maykite-s-uvrezhdaniya.html", "text": "Временно се променя маршрутът на тролеите, движещи се по линия 9, заради протеста на майките с увреждания. Това съобщиха за  Агенция „Фокус“  от пресцентъра на  Столична община . Вместо по ул. „Г.С. Раковски“ тролеите ще се движат по бул. „Васил Левски“.", "date": "2018.11.15", "title": "София: Временно се променя маршрутът на тролеите, движещи се по линия 9, заради протеста на майките с увреждания"}
{"url": "http://www.focus-news.net/news/2018/11/15/2590867/kyustendil-blagotvoritelen-folkloren-kontsert-se-organizira-v-podkrepa-na-nuzhdaeshto-se-ot-lechenie-ednogodishno-dete-ot-grada.html", "text": "Благотворителен фолклорен концерт се организира в подкрепа на нуждаещо се от лечение едногодишно дете от Кюстендил. Това съобщи за  Радио „Фокус” – Кюстендил  Валентин Кенов, председател на читалище „Пауталия”. Концертът ще се проведе на 24 ноември, от 18.00 часа, в залата на Общински драматичен театър – Кюстендил. Концертът е в помощ на малката Стефания Йовева, която е на година и три месеца, но е с диагноза конгенитална глаукома, но въпреки извършените операции и ползваните медикаменти заболяването не е напълно стопирано. Поради тази причина малката Стефи се нуждае от лечение в чужбина, за което първоначално са необходими 24 000 лева. В благотворителния концерт ще вземат участие Танцов ансамбъл „Пауталия“ и народните изпълнители Румяна Попова, Иван Дяков и Димана Боянова. \r\nВенцеслав ИЛЧЕВ", "date": "2018.11.15", "title": "Кюстендил: Благотворителен фолклорен концерт се организира в подкрепа на нуждаещо се от лечение едногодишно дете от града"}
{"url": "http://www.focus-news.net/news/2018/11/15/2590863/pernik-protestirashti-sreshtu-tsenite-na-gorivata-blokiraha-am-lyulin-i-pv-daskalovo.html", "text": "Протестиращи срещу цените на горивата от Перник блокираха АМ „Люлин“ и п.в. „Даскалово“, като по този начин е спряно и движението през Владая, предаде репортер на  Агенция „Фокус“ . Те са недоволни от ниския стандарт на живот и високите цени на горивата и настояват за оставка на правителството. Протестиращите развяват български знамена и скандират „Оставка“ и „Мафия“.", "date": "2018.11.15", "title": "Перник: Протестиращи срещу цените на горивата блокираха АМ „Люлин“ и п.в. „Даскалово“"}
{"url": "http://www.focus-news.net/news/2018/11/15/2590869/veliko-tarnovo-mokri-sa-patnite-nastilki-na-teritoriyata-v-oblastta-vali-dazhd.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Превалява слаб дъжд.  емпературата е 6 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. То ще се пропуска последователно в двете посоки от регулировчици.до 18.00 часа на 30 ноември. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно.Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2018.11.15", "title": "Велико Търново: Мокри са пътните настилки на територията в областта, вали дъжд"}
{"url": "http://www.focus-news.net/news/2018/11/15/2590872/dazhd-vali-na-teritoriyata-na-oblast-gabrovo-patnite-nastilki-sa-mokri.html", "text": "Дъжд вали на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са мокри. Времето е облачно. Температурата на въздуха е 6°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 3 януари 2019г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 22 юни 2019. \r\nНадежда КРЪСТЕВА", "date": "2018.11.15", "title": "Дъжд вали на територията на област Габрово, пътните настилки са мокри"}
{"url": "http://www.focus-news.net/news/2018/11/15/2590865/krum-zarkov-bsp-ne-samo-razbirame-protestite-nie-sme-preduprezhdavali-upravlyavashtite-za-tyah.html", "text": "\"БСП гледа на протестите с разбиране, защото много от исканията сме ги предлагали, в последните месеци в парламента, под формата на законопроекти. И днес, когато обсъждаме бюджетите, става дума за икономическата част на исканията- за различни ставки на ДДС, за качествено различна политика на доходите. Колкото до политическата част на исканията- оставката на правителството, БСП не може да не се асоцира и с това, защото ние три пъти поискахме вот на недоверие на това правителство\". Това каза зам.-председателят на ПГ на \"БСП за България\" Крум Зарков пред бТВ, съобщиха от пресцентъра на  Националния съвет на БСП .  \"Не само, че  разбираме протестите, ние сме предупреждавали управляващите за тях, когато те с лека ръка отхвърляха нашите предложения. Ние им казахме- чуйте какво ви казваме от трибуната, защото ще го чуете от друго място\", каза още народният представител. Той обърна внимание, че  която и да е власт не може да си позволи да етикетира един протест, да го неглижира, да казва, че е яхван. \"На тези хора трябва да се отговори, защото те имат легитимни искания на граждани\", поясни Зарков. Той каза, че не става въпрос за  добавките на пенсионерите, въпросът е за преизчисляване на техните пенсии, което им се дължи от 2008г. \"Не е въпросът за горивата, за 10 или 20 стотинки. Въпросът е, че българските институции, в продължение на няколко години, не могат да отговорят на въпроса- как е възможно една верига бензиностанции да продава с \"Х\" процента по- надолу от другите? Или има дъмпинг,  или останалите са в картел\" - отбеляза Зарков. Той коментира, че още през август БСП  предупреди, че задачата - да се отговори на исканията на майките на деца с увреждания е сложна, емоционално натоварена и не е по силите на един министър само. \"Затова трябва да се сезира парламентът, всички политически сили\", каза Зарков. Той обясни, че законът нито е приет, нито може да сме сигурни в неговата ефективност. \r\nКрум Зарков припомни, че БСП няколко пъти е предлагала заплатите на депутатите  да се замразят и да се върнат на определени приемливи нива. \"Очаква се поредната новина за увеличение на заплатите- как мислите то ще се отрази това на ситуацията в страната, която и без това е доста нажежена?\", попита Зарков.  \r\nСпоред депутата за  данъка за старите автомобили мненията на президента, БСП и огромна част от българските граждани съвпадат, защото се водят  от разбирането,  че това е налог, който ще утежни живота им без да допренесе нито за по- чист въздух, нито за по- малко коли.  \r\nКрум Зарков коментира, че според доклада на ЕК не сме се справили с корупцията по високите етажи на властта, с корупцията в по- общ мащаб и там е отбелязано, че ключова област са обществените поръчки. Според доклада не сме свършили съдебната реформа. \"Пак  според същата ЕК сме се преборили с организираната престъпност и вече имаме независим съд- така ли е според вас?\", попита Зарков. Той отбеляза, че докладът върви към приключване, като механизъм и че председателят на ЕК го е обещал преди година и половина. \"Странно е, тъй като досега в седемнадесетте предишни се твърдеше, че трябва да се изпълнят определени неща. Да обещаеш, че ще отпадне срок, подлага на съмнение- дали е обективно възприятието на ЕК. Аз никога не съм вярвал, че този доклад може да свърши работата вместо нас\", заключи Зарков.", "date": "2018.11.15", "title": "Крум Зарков, БСП: Не само разбираме протестите, ние сме предупреждавали управляващите за тях"}
{"url": "http://www.focus-news.net/news/2018/11/15/2590876/arman-babikyan-politolog-tezhkoto-razminavane-mezhdu-dumite-na-premiera-i-vikovete-na-horata-po-ploshtadite-oznachava-che-sashtestvuvat-dve-paralelni-realnosti-a-premierat-otkazva-da-vidi-ednata-ot-tyah.html", "text": "Тежкото разминаване между думите на премиера и виковете на хората по площадите означава, че съществуват две паралелни реалности. Това каза във вечерния блок „Това е България“ на  Радио „Фокус“  политологът Арман Бабикян. Според него министър-председателят Бойко Борисов отказва да види едната от тях. „Той очевидно не е забелязал колко хиляди хора живеят под прага на бедността. Очевидно не е забелязал или не желае да види, че цените на горивата се формират от монополист, който Борисов прекрасно познава и цяла България знае кой е, но той и министрите му старателно избягват да произнасят името му. Премиерът недоволства срещу това, че страната ни се намира на унизително място в класациите за свобода на словото и е готов да обвини журналистите за това. Изглежда, че той се опитва да се спаси от проблемите. Едва ли не проблемите не са плод на неговото управление и той е отговорен единствено за успехите“ каза политологът. Арман Бабикян обясни, че цените на горивата са поводът, но и основната причина за протестите. Възможното намаляване на цената на горивата няма да е достатъчно, за да успокои хората. Протестиращите искат промяна. Те вече не питат „кой“, а „как“ ще ги управлява. Действията им са породени от чувството за несправедливост. Според политолога премиерът има възможност да избира между достойнството и морала си, и оставката на вицепремиера Валери  Симеонов. Относно свободата на словото и доклада на ЕК, Бабикян каза, че е обществена тайна кои са медийните монополи и как се обсъждат основните потоци на рекламните пазари. Дали има монопол в горивата или в рекламата е едно и също, но второто е много по-лошо, защото удря достойнството на нацията и способността да се критикува властта, коментира политологът и припомни, че определението на хората за управляващите е по-важно от оценките на управляващите към протестиращите.", "date": "2018.11.15", "title": "Арман Бабикян, политолог: Тежкото разминаване между думите на премиера и виковете на хората по площадите означава, че съществуват две паралелни реалности, а премиерът отказва да види едната от тях"}
{"url": "http://www.focus-news.net/news/2018/11/15/2590875/nimh-prez-sledvashtoto-denonoshtie-v-severna-balgariya-i-iztochnite-rayoni-shte-ima-prevalyavaniya-ot-slab-dazhd-v-predbalkana-i-severoiztochna-balgariya-ot-dazhd-i-snyag.html", "text": "През следващото денонощие над по-голямата част от страната ще бъде предимно облачно. Това съобщи за  Агенция „Фокус“  Христо Христов, дежурен синоптик в  Националния институт по метеорология и хидрология  (НИМХ) към Българската академия на науките (БАН). В Северна България и източните райони ще има превалявания от слаб дъжд, в Предбалкана и Североизточна България - от дъжд и сняг. По-значителни разкъсвания на облачността ще има над Югозападна България и Горнотракийската низина. Със слаб, в Източна България умерен вятър от север-североизток в страната ще продължи да прониква по-студен въздух. Минимални температури между 0° и 5°, максимални, в повечето райони, между 5° и 10°, в Североизточна България по-ниски. \r\nНад Черноморието ще бъде предимно облачно, на места със слаби валежи от дъжд. Ще духа умерен север-североизточен вятър. Максималните температури ще са между 6° и 8°. Температурата на морската вода е 15°. Вълнението на морето ще бъде 3-4 бала. \r\nНад планините ще има значителна облачност и на отделни места ще превали слаб сняг. Ще духа умерен до силен север-североизточен вятър. Максимална температура на височина 1200 метра 2°-3°, на 2000 метра – около минус 5°. \r\nАтмосферното налягане ще се задържи по-високо от средното за ноември, като през деня още малко ще се повиши. \r\nВ събота ще преобладава облачно време. На отделни места в Северна и Източна България ще превали слаб сняг. Ще продължи да духа до умерен, в източните райони и временно силен североизточен вятър и застудяването ще продължи. Минималните температури ще бъдат между минус 2° и 3°, максимални – между 2° и 7°. В неделя след временно спиране на валежите и разкъсване на облачността, по-късно след обяд от юг ще започнат валежи: в Горнотракийската низина от дъжд, в планините и планинските райони от сняг. През нощта срещу понеделник и в понеделник, под влияние на средиземноморски циклон, който ще преминава южно от страната ни,  ще се създаде валежна обстановка. В по-голямата част от страната ще превалява сняг, само в Югоизточна България и по Черноморието – дъжд. След изтеглянето на циклона на североизток, вятърът ще се ориентира от северозапад – ще е умерен и временно силен. Температурите ще са без съществен дневен ход – предимно между минус 1° и 4°, в Югоизточна България и по Черноморието до 7°-10°.", "date": "2018.11.15", "title": "НИМХ: През следващото денонощие в Северна България и източните райони ще има превалявания от слаб дъжд, в Предбалкана и Североизточна България - от дъжд и сняг"}
{"url": "http://www.focus-news.net/news/2018/11/15/2590866/varna-desetki-zhiteli-otnovo-izlyazoha-na-protest-sreshtu-visokite-tseni-na-gorivata-niskite-dohodi-i-standart-na-zhivot-v-stranata.html", "text": "Десетки жители на Варна отново излязоха на протест от 18.30 часа тази вечер срещу високите цени на горивата, ниските доходи и стандарт на живот в страната, както и с искане за оставката на вицепремиера Валери Симеонов, предаде репортер на  Радио „Фокус“- Варна . В протестите тази вечер няма мотористи. Сред събралите се в района на Катедралата преобладават млади хора. Развяват се български знамена и плакати с надписи „Солидарността е нашето оръжие срещу властта“, „Въстанието идва отвсякъде“ и „ГЕРБ, БСП, ДПС и Атака в батака“. Присъстващите разговарят помежду си. Полицейското присъствие е засилено. Чуват се скандирания „Властта ни е позор\" и „Оставка“. В момента движението в района на Катедралата се осъществява нормално, като трафик почти липсва. Не е ясно дали протестиращите ще тръгнат в шествие по булевардите в града. Тази вечер протестът е сравнително малоброен спрямо предходните, когато се събираха над 500 души. \r\nМарияна ВАЛЕНТИНОВА", "date": "2018.11.15", "title": "Варна: Десетки жители отново излязоха на протест срещу високите цени на горивата, ниските доходи и стандарт на живот в страната"}
{"url": "http://www.focus-news.net/news/2018/11/15/2590871/blizo-20-dushi-se-sabraha-za-poreden-protest-pred-sgradata-na-obshtina-burgas.html", "text": "Близо 20 души се събраха за пореден протест пред сградата на Община Бургас, предаде репортер на  Радио „Фокус“ – Бургас . Исканията на участниците бяха от различно естество – някои протестираха срещу високите данъци, други бяха излезли с искания за оставка на правителството, а някои негодуваха и срещу мръсния въздух в Бургас. Инициаторите на днешния протест са различни от тези, които организираха протестите срещу високите цени на горивата през изминалите почивни дни. „Аз лично съм тук заради високите граждански отговорности, високите данъци, скъпия ток, лъжливите медии и тяхната фалшива интерпретация – всичко, което не е редно да се случва в нашата държава. Нищо друго не расте, единствено разходите“, заяви един от протестиращите. Участниците възнамеряват да протестират всекидневно. Забеляза се и полицейско присъствие пред сградата на Общината. \r\nМария КУРТЕВА", "date": "2018.11.15", "title": "Близо 20 души се събраха за пореден протест пред сградата на Община Бургас"}
{"url": "http://www.focus-news.net/news/2018/11/15/2590878/mvnr-na-iran-sadistichniyat-boltan-izpitva-udovolstvie-da-prichinyava-bolka-na-islyamskata-republika.html", "text": "Говорителят на иранското Министерство на външните работи Бахрам Касеми заяви, че Джон Болтън, съветникът по национална сигурност на американския президент Доналд Тръмп, страда от садизъм и обича да причинява болка на Ислямската република, пише  електронното издание Tehran Times . \r\nВ разговор с журналисти в Сингапур Болтън заяви: „Ние смятаме, че иранското правителство е под истински натиск и нашето намерение е да ги стиснем много здраво. Както казват британците, стискай ги, докато семките изхвърчат“. \r\nКасеми посочи, че „срамните коментари“ на Болтън не са нещо ново и показват агресивното му отношение към иранците. \r\n„Използването на подобни срамни думи от официален представител на САЩ, който има отношения с определени терористични групи и получава пари от тях, не е нещо, от което можем да се учудим“, отбеляза той. \r\nГоворителят на иранското външно ведомство визираше участието на Болтън в ежегодната среща на терористите „Организация Моджахидин Халк“ в Париж, обяснява изданието. \r\nКасеми заяви още: „Той говори за прилагането на още натиск и санкции срещу Иран със срамно и ненормално удоволствие“. \r\nТой добави, че Болтън не е успял да разбере наистина Иран. Но, Касеми предвиди, че Болтън скоро ще разбере Иран, иранския народ и неговата култура. \r\nИранският народ ще се изправи срещу враговете си, използвайки „стратегическо търпение“ и „бдителност“, отбеляза Касеми. \r\nПревод и редакция:", "date": "2018.11.15", "title": "МВнР на Иран: Садистичният Болтън изпитва удоволствие да причинява болка на Ислямската Република"}
{"url": "http://www.focus-news.net/news/2018/11/15/2590868/varna-protestirashtite-tragnaha-kam-obshtinata-dvizhenieto-bul-mariya-luiza-e-spryano.html", "text": "Протестиращите във Варна тръгнаха към Общината, предаде репортер на  Радио \"Фокус\" - Варна . Движението по бул. \"Мария Луиза\" в посока Общината е спряно. Десетки полицаи охраняват пешеходното шествие. Част от шофьорите, блокирани в кръстовищата, подкрепят протестиращите с клаксони. Сред скандиращите има такива, които настояват за оставка на цялото правителство. Някои споделят, че няма да се откажат докато не постигнат своите искания.Тази вечер на протеста има и много велосипедисти. Постепенно множеството от хора се увеличава.  \r\nМарияна ВАЛЕНТИНОВА", "date": "2018.11.15", "title": "Варна: Протестиращите тръгнаха към Общината, движението бул. \"Мария Луиза\" е спряно"}
{"url": "http://www.focus-news.net/news/2018/11/15/2590874/daily-sabah-tnar-turska-republika-severen-kipar-otbelyaza-35-godini-ot-osnovavaneto-si.html", "text": "Турците киприоти отбелязаха 35-ата годишнина от създаването на т.нар. Турска република Северен Кипър в четвъртък. Турският вицепрезидент Фуат Октай присъства на церемония заедно с кипърския турски президент Мустафа Акънчъ, премиера Туфан Ерюрман и председателя на парламента на кипърския турски парламент Теберрюкен Улусей, пише  електронното издание на турския вестник Sabah . \r\nЦеремонията се проведе пред паметника, посветен на основателя на Турция Мустафа Кемал Ататюрк в столицата Никозия, където имаше минута мълчание, последвана от турския национален химн. \r\nГоворейки по време на събитието, Октай заяви, че причината Кипър все още да не достига до решение е непримиримото отношение на кипърските гърци, които са приели неразрешимостта като максима. \r\n\"Държавата, която вие [турците кирпиоти] основахте, е една от равните две основоположни части на острова. Усилията на кипърската гръцка страна да скрият тази истина не са били разрешени до днес и няма да бъдат отсега нататък\", заяви той. \r\n\"Турция ще продължи да показва справедливата си и твърда позиция за Кипър Сирия и Либия с решимост\", категоричен бе Октай. \r\nТурският вицепрезидент констатира, че новооткритите въглеводородни ресурси около острова превърнаха Кипър в световен център на внимание, като добави, че Турция вижда новите ресурси като възможност те да се използват за просперитета и мира на острова. \r\nОктай обаче посочи, че гърците киприоти са показали, че не желаят да споделят природните ресурси на острова с едностранните стъпки, които са предприели. \r\n\"Няма да толерираме едностранните стъпки на кипърските гърци, които пренебрегват турците киприоти\", отсече той. \r\n\"Не можем да приемем едностранните интервенции и ходове на някои страни, които мислят единствено за собствените им интереси по въпроси, които засягат международната общност\", каза той. \r\nОктай смята, че трябва да има справедливи и постоянни решения на настоящите международни проблеми в съответствие с международното право. \r\nПредседателят на турския парламент Бинали Йълдъръм също отбеляза годишнината от откъсването на северната част на Кипър. \r\n\"Ще продължим да подкрепяме икономическото, социалното, културното и политическото развитие на нашите турски кипърски братя\", увери той. \r\nЙълдъръм добави: \"Ние никога няма да се откажем от активното си право да гарантираме, че турците в Кипър могат да гледат към бъдещето с увереност\". \r\nОт 1968 г. гръцката страна непрекъснато отхвърля стъпките, предприети по време на международните преговори, поставяйки невъзможни предварителни условия, коментира Sabah. \r\nОстровът е разделен от 1974 г. насам, когато десетилетия насилиq срещу турците на острова бяха последвани от преврат на гърците киприоти и Анкара се намеси като страна-гарант, пише още изданието. \r\nТРСК е създадена на 15 ноември 1983 г., за да предотврати анексирането на Средиземноморския остров от Гърция и за да бъде защитено турското население, отбелязва още вестникът. \r\nПреговорите за Кипър бяха възобновени след плана на Анан от 2004 г., за обедининение между кипърските турци и кипърските гърци. \r\nПланът, предложен от бившия генерален секретар на ООН Кофи Анан, бе поставен на референдум от двете страни на острова от тогавашните лидери Рауф Денкташ и Тасос Пападопулос. \r\nДокато планът беше отхвърлен от повече от 70 процента от гръцката страна, 60 процента от турците на острова го одобриха, въпреки многото трудности, до които би довел той, припомня Sabah. \r\nВъпреки провала на плана, ЕС призна гръцката страна с пълноправно членство в деня след гласуването, като напълно пренебрегна съществуването на другата половина на острова. \r\nМногобройните преговори, водени от 2005 г. до 2016 г., се провалиха а разговорите през 2013 г. бяха прекъснати поради едностранното обявяване на Изключителна Икономическа Зона в Източното Средиземноморие на кипърското правителство и иницииране на сондажни дейности в търсене на въглеводороди в региона, пише още вестникът. \r\nПрез последните години мирния процес се възобновява и се спира, като последната инициатив в  Кран-Монтана, Швейцария под егидата на страните-гаранти Турция, Гърция и Великобритания, се провалиха миналата година. \r\nПревод и редакция:", "date": "2018.11.15", "title": "Daily Sabah: Т.нар. Турска Република Северен Кипър отбеляза 35 години от основаването си"}
{"url": "http://www.focus-news.net/news/2018/11/15/2590870/sofiya-vazstanoveno-e-dvizhenieto-na-troleite-po-liniya-9.html", "text": "Възстановено е движението на тролеите по линия 9. Това съобщиха за  Агенция „Фокус“  от пресцентъра на  Столична община .", "date": "2018.11.15", "title": "София: Възстановено е движението на тролеите по линия 9"}
{"url": "http://www.focus-news.net/news/2018/11/15/2590880/ministar-predsedatelyat-boyko-borisov-e-v-solun-za-uchastie-v-tretata-sreshta-na-visoko-ravnishte.html", "text": "Министър-председателят Бойко Борисов е в Солун за участие в Третата среща на високо равнище, посветена на европейската перспектива, свързаността, индустриалното развитие и сътрудничеството със Западните Балкани. Това съобщиха от  правителствената информационна служба . Форумът се организира от Съюза на индустриалците на Северна Гърция и се домакинства от премиера на южната ни съседка Алексис Ципрас.  \r\nПри старта на срещата на високо равнище премиерите Борисов и Ципрас дискутираха конкретни проекти в секторите транспорт и енергетика, които са от жизнено значение за целия регион. А преди форума българският министър-председател проведе двустранна среща с вицепремиера на Румъния Ана Бирчал, на която обсъдиха увеличаването на перспективите за развитие на бизнеса и  икономическия растеж в страните от Балканите.", "date": "2018.11.15", "title": "Министър-председателят Бойко Борисов е в Солун за участие в Третата среща на високо равнище"}
{"url": "http://www.focus-news.net/news/2018/11/15/2590877/premierite-na-balgariya-i-makedoniya-shte-otkriyat-zaedno-uchastak-ot-avtomagistrala-struma-mezhdu-kresna-i-sandanski-prez-dekemvri-obzor.html", "text": "В началото на декември ще се проведе съвместно правителствено заседание на България и Македония. То ще съвпадне с откриването на готов участък от автомагистрала „Струма“ между Кресна и Сандански. Това съобщи министър-председателят Бойко Борисов след среща в Министерски съвет с македонския му колега Зоран Заев. \r\nДвамата определиха разговора като приятелски и изразиха удовлетворение от честите си и конструктивни срещи. Македонският премиер  Зоран Заев  посочи, че в резултат на това е и договорът за приятелство и добросъседство, който България и Македония подписаха. „Сработването ни в икономиката никога не е било по-добро – минахме 500 млн. евро в търговията между двете държави и няма да спрем, докато не стигнем 1 млрд. евро“, каза още Заев. Той посочи, че когато през декември отново дойде в България, ще разговаря с българския си колега както за идните перспективи, така и ще констатират завършените до този момент проекти. „Продължаваме да работим интензивно и по разширяването на граничните пунктове и за отварянето на нови такива. Продължава да се изгражда и жп инфраструктурата, която свързва Македония и България. Цялата ни работа е мотивирана от голямата подкрепа, която България дава на държавата ни и за нейното евроатлантическо бъдеще. Благодарни сме на София също и за помощта, която оказва на Западните Балкани за интеграцията в ЕС и в НАТО“, каза още Заев. Той посочи, че България и Македония са пример за новата реалност на Балканите. „Защото успяхме да създадем дух на приятелство и доверие. Заедно отбелязваме празници и личности – заедно честваме 24 май, заедно отбелязваме и Илинденско-Преображенското въстание“, каза македонският премиер. Заев обяви още, че започва да се работи по възстановяването на българските войнишки паметници в Македония, сред които този на полковник Константин Каварналиев и плочата на загиналите български войници при битката при Каймак-Чалан. \r\nОт своя страна, премиерът  Бойко Борисов  отчете, че възстановяването на паметниците е важно, за да се покаже, че България и Македония не са се отказали от историята си и ще продължават да се хвалят с нея. Борисов изрази надежда, че скоро съседите на България ще станат и нейни партньори в ЕС и НАТО. „Защото това е добре и за Македония, добре е и за нас. Надявам се и проблемът между Гърция и Македония за името да бъде решен, за да може всички държави в региона да направим свързаност във всяка една сфера – архитектура, култура, образование, пътна инфраструктура. И да дадем възможност на нашите народи да правят бизнес, да пътуват, да ходят на туризъм и да се опознават все по-добре“, обясни Борисов. Той посочи също, че се радва от участието на премиерите на Македония, Черна гора и Сърбия в конференцията за подкрепа на стартиращи предприятия, тъй като цифровата програма на Европейската комисия е от огромно значение за развитието на Балканския регион. \r\nПо-рано през деня министър-председателят Бойко Борисов проведе двустранни срещи и с колегите си от Черна гора и Сърбия - Душко Маркович и Ана Бърнабич. По време на разговорите високо бе оценена дейността на България, която и след своето първо председателство на Съвета на ЕС активно продължава да работи за европейската перспектива и свързаност на страните от Западните Балкани. Фокус в двустранните разговори бяха също енергийната свързаност и инфраструктурните проекти, които са от ключово значение както за Балканите, така и за Европа. \r\nЦветилена СИМЕОНОВА", "date": "2018.11.15", "title": "Премиерите на България и Македония ще открият заедно участък от автомагистрала „Струма“ между Кресна и Сандански през декември (ОБЗОР)"}
{"url": "http://www.focus-news.net/news/2018/11/15/2590883/tsvetan-tsvetanov-gerb-sistemnata-politicheska-ataka-na-bsp-kam-nas-e-izgradena-s-falshivi-novini.html", "text": "Днес фалшивите новини са най-голямото предизвикателство. От БСП много умело ги използват, за да ни атакуват ежедневно. Така те успяват да създават напрежение в обществото и да ни карат да влизаме в обяснителен режим, отсявайки непрекъснато истината от лъжата. Това заяви председателят на ПГ на ГЕРБ и зам.-председател на партията Цветан Цветанов тази вечер по време на дискусията „Икономически перспективи пред България в контекста на глобалните процеси“. Форумът се проведе в София и бе организиран съвместно от Предприемачи ГЕРБ и Фондация „Ханс Зайдел“, съобщиха от пресцентъра на  ПП ГЕРБ . \r\n„Няма ли политическа стабилност, всички икономически постижения отиват на заден план. Политическите ни опоненти искат смяна на данъчната система и въвеждането на прогресивно подоходно облагане. Ако направим това нещо обаче, ние рискуваме да загубим днешната стабилност и да станем непривлекателна дестинация за правене на бизнес “, обясни Цветан Цветанов. По думите му в такива случаи си проличава колко важни са системните партии. „Ние осъзнаваме колко важно условие е данъчната система за инвеститорите и искаме да бъдем предсказуем партньор“, посочи зам.-председателят на ГЕРБ. \r\nЦветанов коментира и темата с цените на горивата. „Цените вече вървят надолу, но дори когато бяха достигнали най-високите си стойности, пак бяха далеч по-ниски от тези по времето на правителството на Орешарски. По онова време доста по-ниски бяха и пенсиите, минималните и средните работни възнаграждения“, отчете председателят на ПГ на ГЕРБ. Той отбеляза, че заплатите в България може и да не са толкова високи, колкото би ни се искало на всички, но е важно да се помни от какво положение е била принудена ПП ГЕРБ да тръгне през 2014 г., да се знае какво е положението сега и какви са очакванията за следващите години. \r\n„За България и българската икономика предстоят поне още 2 много добри години. Това ще бъде подходящ момент икономиката да се разшири дори по посока развиване на нови бизнеси. След този добър период се очакват и трудности, но те няма да са само за България. Очакват се дори сътресения в банковите системи по света“, заяви по време на дискусията бившият финансов министър Симеон Дянков. Според него каквото е могла да направи България за влизане в еврозоната - го е направила. „Макар и Брекзит да е болезнена тема – излизането на Великобритания от ЕС може да бъде полезно в дългосрочен план, защото Обединеното кралство е било спирачка за доста идеи и реформи през годините“, коментира Дянков и за финал даде съвет на българите до влизането ни в еврозоната да теглят кредити в евро. \r\nНа свой ред председателят на Предприемачи ГЕРБ Валя Чилова подчерта важността на тазвечершния форум и благодари на Фондация \"Ханс Зайдел“ за подкрепата към ПГЕРБ при провеждането на такива форуми. Чилова коментира и актуални теми като политическата стабилност в ЕС, Брекзит и проблемите на бизнеса в намирането на качествени кадри. \r\nПредставителят на Фондация „Ханс Зайдел“ Богдан Мирчев поздрави предприемачите за активната им позиция в икономически аспект и подчерта, че темите за Брекзит, влизането на България в еврозоната и глобализацията на икономиката са от изключителна важност за българския бизнес. \r\nНа форума присъстваха и административният секретар на ГЕРБ и областен координатор на ГЕРБ-София Цветомир Паунов, организационният секретар на ПГЕРБ Зафир Зарков, зам. - председателят на СОС съвет и член на НИС на ПГЕРБ Николай Стойнев, народни представители, общински съветници и представители на бизнеса в града и областта.", "date": "2018.11.15", "title": "Цветан Цветанов, ГЕРБ: Системната политическа атака на БСП към нас е изградена с фалшиви новини"}
{"url": "http://www.focus-news.net/news/2018/11/15/2590882/voyslav-sheshel-nikola-gruevski-e-preminal-prez-sarbiya-ohranyavan-ot-srabski-chetnitsi.html", "text": "Лидерът на Сръбската радикална партия Войслав Шешел е заявил в телевизионно интервю, че бившият македонски премиер е избягал в Унгария през Сърбия, като е бил охраняван от „сръбски четници“, които са го съпроводили до Хоргош, откъдето е влязъл в Унгария, предава  „Макфакс“ . \r\n„Най-новата вест е, че нашият брат Никола Груевски от Македония през Сърбия отиде в братска Унгария“, заяви лидерът на сръбските радикали. Шешел каза, че по този начин Груевски е избягнал ареста от както той я нарече „предателската власт на Зоран Заев“. \r\n„Когато се появи на границата го посрещнаха сръбски четници и четнически щикове го охраняваха до Хоргош, а там в 5 часа сутринта на 12 ноември той премина  в Унгария“, завърши Шешел.  Юлиян Марков", "date": "2018.11.15", "title": "Войслав Шешел: Никола Груевски е преминал през Сърбия, охраняван от „сръбски четници“"}
{"url": "http://www.focus-news.net/news/2018/11/15/2590879/protestirashtite-vav-varna-blokiraha-asparuhoviya-most-v-dvete-posoki.html", "text": "След като последователно блокираха кръстовищата пред Катедралата и Общината, протестиращите във Варна стигнаха до Аспаруховия мост, предаде репортер на  Радио „Фокус“ - Варна . В момента по съоръжението не се движат автомобили. Преди да стигне до него, множеството за кратко блокира бензиностанция от голяма верига, която се намира на метри от моста. На място има полицаи и регулировчици, които не допускат коли в района на шествието. Униформените следят на протеста да не се допуска ескалация на напрежение.  \r\nМарияна ВАЛЕНТИНОВА", "date": "2018.11.15", "title": "Протестиращите във Варна блокираха Аспаруховия мост в двете посоки"}
{"url": "http://www.focus-news.net/news/2018/11/15/2590873/dobrich-desetki-avtomobili-se-vklyuchiha-v-protestno-avtoshestvie-sreshtu-tsenite-na-gorivata.html", "text": "Десетки автомобили се включиха в протестно автошествие срещу цените на горивата, предаде репортер на  Агенция „Фокус“ . Гражданите протестират още срещу ниския стандарт на живот, социалната несправедливост и в подкрепа на исканията на майките на деца с увреждания. Протестиращите поискаха оставката на правителството и намаляване на цените на горивата. Предстои гражданите да се съберат пред сградата на Общината. В района е засилено полицейското присъствие.", "date": "2018.11.15", "title": "Добрич: Десетки автомобили се включиха в протестно автошествие срещу цените на горивата"}
{"url": "http://www.focus-news.net/news/2018/11/15/2590881/nyakolko-desetki-dushi-ot-regiona-se-sabraha-na-miren-protest-vav-veliko-tarnovo.html", "text": "Няколко десетки души от региона се събраха на мирен протест във Велико Търново, предаде репортер на  Радио „Фокус“ - Велико Търново . Сборният пункт бе паркингът на хранителен магазин в района на кръговото на главен път София-Варна. До блокиране на пътища не се стигна. Протестът протече спокойно. Гражданите на близките населени места около Велико Търново изразиха своето недоволство от ниския стандарт на живот. „Фокус“ припомня , че се чака разрешение за провеждане на масов протест в неделя, който ще премине под формата на мотошествие. \r\nНадежда КРЪСТЕВА", "date": "2018.11.15", "title": "Няколко десетки души от региона се събраха на мирен протест във Велико Търново"}
{"url": "http://www.focus-news.net/news/2018/11/15/2590902/tv-21-makedoniya-raboti-se-po-prevoda-na-iskaneto-za-ekstraditsiya-na-nikola-gruevski.html", "text": "Работи се по превода на искането за екстрадиция на Никола Груевски, съобщава македонският телевизионен канал  ”TB 21” \r\n10 преводачи непрекъснато работят за превеждането на над 400 страници от делото на Груевски. Процедурата по екстрадиция е започната, Министерството на вътрешните работи информира Министерството на правосъдието, че е издадена международна заповед за арест, с която са започнали процедурата. \r\nСлед бягството му е започнато вътрешно разследване в Министерство на вътрешните работи. Според  прокуратурата има основание за подозрение, че длъжностни лица са злоупотребили със служебното си положение и са направили възможно осъденият бивш премиер да напусне нелегално Република  Македония. \r\nСлед приключване на разследването се очаква МВР да излезе с официална информация за това как е успял да избяга Груевски, а в същото време, онлайн медии използват липсата на официални данни и пишат стотици възможни сценарии за начина, по който Груевски е успял да напусне страната, съобщава телевизионният канал.  Юлиян Марков", "date": "2018.11.15", "title": "„ТВ 21“ (Македония): Работи се по превода на искането за екстрадиция на Никола Груевски"}
{"url": "http://www.focus-news.net/news/2018/11/15/2590904/kyustendil-izrabotka-na-tsarvuli-e-tema-na-noemvriyska-detska-muzeyna-rabotilnitsa-v-kyustendil.html", "text": "Изработка на цървули е тема на ноемврийска детска музейна работилница в Кюстендил. Това съобщи за  Радио „Фокус” – Кюстендил  Мирослава Таскова, експерт към Регионален исторически музей – Кюстендил. До 17 ноември децата ще имат възможност да се запознаят позабравения занаят опинчарство и изработката на цървули. Конкретният повод за темата е годишнината от победата над сръбските войски на Сливница по време на Сръбско-българската война. „Само няколко дни отнема на българските войници да изминат пеша разстоянието от южната до западната граница и да извършват геройски подвизи по бойните полета. Спомените на очевидци и участници в тези събития описват героизма на войниците, някои от които за две денонощия изминават 145 километра и не всички носят ботуши – вървят пеша с цървули, краката им са изранени, шинелите им изпокъсани”, каза Мирослава Таскова. По думите й в памет на тези героични събития, ноемврийската музейна работилница за деца се фокусира върху изработка на част от облеклото на обикновения човек, участвал в тях. \r\nВенцеслав ИЛЧЕВ", "date": "2018.11.15", "title": "Кюстендил: Изработка на цървули е тема на ноемврийска детска музейна работилница в Кюстендил"}
{"url": "http://www.focus-news.net/news/2018/11/15/2590901/d-r-mimi-vitkova-bivsh-zdraven-ministar-diskusiite-na-ekspertno-nivo-okolo-zdravnata-reforma-sa-zle-organizirani-koeto-gi-prevrashta-v-neefektivni.html", "text": "Дискусиите на експертно ниво около здравната реформа са зле организирани, което ги превръща в неефективни. Това каза в интервю за предаването „Това е България“ на  Радио „Фокус“  д-р Мими Виткова, председател на Асоциацията на лицензираните дружества за доброволно здравно осигуряване и бивш министър на здравеопазването. По думите й са сформирани работни групи в сферата на доболничната и болнична помощ, лекарствата, общественото здраве и финансирането. „Проблемът е, че министерството на здравеопазването създава усещането за приоритизиране на финансирането, пренебрегвайки останалите сфери“, обясни Виткова. Според нея реалните проблеми в здравеопазването не изискват пари. „Проблемите са управленски, структурни и  нормативни. Парите в тяхното решаване нямат никакво значение и затова съм песимистично настроена, че от тези дискусии ще произлезе решение както за модела на финансиране, така и за реалните проблеми, които могат да се решат без пари. Не знам защо така бяха структурирани нещата, това са указанията, които са получили експертите от министерство на здравеопазването, но позитивен ефект от този тип на организация на дискусиите няма да има“, коментира Мими Виткова. Тя добави, че могат да се обсъждат промени в осигурителния модел, само ако се предоставят верни изчисления за това, какво струват здравните услуги, заплащани чрез здравноосигурителната система. „Следващата важна стъпка е хвърлянето на светлина върху остойностяването на клиничните пътеки“, обясни Виткова.", "date": "2018.11.15", "title": "Д-р Мими Виткова, бивш здравен министър: Дискусиите на експертно ниво около здравната реформа са зле организирани, което ги превръща в неефективни"}
{"url": "http://www.focus-news.net/news/2018/11/15/2590907/kathimerini-gartsiya-obyavi-che-74-hilyadi-migranti-tarsyat-ubezhishte-v-stranata.html", "text": "Гърция обяви, че 74 хиляди мигранти търсят убежище в страната, пише електронното издание на гръцкия вестник  Kathimerini . \r\nГръцките власти заявиха в четвъртък, че в страната живеят около 74 хиляди търсещи убежище, като понастоящем се полагат усилия за разширяване на мигрантските лагери и подобряване на условията в островните лагери за мигранти, които пристигат по море. \r\nМинистърът на миграцията Димитрис Вицас заяви, че през следващите месеци около шест хиляди души ще бъдат преместени на континента от островните лагери, където условията многократно са били критикувани от правозащитни групи. \r\nВицас призна, че ситуацията е \"трудна\" в тези лагери, където 20 хиляди  души живеят в съоръжения, предназначени за по-малко от 10 хиляди души. \r\nТой обеща да създаде малки здравни центрове във всеки от лагерите на островите Лесбос, Самос, Хиос, Лерос и Кос, където според споразумение между Европейския съюз и Турция за ограничаване на миграционните потоци новопристигналите по море от Турция са държани в очакване на обработването на техните предложения за предоставяне на убежище.  Юлиян Марков", "date": "2018.11.15", "title": "Kathimerini: Гърция обяви, че 74 хиляди мигранти търсят убежище в страната"}
{"url": "http://www.focus-news.net/news/2018/11/15/2590908/mikrobus-s-rabotnitsi-se-preobarna-na-vhoda-na-kardzhali-obzor.html", "text": "Микробус с работници се преобърна на входа на Кърджали. 11 души бяха откарани за преглед в Центъра за спешна помощ. Около 7.30 часа микробус „Ивеко“, управляван от 41-годишен водач, е предприел забранена маневра за включване в движението на ул. „1 май“ в града. В резултат на това е бил ударен от правилно движещ се лек автомобил „Дачия“ със софийска регистрация. Вследствие на удара, микробусът се е преобърнал странично. Установено, че една жена е със счупена ръка и няма тежко пострадали. Нанесени са сериозни материални щети. На мястото бе извършен оглед и е образувано досъдебно производство.  \r\nОбластният управител на Кърджали Никола Чанев коментира пред Агенция „Фокус“, че преобърналият се микробус на входа на града е превозвал служители на шивашка фирма. По думите му инцидентът е станал на входа на града заради отнето предимство и несъобразена скорост. „Слава Богу няма сериозно пострадали хора. Микробусът е извозвал служители на една шивашка фирма“, коментира Чанев. \r\nТой призовава за по-внимателно шофиране с оглед на и на атмосферните условия, които вече са зимни.  \r\nМалко по-късно стана ясно, че Районна прокуратура-Кърджали наблюдава досъдебно производство за причиняване на средни телесни повреди при катастрофата. При инцидента са пострадали десет лица. Установено е, че при пътнотранспортното произшествие на петима от тях са били причинени средни телесни повреди, а на останалите петима - леки телесни повреди.  \r\nПод наблюдението на Районна прокуратура-Кърджали се извършват активни процесуално-следствени действия - извършен е оглед на местопроизшествие, предстои разпит на свидетели, назначаване на експертизи и др. за установяване причините за катастрофата.", "date": "2018.11.15", "title": "Микробус с работници се преобърна на входа на Кърджали (ОБЗОР)"}
{"url": "http://www.focus-news.net/news/2018/11/15/2590903/pravitelstvoto-i-predstaviteli-na-balgarskata-petrolna-i-gazova-asotsiatsiya-obsadiha-merki-za-namalyavane-na-tsenite-na-gorivata-obzor.html", "text": "Вицепремиерът Томислав Дончев и представители на Българската петролна и газова асоциация (БПГА) проведоха работна среща, на която бяха обсъдени мерки за намаляване на цените на горивата и за по-голяма прозрачност в бранша. \r\nЧленовете на Асоциацията заявиха, че бидейки български предприятия, които работят от десетилетия и ще продължат да работят в България, са съпричастни към проблемите на българските граждани, които са и техни клиенти. Като едни от най-големите инвеститори в България, петролните компании напълно разбират отговорността си пред потребителите на горива в страната. Осъзнавайки сложността на момента, фирмите от бранша работят и ще продължат да работят с минимална печалба. \r\nИзхождайки от положителния опит в някои европейски държави – например Австрия и Германия, Асоциацията предложи чрез промяна в режима през зимния период да се спре влагането на биодобавка, тъй като тя е двойно по-скъпа спрямо цената на самото гориво. Това може да стане, без да се нарушава общото задължение на България в изпълнение на своите цели за влагане на биокомпоненти, произтичащи от европейското законодателство. Компаниите, членове на БПГА, са готови да обсъждат промяна на корпоративните си стандарти с цел намаляването на разходите за издръжка. \r\nДругите възможни мерки предвиждат намаляване на персонала в бензиностанциите, както и публично обявяване на цените. На срещата бяха предложени и мерки с цел по-голяма прозрачност на бранша. БПГА потърси съдействие от правителството за разговори с Комисията за защита на конкуренцията, така че фирмите да могат да публикуват себестойността на продуктите си, за да има яснота в обществото за съществуващите маржове. Тази мярка трябва да важи за всички участници на пазара, в това число и за т. нар. ведомствени бензиностанции. \r\nБПГА предлага също така при извършване на проверки от страна на държавни органи да се обявяват конкретно проверените обекти, както и нарушенията, които те са извършили. „Това би могло да бъде интерпретирано и като мярка, която дава шанс на различни търговци да се сговарят по-лесно за цени. Няма безспорна мярка – дайте ни време”, заяви Томислав Дончев. \r\nСлед срещата вицепремиерът Томислав Дончев обясни, че КЗК е независим, контролен, регулаторен орган и е много нехигиенично, ако не е и незаконно държавата да му казва какво да прави. Според него идеята да се обявяват цените на уебсайт звучи много добре. Това е вид мярка в насока за повишаване на прозрачността. Според него предложението да отпадне биодобавката през зимния сезон няма да наруши задълженията на България, но ще оскъпи цената през лятото. \r\nДо няколко дни вицепремиерът Томислав Дончев очаква позицията на ресорните министерства по мерките предложени от петролната и газова асоциация. \r\nВъпреки разговорите за намаляване цените на горивата, протестите в страната продължават. В четвъртък недоволството си изразиха жителите на Перник, Варна, Добрич, Бургас, Велико Търново и Стара Загора и др. Жителите на Перник за четвърта вечер блокираха за няколко часа движението по АМ „Люлин“ и пътен възел „Даскалово“. Излезлите на улицата във Варна спряха движението по Аспаруховия мост, а десетки автомобили останаха в образувалото се задръстване близо час. В Добрич се проведе автошествие под надслов „Протест срещу безобразията“. В Сливен множество граждани отново се събраха на площад „Хаджи Димитър“, за да изразят своето недоволство от липсата на социална справедливост и високите цени на горивата. Десетки се събраха на мирен протест във Велико Търново, където не се стигна до блокирана на пътища. Малоброен протест се проведе и в Бургас, където се събраха около 20 души. За почивните дни се готвят протести в цялата страна срещу високите цени на горивата,  увеличаването на данъците за старите автомобили и задължителната гражданска застраховка, както и ниския стандарт на живот. \r\nПремиерът Бойко Борисов изрази надежда протестите да спрат, тъй като сега няма защо да има предсрочни избори. „Надявам се протестите да престанат, след като падат цените на горивата. Уважавам демокрацията и протестите са начин и форма да изразиш своето мнение“, подчерта той. Попитан дали е възможна друга форма на управление, премиерът отговори, че без да се мине през избори това няма как да стане. „Ако един от параметрите на държавата не беше добър, можеше да се говори за подаване на оставката. Има всякакви предложения, но не мисля, че трябва да се стига до там“, каза още Бойко Борисов. \r\nЦените на горивата и протестите бяха обект на коментари и сред основните политически сили. Председателят на ПГ на ГЕРБ Цветан Цветанов коментира, че цените вече вървят надолу. „Дори когато бяха достигнали най-високите си стойности, пак бяха далеч по-ниски от тези по времето на правителството на Орешарски. По онова време доста по-ниски бяха и пенсиите, минималните и средните работни възнаграждения“, отчете председателят на ПГ на ГЕРБ. Според депутата от ПГ на ГЕРБ Тома Биков очевидно в протестите има организация, организационен център, ядро и то си личи. „Част от хората в този център са криминално проявени. Не мисля, че става въпрос за хора със социална позиция“, посочи той. „Не казвам, че всички хора, които протестират са мотивирани. Има хора, които не са доволни и това е нормално“, обясни Тома Биков. Попитан как ще работят управляващите в условия на продължаващи протести, депутатът каза: „Ще работим, както всеки ден. Надявам се органите на реда да защитят правата на онези граждани, които биват блокирани, и са много повече от протестиращите“.  \r\nОт страна на управляващото мнозинство в лицето на „Обединени патриоти“ председателят на групата  и лидер на „Атака“ Волен Сидеров коментира, че на Коалиционния съвет е предложил данъкът върху старите автомобили, срещу който също има недоволство, да бъде оттеглен. „Продължавам да изповядвам убеждението си, че българите трябва да имат право на протест. Няма значение колко човека ще излязат, двама, трима или 2000. Ние сме партията, която вероятно е правила най-много протести в последните 14 години“. В отговор на въпрос платени ли са според него тези протести, Волен Сидеров обясни: „Не мога да знам това и няма как. Можете да питате протестиращите“. \r\nОт страна на НФСБ коментар по темата направи Валентин Касабов, който определи голяма част от протестиращите като лумпени, а другата част като мутри.  \r\nДругият коалиционен партньор вицепремиерът и лидер на ВМРО Красимир Каракачанов също коментира протестите. Според него публиката знае кога излизат на протест агитките – когато някой ги мотивира по един или друг начин. „БСП и ДПС със сигурност участват в организирането, Корнелия Нинова ги подкрепи”, посочи Каракачанов. \r\nОт опозицията в лицето на БСП заявиха, че не само разбират протестите, но и са предупреждавали управляващите за тях.  \r\n„БСП гледа на протестите с разбиране, защото много от исканията сме ги предлагали, в последните месеци в парламента, под формата на законопроекти. И днес, когато обсъждаме бюджетите, става дума за икономическата част на исканията- за различни ставки на ДДС, за качествено различна политика на доходите. Колкото до политическата част на исканията- оставката на правителството, БСП не може да не се асоциира и с това, защото ние три пъти поискахме вот на недоверие на това правителство\", коментира заместник-председателят на ПГ на „БСП за България“ Крум Зарков.  \r\nСпоред депутата за данъка за старите автомобили мненията на президента, БСП и огромна част от българските граждани съвпадат, защото се водят от разбирането, че това е налог, който ще утежни живота им без да допринесе нито за по- чист въздух, нито за по-малко коли. \r\nТемата коментира и лидерът на „Воля“ Веселин Марешки, според когото българският народ е дал право на Бойко Борисов да си съставя Министерски съвет. „За съжаление, не виждам масовост и сила на протестите. Може би това им дава сила на двамата вицепремиери да продължават да упорстват и да се държат като удавници за кокала, който продължат да огризват - българската държава“.  \r\nДеница КИТАНОВА", "date": "2018.11.15", "title": "Правителството и представители на Българската петролна и газова асоциация обсъдиха мерки за намаляване на цените на горивата (ОБЗОР)"}
{"url": "http://www.focus-news.net/news/2018/11/15/2590909/varna-domat-za-mediko-sotsialni-grizhi-za-detsa-v-grada-predlaga-psihologicheska-pomosht-za-roditeli-na-nedonoseni-bebeta.html", "text": "Психологическа помощ за родители на недоносени бебета е най-новата услуга, предлагана в Дома за медико-социални грижи за деца – Варна. Отделението за новородени и недоносени бебета е единственото във Варна, в което има база за настаняване на родилките и те могат да останат заедно с децата си до окончателното им изписване. Това съобщиха от лечебното заведение по повод предстоящия Световен ден на недоносените деца – 17 ноември, в който традиционно екипът акцентира върху информираността за последващите грижи, от които се нуждаят те. От 2013 г. в Отделението за новородени и недоносени се прилага т.нар. кенгуру грижа, която позволява на майката да е до бебето си, докато то е в лечебното заведение като особено внимание се отделя на кърменето. През това време екипът помага на майките да придобият умения да се грижат за децата си като участват във всички моменти, включени в режима им – къпане, бодърстване, обличане, масаж. За бебета, настанени за доотглеждане в Дома за медико-социални грижи за деца – Варна, се грижат мултидисциплинарни екипи от специалисти. Рехабилитацията започва още от кувьоза. Същевременно на разположение на родителите е психолог, който им помага да преодолеят стреса. От началото на годината до момента през Отделението за новородени и недоносени са преминали 121 бебета. На място в леченото заведение на децата се осигуряват консултации с водещи специалисти – детски очен лекар, невролог. При необходимост те получават консулт от детски кардиолог и ревматолог, нефролог, хирург, ортопед и гастроентеролог. При изписването от Дома за медико-социални грижи за деца, на родителите се разяснява полезността на рехабилитацията при недоносените. Предоставя се възможност за последваща консултация и терапевтични процедури в Центъра за ранна интервенция и рехабилитация към лечебното заведение.", "date": "2018.11.15", "title": "Варна: Домът за медико-социални грижи за деца в града предлага психологическа помощ за родители на недоносени бебета"}
{"url": "http://www.focus-news.net/news/2018/11/15/2590906/veliko-tarnovo-gradat-se-predstavya-na-esennoto-turistichesko-izlozhenie-v-bukuresht.html", "text": "Велико Търново се представя на есенното издание на най-голямото събитие в Румъния, посветено на туристическата индустрия – ROMANIAN TOURISM FAIL (TTR).  Това съобщават от  Общинската агенция по туризъм \"Царевград Търнов\" . Четиридесетото издание на изложението се провежда от днес до 18 ноември 2018 година в “РОМЕКСПО”- Букурещ на площ от 15 300 квадратни метра.  Един от акцентите на българския информационен щанд на борсата е Старата столица, която се промотира от Общинската туристическа агенция „Царевград Търнов“. Пред масовата публика  и професионалистите в бранша в северната ни съседка се популяризират  възможностите за целогодишен културен туризъм във Велико Търново и региона. Специално за изложението са подготвени брошури и каталози на румънски език, както и нова видео презентация за културно-историческите маршрути, богатата фестивална програма, атракциите, арт събитията в болярския град. На изложението Общинската туристическа агенция „Царевград Търнов“ е вече е преподписала договори с партньори от северната ни съседка за следващата година. Установени са и нови контакти с румънски туроператори, които са проявили интерес към организирани екскурзии във Велико Търново и региона, съобщи управителят на  Общинската туристическа агенция Борислав Йорданов. ROMANIAN TOURISM FAIL (TTR) е най-голямото туристическо изложение в Румъния, предназначено както за масовата публика, така и за професионалисти в бранша. На него се представят най-интересните туристически оферти и атракции,  както от Румъния, така и за чужбина.", "date": "2018.11.15", "title": "Велико Търново: Градът се представя на есенното туристическо изложение в Букурещ"}
{"url": "http://www.focus-news.net/news/2018/11/15/2590911/plovdiv-narodna-biblioteka-ivan-vazov-v-grada-shte-predstavi-dvete-novi-knigi-na-pisatelkata-ivelina-radionova.html", "text": "Народна библиотека „Иван Вазов“ в Пловдив ще представи двете нови книги на писателката Ивелина Радионова – сборник с разкази „Йова разказва“ и стихосбирката „Вълшебство за Коледа“. Това съобщи за  Радио „Фокус“ – Пловдив  Йохан Девлетян от отдел „Връзки с обществеността“ на културната институция. Представянето ще се състои от 16.00 часа на 17 ноември в Конферентната зала на библиотеката. „В творчеството си авторката посяга към бита, природата, хората не толкова като повествование, а по-скоро като преживяване, като търсене на непосредственост в общуването, близост, докосване на ръка, топлина“, каза Девлетян. \r\nИвелина Радионова е родена в Провадия. Завършила е висше икономическо образование и работи по специалността. Пристрастието и към литературното творчество са причината да е автор на шест стихосбирки и повестта „Алтъна“. Нейни стихове са публикувани в поетични сборници, специализирания и периодичен печат. Носител е на множество награди от конкурси. \r\nТони МИХАЙЛОВ", "date": "2018.11.15", "title": "Пловдив: Народна библиотека „Иван Вазов“ в града ще представи двете нови книги на писателката Ивелина Радионова"}
{"url": "http://www.focus-news.net/news/2018/11/15/2590885/varna-desetki-avtomobili-ostanaha-blokirani-na-krayezerniya-pat-v-posoka-kvartalite-zaradi-protesta.html", "text": "Десетки коли, автобуси на градския транспорт и тролеи чакат да падне блокадата на Аспаруховия мост във Варна, предаде репортер на  Радио „Фокус“ - Варна . Повече от 40-50 минути мостът остана затворен заради протестите срещу цените на горивата. В момента протестиращите се изтеглят по бул. „Христо Ботев\" към катедралата с викове „Оставка“, „Българи юнаци“ и нецензурни думи. Те отново се спряха на бензиностанцията преди моста. В посока Варна протестиращите пропуснаха две линейки, едната от която превозваше тежко болна жена. Специалният автомобил обаче премина с известно забавяне. Много от протестиращите вече се разотидоха. \r\nМарияна ВАЛЕНТИНОВА", "date": "2018.11.15", "title": "Варна: Десетки автомобили останаха блокирани на Крайезерния път в посока кварталите заради протеста"}
{"url": "http://www.focus-news.net/news/2018/11/15/2590912/institutsiite-v-balgariya-otrekoha-nikola-gruevski-da-e-balgarski-grazhdanin-obzor.html", "text": "Бившият министър-председател на Република Македония Никола Груевски не е български гражданин. Това стана ясно от изпратени позиции на Министерството на правосъдието и Държавна агенция „Национална сигурност“ (ДАНС) във връзка с публикации в чуждестранни медии от 14 ноември 2018 г., според които Груевски е пристигнал в Унгария с български паспорт. \r\nОт  Министерството на правосъдието  съобщиха, че Груевски не е подавал документи за българско гражданство.  От министерството посочват също, че по данни на МВР Груевски няма издаден български паспорт. \r\nМалко по-късно от  ДАНС  също потвърдиха тази информация, като уточниха, че са извършили проверка. Според Агенцията е установено, че Никола Груевски, роден на 31 август 1970 г., не е български гражданин и не е подавал молба за придобиване на българско гражданство. От ДАНС уточниха, че на лицето не са издавани български документи за самоличност.  \r\nТемата коментира и министър-председателят  Бойко Борисов  след среща с македонския му колега Зоран Заев, който е на посещение у нас. По думите на Борисов, Груевски нито е искал български паспорт, нито му е издаван такъв. „Длъжен съм да опровергая една фалшива новина – бившият премиер Груевски нито е искал издаване на паспорт, нито му е издаван такъв. Tова е 100% фалшива новина“, категоричен бе Бойко Борисов. Агенция „Фокус“ припомня:  Във вторник бившият премиер на Македония Никола Груевски обяви, че е в Будапеща, където е поискал от унгарските власти да му се предостави политическо убежище, защото в родината му живота му е заплашен. Това се случи в момент, когато бившият министър-председател трябваше да влезе в затвора за две години, тъй като бе признат за виновен за злоупотреба с власт в придобиването на луксозен автомобил с бюджетни средства. Същевременно Груевски е обвиняем и по още четири наказателни дела в Македония.  \r\nСлед обявлението започнаха безбройни спекулации за начина, по който Груевски е стигнал до Будапеща. Сред вариантите, обявени от медиите, са преминавания през Албания, България и Сърбия, а в някои от тях се твърди и че е бил преоблечен като жена. \r\nЕдна от спекулациите бе създадена, когато член на унгарското правителство е посъветвал журналисти от опозиционното унгарско издание „Непшава“ да проверят при българските власти как Груевски е стигнал до Унгария без документи.", "date": "2018.11.15", "title": "Институциите в България отрекоха Никола Груевски да е български гражданин (ОБЗОР)"}
{"url": "http://www.focus-news.net/news/2018/11/15/2590910/35-000-detsa-v-balgariya-sa-popadnali-v-prestapni-mrezhi-za-trafik-za-poslednite-18-godini-obzor.html", "text": "За последните 18 години около 35 000 деца са попаднали в престъпни мрежи за трафик в България, а според данните на Върховния комисариат на ООН над 34 милиона под 20-годишна възраст са станали жертва на трафик. Това стана ясно от думите на председателя на ПГ на ГЕРБ и на Комисията по вътрешна сигурност и обществен ред Цветан Цветанов, който откри конференцията „Превенция и борба срещу насилието и сексуалната експлоатация на децата“. Събитието се организира съвместно от Сдружение „Пренебрегнати деца“- ЕСРАТ България и Национална мрежа за децата. В конференцията взеха участие 45 експерти от България и още 12 от Албания, Босна и Херцеговина, Гърция, Македония, Турция, Румъния и Сърбия. \r\nСпоред Цветанов интернет е най-голяма потенциална заплаха за децата. „Ако не успеем да информираме децата си и да включим образованието, ние ги правим потенциални жертви. Вече цялата социална комуникация е в интернет пространството и децата много лесно могат да се въвличат в това да попаднат в престъпни мрежи“, коментира Цветанов. Той информира, че най-често жертви на насилие и сексуална експлоатация стават деца от ниските социални слоеве, където има деградация на семейните ценности или нямат родители. Другата част потенциално застрашени деца са тези със семейство със среден и над средния статус, където родителите смятат, че е достатъчна покупката на един скъп телефон и по този начин са дали възможност детето да работи с интернет.  \r\nТой обясни, че в последните години се наблюдава ново явление – трафик на бебета и бременни жени, които раждат своите деца в чужбина. Председателят на Комисията по вътрешна сигурност и обществен ред посочи, че голямо предизвикателство за държавните правоохранителни органи в борбата им с трафика и насилието над деца е визовата либерализация. Цветанов информира, че като законодатели винаги са се стремили да подобряват законодателството и да завишават санкциите към насилниците. Според него всички неправителствени организации трябва да участват активно заедно с институциите, за да се показват добри практики. По думите му институциите се разбират като един репресивен орган, например Министерството на вътрешните работи. Според него, ако се направи диалог с най-уязвимите обществени групи, всъщност ще се види, че те възприемат органите на МВР като един репресивен апарат и не споделят това, което всъщност би могло да застраши самите тях. Цветан Цветанов допълни, че темата за децата и сексуалното насилие е криминален ад и трябва да се дава много широко поле на информационни кампании. По думите му именно това е начинът, по който може да се достигне до потенциалните жертви и така да бъдат информирани родителите.  \r\nТеодора ПАТРОНОВА", "date": "2018.11.15", "title": "35 000 деца в България са попаднали в престъпни мрежи за трафик за последните 18 години (ОБЗОР)"}
{"url": "http://www.focus-news.net/news/2018/11/15/2590914/ria-novosti-po-vreme-na-vazdushni-udari-na-vodenata-ot-sasht-koalitsiya-sa-zaginali-23-dushi.html", "text": "По време на въздушни удари на водената от САЩ коалиция в сирийската провинция Дейр-ез-Зор са загинали 23 души, предава сирийската агенция SANA, цитирана от  РИА Новости . \r\nПо-рано агенцията съобщи за смъртта на 17 цивилни в село Бу-Бардан в източната част на провинция Дейр-ез-Зор в резултат на въздушни удари на международната коалиция. \r\n\"Двадесет и трима цивилни граждани в селата Бу-Бадран и Ал-Суси загинаха в резултат на въздушните удари на международната коалиция в жилищни райони, няколко къщи бяха унищожени\", се казва в агенцията. \r\nКоалицията редовно нанася въздушни удари върху град Хаджин и село Шаафа в провинция Дейр-ез-Зор, чиито жертви стават и цивилни граждани. Сирийските медии многократно са докладвали за използването на бял фосфор от коалицията при въздушни удари. Сирийските власти призоваха ООН да предприеме действия срещу извършителите и да спре незаконния престой на коалицията в Сирия.  Юлиян Марков", "date": "2018.11.15", "title": "РИА Новости: По време на въздушни удари на водената от САЩ коалиция са загинали 23 души"}
{"url": "http://www.focus-news.net/news/2018/11/15/2590913/tass-finlandiya-obvini-rusiya-v-narushavane-na-gps-signala-po-vreme-na-ucheniyata-na-nato-edinen-trizabets.html", "text": "Финландия обвини Русия в нарушаване на GPS сигнала по време на ученията на НАТО „Единен Тризъбец“, предава  TACC . \r\n\"Нарушението на сигнала дойде от територията на Русия, а Министерството на външните работи предаде доклад по този въпрос на комисията по международни отношения на финландския парламент, който продължава да изяснява въпроса . Проучване се води и от Руската федерация на дипломатическо ниво\", съобщи Министерство на външните работи на Финландия. \r\nМинистерството отбеляза, че \"Финландия изхожда от факта, че не трябва да се застрашава въздушното движение посредством такива действия\". Освен това Министерството на външните работи подчерта, че смятат, че данните за заглушаване на GPS сигнала , предоставени преди това от Норвегия, са надеждни. \r\nВъв вторник норвежкото министерство на отбраната даде изявление, че Руската федерация се е намесила в работата на GPS по време на учението „Единен Тризъбец“. Те посочиха, че \"между 16 октомври и 7 ноември има сигнал за заглушаване  на GPS\" и че \"зад тях стоят руските сили на Колския полуостров\". \r\nПо-рано е имало и съобщения, че министър-председателят на Финландия Юха Сипила не изключва възможността Москва да стои зад смущенията в работата  на GPS. Същевременно финландският президент Саули Нийнистьо счита за важно първо да проведе разследване на неправилното функциониране на спътниковите навигационни системи, използвани в Северна Финландия по време на учението. Хелзинки подготвя доклад по този въпрос. \r\nГоворителят на президента Дмитрий Песков заяви, че Кремъл не е бил наясно с проблемите с GPS навигацията по време на ученията на НАТО и че Русия не може да има нещо общо с тези смущения.  Юлиян Марков", "date": "2018.11.15", "title": "ТАСС: Финландия обвини Русия в нарушаване на GPS сигнала по време на ученията на НАТО „Единен Тризъбец“"}
{"url": "http://www.focus-news.net/news/2018/11/15/2590916/cnn-tereza-mey-e-reshena-da-zavarshi-sporazumenieto-s-es.html", "text": "Запитана дали ще  се бори срещу вота на недоверие , британската министър-председател Тереза Мей заяви на критиците си, че споразумението с ЕС е в национален интерес и тя е твърдо решена да го доведе до край, предава  CNN . \r\n\"Лидерството е вземане на правилни решения, а не на лесни такива\", каза Мей пред репортери. \"Като министър-председател работата ми е да представя споразумение, което отговаря на вота на британците. Смятам, че това е споразумение, която изпълнява това, което е в национален интерес и ще го доведа до край. \" \r\nДокато Мей призна, че е трябвало да се вземат \"неприятни решения\" и че тя разбра, че някои не са доволни от тези компромиси. Но тя подчерта, че споразумението предоставя това, за което са гласували хората.  Юлиян Марков", "date": "2018.11.15", "title": "CNN: Тереза Мей е решена да завърши споразумението с ЕС"}
{"url": "http://www.focus-news.net/news/2018/11/15/2590905/vodeshtata-byudzhetna-komisiya-othvarli-prezidentskoto-veto-varhu-danachnite-zakoni-obzor.html", "text": "Водещата парламентарна комисия по бюджет и финанси отхвърли ветото на президента Румен Радев върху Закона за корпоративното подоходно облагане. Депутатите приеха повторно промените. Държавният глава върна закона за ново обсъждане на 13 ноември. Решението на президента дойде на фона на вълна от протести срещу поскъпването на цените на горивата и данъците. През Закона за корпоративното подоходно облагане парламентът изменя и редица данъчни закони. Президентът изрази несъгласие с това по-старите автомобили да плащат по-висок данък. Това според президента няма да стимулира замяната на старите автомобили с по-нови и няма да доведе до екологичен ефект. Румен Радев отбеляза, че с мярката данъчната тежест ще се стовари върху гражданите с ниски и средни доходи, както и върху малкия и средния бизнес. Държавният глава е против удължаването от 2 на 4 години на срока, в който общините трябва да се подготвят за реформата за таксата върху битовите отпадъци. Той не е съгласен и с въвеждането на по-високи данъчни ставки за имоти в населени места от Списъка на курортите в България. Румен Радев не споделя виждането за преобразуване на митниците в териториални дирекции.  \r\nНа обсъждането на ветото в комисия най-спорна беше темата за данъка на старите автомобили. Депутатът от ГЕРБ и председател на бюджетна комисия Менда Стоянова посочи, че промяната в данъка е в правилната посока и е стъпка към решаване на проблема със замърсяването на въздуха. Тя уточни, че месечното увеличение на данъка ще бъде под цената на една кутия цигари, а автомобилите с по-голяма мощност ще плащат по-висок данък. Според БСП обаче с данъка върху старите автомобили няма да се постигне очакваният екологичен ефект. „Щом търсим екологичен ефект, това означава ли, че догодина ще увеличим данъка и на сградите, в които се ползва твърдо гориво“ попита депутатът от БСП Георги Търновалийски. Секретарят по правни въпроси на президента проф. Емилия Друмева заяви, че принципът „замърсителят плаща“ няма как да се приложи с екологичния компонент в данъка, приет от парламента. Тя подчерта, че държавният глава подкрепя включването на екологичен компонент при формирането на данъка, но така приета уредбата не може да постигне резултати. Основното му разбиране е, че социалната справедливост не е за сметка за екологичната необходимост. Според президентската институция може да бъде намерено друго законодателно решение за по-плавно нарастване на данъка върху превозните средства, което в по-голяма степен да е съобразено с Конституцията. От ДПС обърнаха внимание на промяната, с която митниците ще се преобразуват в териториални дирекции. Зам.-председателят на ПГ на ДПС Йордан Цонев обясни, че предложението е внесено в последния момент и затова не е променено. По думите му законодателният процес относно данъчните закони е компрометиран. „Ако не беше тази практика, сега може би нямаше да има вето върху 5 данъчни закона, а върху 2“, коментира Цонев. \r\nПредстои окончателното гласуване на президентското вето в пленарна зала. Очаква се ПГ на ГЕРБ да гласуват „за“ повторното приемане на промените в Закона за корпоративното подоходно облагане, а ПГ на ДПС и БСП да подкрепят ветото. \r\nБиляна ИВАНОВА", "date": "2018.11.15", "title": "Водещата бюджетна комисия отхвърли президентското вето върху данъчните закони (ОБЗОР)"}
{"url": "http://www.focus-news.net/news/2018/11/15/2590915/tass-patnicheski-samolet-e-katsnal-bez-preden-kolesnik-v-kanada.html", "text": "Пътнически самолет е кацнал без преден колесник в  Канада, съобщи канадският телевизионен канал CTV, цитиран от  TACC . \r\nСамолет Бомбардие DHC-8 на авиокомпанията Провиншъл еърлайнс е извършил аварийно кацане на летището в Стивънвил, провинция Нюфаундленд и Лабрадор без преден колесник. На борда е имало 47 пътници и четири души екипаж. Никой не е пострадал. \r\nПричините за инцидента се разследват. За сега няма друга информация по случая.  Юлиян Марков", "date": "2018.11.15", "title": "ТАСС: Пътнически самолет е кацнал без преден колесник в  Канада"}
{"url": "http://www.focus-news.net/news/2018/11/15/2590917/nova-tv-makedoniya-nikola-gruevski-e-napusnal-cherna-gora-oshte-na-11-noemvri.html", "text": "Полицията в Черна гора потвърди, че бившият македонски премиер Никола Груевски е влязъл в Черна гора на 11 ноември и е напуснал страната същия ден, съобщава македонският телевизионен канал  “Нова ТВ“ . \r\n\"Заради интереса на медиите за бившия премиер на Македония Никола Груевски, а в интерес на истината, съобщаваме, че Никола Груевски влезе в Черна гора на 11 ноември и същия ден напуска страната. Черногорската полиция в този случай напълно спази законовите процедури \", се казва в изявлението. \r\nПолицията не дава подробности за това как Груевски е влязъл в страната и откъде е напуснал страната. \r\nПо-рано полицията в Албания съобщи, че Груевски е напуснал Албания на 11 ноември в 19:11 часа, след което пътуването е продължило през нощта  в Черна гора. \r\nГруевски е бил в превозно средство, притежавано от унгарското посолство в Тирана. Той е влязъл в Албания незаконно и вероятно е прекарал една вечер в унгарското посолство в Тирана, където е подал молбата за убежище. Как е стигнал от Черна гора до Будапеща все още не е ясно. \r\nВътрешният министър на Македония Оливер Спасовски днес е на работно посещение в Черна гора, където се провежда форум за Западните Балкани.  Юлиян Марков", "date": "2018.11.15", "title": "„Нова ТВ“ (Македония): Никола Груевски е напуснал Черна гора още на 11 ноември"}
{"url": "http://www.focus-news.net/news/2018/11/15/2590918/afp-sasht-odobriha-obvineniyata-v-sauditska-arabiya-po-sluchaya-hashogi.html", "text": "Съединените щати приветстваха първите обвинения в саудитското разследване за убийството на Джамал Хашоги като \"добра първа стъпка\", като призоваха Рияд да продължи разследванията си. \r\nГоворителят на Държавния департамент Хедър Науърт заяви, че не е имало предварително съгласуване със Съединените щати, които обявиха санкции срещу 17 саудитски служители за убийството. Тя не изключва допълнителни санкции, тъй като в делото се появяват повече подробности. \r\n\"Ние гледаме на съобщението, което направиха като добра първа стъпка, това е стъпка в правилната посока\", каза Науърт пред репортери. \r\n\"Това е първоначално разследване. Важно е тези стъпки да продължат да бъдат насочени към пълно търсене на отговорност.\" \r\nСаудитска Арабия в четвъртък призова за смъртно наказание срещу петима души, обвинени в убийството на журналиста в консулството в Истанбул на кралството, но са освободили престолонаследника  Мохамед бин Салман от всякаква вина.  Юлиян Марков", "date": "2018.11.15", "title": "AFP:  САЩ одобриха обвиненията в Саудитска Арабия по случая „Хашоги“"}
{"url": "http://www.focus-news.net/news/2018/11/15/2590884/fokus-makedoniya-ungarski-ministar-zayavi-che-nikola-gruevski-e-vlyazal-zakonno-v-ungariya-s-lichna-karta.html", "text": "Гулияш Гергери, министър и началник на кабинета на Унгарският премиер Виктор Орбан заяви днес, че Никола Груевски законно е преминали границата с лична карта, заявявайки, че през Балканите се пътува и с лични карти, пише македонското електронно издание  “Фокус“ \r\nТова е неуспешен опит на унгарското правителство да оправдае Груевски, че законно е напуснал Македония, защото той все пак е имал лична карта при себе си, пише изданието, като изяснява, че, когато на едно лице е наложена мярка за неотклонение чрез отнемане на задграничния паспорт, това означава, че той не може да мине границата, нито с лична карта нито с  паспорт на  друга държава, защото на граничния пункт от македонска страна са информирани че лицето няма право да напуска страната. \r\nТова означава, че Груевски е избягал през неохраняван участък от границата, или пък на граничен пункт компетентните органи „са си затворили очите“ и са го пропуснали да мине, пише изданието. \r\nОтнемането на паспорта е мярка, с която се осигурява присъствието на заподозряния или обвиняемия пред съдебните органи, така че ако в такъв случай може да се пътува с лична карта, тогава тази мярка изобщо не би трябвало да съществува, обясняват от македонската медия.  Юлиян Марков", "date": "2018.11.15", "title": "„Фокус“ (Македония): Унгарски министър заяви, че Никола Груевски е влязъл законно в Унгария  с лична карта"}
