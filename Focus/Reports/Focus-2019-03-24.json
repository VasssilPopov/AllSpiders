{"url": "http://www.focus-news.net/news/2019/03/24/2638445/ministerstvoto-na-obrazovanieto-i-naukata-shte-otlichi-nay-uspeshnite-uchastnitsi-v-proekti-po-programa-horizont-2020.html", "text": "Министерството на образованието и науката ще отличи най-успешните участници в проекти по програма „Хоризонт 2020”. Това съобщиха от пресцентъра на  МОН . Заместник-министърът на образованието и науката Карина Ангелиева ще връчи наградите във фоайето на 5-ти етаж в МОН от 18.00 на 25 март.", "date": "2019.03.24", "title": "Министерството на образованието и науката ще отличи най-успешните участници в проекти по програма „Хоризонт 2020”"}
{"url": "http://www.focus-news.net/news/2019/03/24/2638421/ria-novosti-v-polsha-obyasniha-zashto-ne-sa-pokanili-putin-na-godishninata-ot-vtorata-svetovna-voyna.html", "text": "Павел Муха, заместник-началник на кабинета на президента на Полша, обясни защо Владимир Путин не е поканен на възпоменателните събития по повод началото на Втората световна война, съобщава  РИА „Новости“ . \r\nСпоред думите на политика, на планираното за септември събитие са поканени само членовете на ЕС и Източното партньорство. Ето защо, например, Варшава изпрати покана към лидера на Беларус Александър Лукашенко. \r\n„Не вървим по исторически път, не каним всички държави, например, не поканихме Япония“, каза Муха по радио Zet. \r\nВ същото време полският представител подчерта, че Путин не е персона нон грата и може да посети страната. \r\nОсвен това, Муха постави под въпрос приноса на Съветския съюз за поражението на Третия райх. \r\n„Първо, СССР, ако се придържате към историята, участва в събитията от 17 септември, и така започна Втората световна война. По-рано, на 23 август, имаше пакт Молотов-Рибентроп и се случиха различни други събития“, твърди той. \r\nПо-рано полското ръководство обяви събития по повод 80-годишнината от началото на Втората световна война под формата на среща на настоящите „съюзници и партньори“ на Варшава от ЕС и страните-членки на НАТО. Тогава решението да не се канят представители на Русия, шефът на президентския кабинет, Кшиштоф Щерски, обясни с нарушение на международното право през 1939 година. Превод и редакция : Калоян Пенков", "date": "2019.03.24", "title": "РИА „Новости“: В Полша обясниха защо не са поканили Путин на годишнината от Втората световна война"}
{"url": "http://www.focus-news.net/news/2019/03/24/2638423/varna-namalyava-zakupuvaneto-na-imoti-ot-ruski-i-nemski-grazhdani-v-grada.html", "text": "Намалява закупуването на имоти от руски и немски граждани във Варна. Това каза за  Радио „Фокус“ – Варна  Добромир Ганев, председател на Управителния съвет на Национално сдружение „Недвижими имоти“. По думите му, във Варна винаги е имало интерес за закупуване на собственост от страна на чужденци, но през последните години този интерес намалява. „Последните години намаляха клиентите от русия най-вече. От останалите Европейски страни тенденцията не е толкова обемна, каквато беше с руските граждани, а преди това с английските. Така, че има интерес към Варна, но процента от купувачи от  чуждестранни лица не е толкова голям, за да повлияе драматично на картинката в града“, посочи Добромир Ганев. Според него най-честата причина за търсенето на имот в града е постоянното пребиваване. Студенти от Германия пък са активни на наемния пазар. „Бих казал по-големия процент интересуващи се търсят постоянно пребиваване. Немските граждани, които са в пенсионна възраст също придобиват собственост по-скоро за дългосрочно ползване, но те по-скоро са изключение отколкото някаква тенденция. Добромир Ганев съобщи, че повечето клиенти се насочат към крайбрежните райони на Варна, като „Гръцка махала“, „Бриз“, „Чайка“, „Св. Св. Константин и Елена и „Златни пясъци“. \r\nБояна АТАНАСОВА", "date": "2019.03.24", "title": "Варна: Намалява закупуването на имоти от руски и немски граждани в града"}
{"url": "http://www.focus-news.net/news/2019/03/24/2638419/varna-vtoriyat-etap-ot-remonta-na-valnoloma.html", "text": "Вторият етап от ремонта на Вълнолома във Варна ще бъде спрян през летния сезон, ако Общинският съвет вземе такова решение. Това е разписано в последните разяснения във връзка с обявената обществена поръчка за изпълнител на укрепителните работи, става ясно от качената документация на сайта на  Държавното предприятие „Пристанищна инфраструктура“ . Преди началото на строителството, фирмата-изпълнителят следва да предложи схема за временна организация на движението по време на дейностите. Тя ще бъде одобрена и съгласувана от съответните институции. Схемата подлежи на съгласуване и с пристанищния оператор, в случая Пристанище – Варна. Ангажимент на Държавното предприятие „Пристанищна инфраструктура“ ще е да осигури площадка в близост до обекта за преместване на съществуващите тетраподи. Прогнозната стойност на поръчката е в размер на 14 млн. лева без ДДС. Нейната продължителност по договор ще е 400 дни. Според обявлението, вторият етап от ремонта ще обхваща участък с дължина от 463 метра. Дейностите включват направа на укрепваща и защитна берма с бронировка от тетраподи, послойна опорна каменна призма от фракционна скална маса, матраци (габиони) под вода за укрепване на дъното и запълване на съществуващи вълногасящи кутии със скална маса пред Вълнолома. По време на изпълнението се изисква извършване на постоянен контрол за деформации. Предвижда се още ремонт на съществуващата пасарелка, свързваща Морска гара с Вълнолома и продължението на пешеходната зона към фара, който включва демонтаж на съществуващи и монтаж на нови настилка, предпазни парапети и стоманени стълбища от неръждаема стомана. Първият етап от ремонта на Вълнолома се проведе през 2015 година.", "date": "2019.03.24", "title": "Варна: Вторият етап от ремонта на Вълнолома ще бъде спрян през летния сезон"}
{"url": "http://www.focus-news.net/news/2019/03/24/2638422/pazardzhik-nay-mnogo-noshtuvki-v-oblastta-sa-realizirani-ot-cheshki-makedonski-i-ruski-turisti.html", "text": "В област Пазарджик функционират 47 места за настаняване с над 10 легла – хотели, мотели, къмпинги, хижи и други места за краткосрочно настаняване. Това съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания – Пазарджик”. Тя обясни, че броят на стаите в тях е 1 841, а на леглата – 3 993. „В сравнение с януари 2018 г. общият брой на местата за настаняване (функционирали през периода) намаляват със 7.8%, а на леглата в тях – с 2.8%. Общият брой на нощувките във всички места за настаняване, регистрирани през януари 2019 г. е 50 106, или с 4.2% повече в сравнение със същия месец на предходната година, като 92.7% от тях са осъществени от български граждани и 7.3% – от чужди. Най-много са реализираните нощувки на чужди граждани от Чешката република – 25.3%, следвани от Република Северна Македония – 12.9% и Руската федерация – 10.7%“, каза също Спасова. \r\nВаня НИКОЛОВА", "date": "2019.03.24", "title": "Пазарджик: Най-много нощувки в областта са реализирани от чешки, македонски и руски туристи"}
{"url": "http://www.focus-news.net/news/2019/03/24/2638420/prof-hristo-pimpirev-uspeshno-priklyuchi-27-ta-natsionalna-antarkticheska-ekspeditsiya.html", "text": "Успешно приключи 27-та Национална антарктическа експедиция. Това съобщи директорът на Българския антарктически институт и ръководител на експедицията  проф. Христо Пимпирев . На 25 март в 18.10 часа на Летище „София“ с полет от Рим се завръща екипът, който зазими и консервира Антарктическата ни станция “Св. Кл. Охридски” на о-в Ливингстън за дългата и сурова антарктическа зима. Това са Командира на базата през втория етап на експедицията Драгомир Матеев, енергетика инж. Йордан Йорданов, лекаря д-р Тодор Шамов, геологът Стефан Велев, готвачката Уляна Яркова и логистиците Павел Григоров, Петър Сапунджиев и Цветан Паров. По време на експедицията, в която участваха 29 българи, бяха реализирани 6 нови научни проекта по Националната програма за полярни изследвания в областта на геологията, геоморфологията, биологията, климатологията и геодезията,  селектирани от специализирана научно-експертна комисия по строги критерии на Европейския съюз. Заедно с нашите учени на базата работиха и специалисти от Чили, Бразилия, Португалия, Испания, Колумбия, Турция и Монголия. Паралелно с научните изследвания, бяха извършени и строителни и ремонтни дейности по подобряване на инфраструктурата на базата - бе построено ново генераторно помещение,  модернизиран и разширен кухненския блок.", "date": "2019.03.24", "title": "Проф. Христо Пимпирев: Успешно приключи 27-та Национална антарктическа експедиция"}
{"url": "http://www.focus-news.net/news/2019/03/24/2638425/inzh-vera-stanisheva-yuzdp-94-mln-dka-e-ploshtta-na-gorite-v-obhvata-na-predpriyatieto-ot-tyah-blizo-7-mln-dka-sa-darzhavni-gorski-teritorii.html", "text": "9.4 млн. дка е площта на горите на в обхвата на предприятието, от тях близо 7 млн. дка са държавни горски територии. Това каза за  Радио „Фокус“ – Пирин  инж. Вера Станишева, началник отдел „Възобновяване на горите“ в Югозападно държавно предприятие по повод 21 март – Световния ден на горите. По думите ѝ всеки един от нас е длъжен да пази това природно богатство. „Освен това трябва да пазим горите, да се грижим за тях и да ги възстановяваме и възобновяваме където е необходимо“, каза още инж. Станишева. Тя отбеляза, че за нея гората може да се опише с една дума – живот.  „Моят апел към хората е – бъдете повече човеци, обичайте себе си, защото човек, който обича себе си, обича ѝ природата. Бъдете здрави“, добави инж. Станишева. \r\nЛивия НИНОВА", "date": "2019.03.24", "title": "Инж. Вера Станишева, ЮЗДП: 9.4 млн. дка е площта на горите в обхвата на предприятието, от тях близо 7 млн. дка са държавни горски територии"}
{"url": "http://www.focus-news.net/news/2019/03/24/2638427/pazardzhik-logo-sazdadeno-ot-uchenichka-ot-gimnaziyata-po-ikonomika-shte-bade-vklyucheno-v-mezhdunaroden-proekt-za-vnedryavane-na-visoki-tehnologii-v-obuchenieto.html", "text": "Представители на Гимназията по икономика и мениджмънт (ПГИМ) взеха участие във втората международна среща по проект AR EDU “Образователен модул чрез виртуална реалност” в град Лудбрег, Хърватия, съобщиха за  Радио „Фокус“ – Пазарджик  от учебното заведение. На срещата бяха представени  девет лога по три от всяко училище, участник по проекта – Македония, Хърватия и България. След оспорван конкурс на първо място бе класирано логото на  Елена Димитрова от 11 Д клас специалност „Бизнесадминистрация“ от ПГИМ – Пазарджик. Другите две предложения от България бяха на Димитър Нейчев от 12 а клас, специалност „Икономическа информатика“. Трите лога са определени след вътрешен конкурс в гимназията в който участваха 15 предложения на ученици от всички специалности. На срещата още се подготвиха  обученията на учителите през първата година на проекта; определиха се дейностите по разпространението му; одобри се дизайна на уебстраницата на проекта, както и на приложението, което учениците ще използват в обучението си в областта на точните науки; определиха се конкретните учебни предмети, които ще бъдат застъпени в приложението, както и темите, върху които учителите ще подготвят въпроси с четири отговора и се гласува съдържанието на Документа за дългосрочно стратегическо партньорство, съобщи директорът на гимназията по икономика Таня Благова. Проектът стартира през декември 2018 г. и е с продължителност 24 месеца, като основната му цел е да бъде разработен иновативен образователен подход, базиращ се на модерни софтуерни технологии (модул за изучаване, чрез виртуална реалност), който да свързва учениците при изучаването на предмети в областта на науката, техниката, инженерството и математиката, като това ще бъде един нетрадиционен образователен подход, който ще се проведе не само вътре, а и извън класните стаи на училищата. От българска страна, пилотно училище е Професионалната гимназия по икономика и мениджмънт в Пазарджик и сдружение „Център за устойчивост и икономическо развитие“. От Македония, която е водеща страна по проекта ще участват 3 организации: НПО ЛАГ от гр. Кочани, средно училище „Люпчо Сантов“ от гр. Кочани, което ще извърши пилотните дейности и софтуерна фирма „ТехКо Нет“, базирана също в гр. Кочани.  От хърватска страна участва едно пилотно средно училище „Средно Училище Лудбрег“ и общинската администрация на Община Лудбрег. Проектът „AR EDU – Образователен модул чрез виртуална реалност“ се финансира от  програма ЕРАЗЪМ+.", "date": "2019.03.24", "title": "Пазарджик: Лого, създадено от ученичка от Гимназията по икономика, ще бъде включено в международен проект за внедряване на високи технологии в обучението"}
{"url": "http://www.focus-news.net/news/2019/03/24/2638429/kyustendil-izpalnyavashtiyat-dlazhnostta-nachalnik-na-regionalno-upravlenie-na-obrazovanieto-e-dopusnata-do-uchastie-v-konkursa-za-titulyar.html", "text": "Изпълняващият длъжността началник на Регионално управление на образованието в Кюстендил е допусната до участие в конкурса за титуляр. Това съобщиха за  Радио „Фокус” – Кюстендил  от структурата в града. Мая Стойчева-Николова трябва да се яви на тест на 26 март в сградата на Министерство на образованието и науката. Интервюто ще се проведе в същия ден. Допуснатият кандидат е необходимо да носи документ за самоличност и син химикал. Няма недопуснати кандидати в обявения конкурс. Сред изискванията са длъжностно ниво съгласно класификатора на длъжностите в администрацията – 5. Минимална образователно-квалификационна степен – магистър, минимален професионален опит – не по-малко от 5 години, придобит в области на дейност, свързани с организацията, контрола и управление на системата на предучилищното и училищното образование. Изисква се опит в административна структура, пряко свързана с провеждането на държавната политика в областта на образованието, опит в обучението на деца и ученици в системата на предучилищното и училищното възпитание, опит на ръководна длъжност в областта на образованието или – минимален ранг – II младши – професионална област. \r\nВенцеслав ИЛЧЕВ", "date": "2019.03.24", "title": "Кюстендил: Изпълняващият длъжността началник на Регионално управление на образованието е допусната до участие в конкурса за титуляр"}
{"url": "http://www.focus-news.net/news/2019/03/24/2638428/afp-erdogan-obsazhda-prevrashtaneto-na-sv-sofiya-v-dzhamiya.html", "text": "Турският президент Реджеп Тайип Ердоган обсъди възможността за превръщането на музея „Света София“ в джамия, съобщава  AFP . \r\nЗапитан дали входната такса за градската забележителност може да бъде отменена, той каза: „Това не е невъзможно... но не бихме го направили под названието „музей“, а „джамията Света София“. Превод и редакция : Калоян Пенков", "date": "2019.03.24", "title": "AFP: Ердоган обсъжда превръщането на „Св. София“ в джамия"}
{"url": "http://www.focus-news.net/news/2019/03/24/2638430/sport-ungariya-pobedi-harvatiya.html", "text": "Унгария победи Хърватия с 2:1 като домакин в мач от група „Е“. Сребърните медалисти от последното световно първенство поведоха в 13-та минута след гол на Анте Ребич. Домакините обаче успяха да направят пълен обрат с голове на Адам Салай в 34-та минута и Мате Паткай в 76-та. По-рано днес в другия мач от групата Уелс надви Словакия. Словакия, Уeлс, Хърватия и Унгария имат по три точки, докато Азербайджан е с 0 точки. Отборите на Уелс и Азербайджан са с мач по-малко.", "date": "2019.03.24", "title": "Спорт: Унгария победи Хърватия"}
{"url": "http://www.focus-news.net/news/2019/03/24/2638426/tass-generalniyat-sekretar-na-nato-otbelyaza-napredaka-na-gruziya-v-protsesa-na-integratsiya-v-aliansa.html", "text": "Грузинският премиер Мамука Бахтадзе и генералният секретар на НАТО Йенс Столтенберг обсъдиха въпроси за интегрирането на страната в алианса и задълбочаване на сътрудничеството в тази посока. Това съобщиха от Обществената телевизия на Грузия, която показа кадри от работна вечеря, организирана от министър-председателя по повод посещението на генералния секретар, предава агенция  TACC . \r\n„По време на срещата бяха разгледани процесът на интеграция на страната в НАТО и Европейския съюз, ходът на реформите, провеждани в Грузия в тази посока“, съобщи каналът. Столтенберг съобщи „ за напредъка на Грузия в процеса на интеграция в НАТО“. Бахтадзе благодари на Столтенберг за посещението му в Тбилиси, отбелязвайки, че пътуването е „доказателство за твърдата подкрепа на НАТО за Грузия“. \r\nНа 21 март Столтенберг заяви в Брюксел, че НАТО е готова продължи активната подкрепа на Грузия в процеса на провеждане на реформи, за да подготви страната за присъединяване към съюза. Генералният секретар отказа да отговори на въпроса за възможния момент за приемане на Грузия в НАТО, като заяви, че „решението да се приеме дадена страна се прави от членовете на съюза въз основа на консенсус и като се отчита пълната готовност на държавата“ за това. Превод и редакция : Калоян Пенков", "date": "2019.03.24", "title": "ТАСС: Генералният секретар на НАТО отбеляза напредъка на Грузия в процеса на интеграция в алианса"}
{"url": "http://www.focus-news.net/news/2019/03/24/2638431/sport-rusiya-razbi-kazahstan.html", "text": "Русия записа изразителна победа над Казахстан с 4:0 като гост в мач от група I. Головете за руския отбор отбелязаха Денис Черишев в 19 и 45 минута, Артьом Дзюба в 52-рата, а Бейсебеков си вкара автогол в 62-рата минута. Начело в групата е тимът на Кипър с три точки, следван от Русия, Белгия, Казахстан и Шотландия също с по три точки. Сан Марино е последен с 0 точки.", "date": "2019.03.24", "title": "Спорт: Русия разби Казахстан"}
{"url": "http://www.focus-news.net/news/2019/03/24/2638432/rumyana-glavcheva-ekspert-seizmolog-dopisen-chlen-na-bani-silno-dalboko-zemetresenie-udrya-zapadna-kolumbiya.html", "text": "В ранния следобед на съботния ден в 14:21 локално време (21:21 в България) на дълбочина над 100 километра (км) се разрази земетресение с магнитуд 6.1, съобщава  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . Там тихоокеанската плоча Наска, движеща се със скорост около 6 сантиметра в годината почти в източна посока, среща континенталната плоча на Южна Америка и под слаб наклон затъва под нея. Земетресението е с епицентър всред западните територии на Андите в департамента Вайе дел Каука, Западна Колумбия, на 230-250 км западно от столицата Боготá. Характерна за силните дълбоки земетресения е продължителността на усещаните колебания – повече от 30-40 секунди на разстояния до няколко стотин километра от епицентъра. Това се потвърждава от показанията на очевидци, публикувани в сайта на Европейския център. Освен на територията на департамента Вале де Каука, земетресението е усетено още в следните колумбийски департаменти – на север в Антиокѝя, на североизток в Киндио, Рисаралда и Бояка́, на изток в Кундинамарка и Толима, на югоизток в Уила и на юг в Каука. Друг белег за земетресения, генерирани под земната кора, е пъстрата картина на силата на въздействие. Например, в Армения – административен център на департамент Киндио, на 70 км от епицентъра интензивността на въздействие е от VI степен по 12-степенната скала (леки повреди – пукнатини в стени, падане на керемиди, компрометиране надпокривна част на комини), както и в Ансермануево, департамент Вале де Каука, на 35 км епицентрално разстояние, а от градчето Версайес в епицентъра трусът е усетен съвсем слабо. В Кали, разположен на 100-120 км от епицентъра, департамент Вале де Каука, сведения сочат сила на въздействие от IV до VI степен. Интензивност от V степен се отбелязва в Картаго, Монтенегро, Перейра (включително с ефекти от VI степен), Ибаге на разстояния от 40 до 170 км, докато на 115 км югоизточно от епицентъра информацията е за не по-висока от IV степен интензивност.  В столицата интензивността е от II до IV степен, в зависимост от етажността на сградата. Типична за дълбоките земетресения е бедна следтрусова дейност или липса на такава. Националната геоложката служба на Колумбия съобщава за два следващи труса - в 23:34 местно време в събота с магнитуд 3.3 и днес, неделя, в 05:52 с магнитуд 3.7 (обявен и от Европейския център). \r\nВ същия район е известно земетресение с магнитуд 6.1 и дълбочина 120 км, станало през юни 1925 година. Като цяло, тогава причинените щети не са тежки.", "date": "2019.03.24", "title": "Румяна Главчева, експерт-сеизмолог, дописен член на БАНИ: Силно дълбоко земетресение удря Западна Колумбия"}
{"url": "http://www.focus-news.net/news/2019/03/24/2638433/varna-broyat-na-noshtuvkite-v-mestata-za-nastanyavane-se-e-uvelichil-s-nad-5-v-nachaloto-na-2019-godina.html", "text": "Общият брой на нощувките в област Варна във всички места за настаняване, регистрирани през януари 2019 г., е 38.1 хиляди, или с 5.1% повече в сравнение със същия месец на предходната година. Това съобщават от  териториалната дирекция на Националния статистически институт  във Варна. Най-голямо увеличение на нощувките (с 11.8%) се наблюдава в местата за настаняване с 1 и 2 звезди и в хотелите с 4 и 5 звезди. От общият брой нощувки 24.1 хиляди са от български граждани, а 14.0 хиляди – от чужденци. През януари 2019 г. най-много нощувки са реализирали гостите от Румъния – 3.2 хиляди, от Израел – 2.5 хиляди, от Германия – 1.9 хилади и от Русия – 0.7 хиляди нощувки. През януари тази година в хотелите с 4 и 5 звезди са реализирани 66.6% от общия брой нощувки на чужди граждани и 37.9% – на българи. В местата за настаняване с 3 звезди са осъществени 25.8% от нощувките на български граждани и 16.8% – на чужденци, докато в останалите места за настаняване (с 1 и 2 звезди) те са съответно 36.3 и 16.6%. През януари 2019 г. в област Варна са функционирали 139 места за настаняване с над 10 легла – хотели, мотели, къмпинги, хижи и други места за краткосрочно настаняване. Броят на стаите в тях е 5.7 хиляди, а на леглата – 12.4 хиляди. В сравнение с януари 2018 година, общият брой на местата за настаняване, функционирали през периода, нараства с 9.4%, а на леглата в тях – с 0.4%. Пренощувалите лица в местата за настаняване в област Варна през януари 2019 г. се увеличават с 4.5% в сравнение със същия месец на предходната 2018-та и достигат 18.9 хиляди. От всички пренощували лица 69.0% са българи, като по-голяма част от тях (38.6%) са нощували в хотелите с 4 и 5 звезди и са реализирали средно по 1.8 нощувки. Пренощувалите чужденци са 5.9 хил., като най-висок e делът на гостите от Румъния – 39.0%, след тях се нареждат тези от Израел – с 11.2%, от Германия – със 7.4% и от Турция – с 4.9%. Хотелите с 4 и 5 звезди са предпочитани от 69.3% от чуждите граждани, като средният брой реализирани нощувки в тях е 2.3. Общата заетост на леглата в местата за настаняване в областта през януари 2019 г. е 9.9%, като тя е най-висока в хотелите с 4 и 5 звезди – 10.2%, следвана от местата за настаняване с 1 и 2 звезди – 9.9% и местата за настаняване с 3 звезди – 9.2%. В сравнение със същия месец на предходната година заетостта на леглата се увеличава с 0.4 процентни пункта, като най-голямо е увеличението при хотелите с 4 и 5 звезди – с 1.2 процентни пункта. Приходите от нощувки през януари 2019 г. в област Варна достигат 2.1 млн. лв., или с 3.2% повече в сравнение с януари 2018 година. Регистрирано е увеличение на приходите от български граждани – с 14.6% и намаление от чужди граждани – със 7.7%.", "date": "2019.03.24", "title": "Варна: Броят на нощувките в местата за настаняване се е увеличил с над 5 %  в началото на 2019 година"}
{"url": "http://www.focus-news.net/news/2019/03/24/2638225/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Специалният прокурор Робърт Мюлер представи своя дългоочакван доклад пред Министерството на правосъдието в петък, с което приключи почти двугодишното му разследване, което засенчи президентството на Доналд Тръмп и вероятно ще постави началото на политическа битка за заключенията от него, пише авторитетният американски вестник  The Wall Street Journal .  \r\nВ писмо до лидерите на мнозинството и малцинствата в парламентарните и Сенатската правна комисия главният прокурор Уилям Бар заяви, че Мюлер е приключил разследването си за намесата на Русия в изборите през 2016 г. и свързаните с него въпроси и каза, че ще може да осведоми конгреса за „основните заключения“ на Мюлер веднага след този уикенд. Очаква се тези заключения да бъдат оповестени публично, въпреки че остава неясно дали Бар ще публикува в определен момент пълния доклад, за което призовават президентът Тръмп и депутатите от двете партии. Ако не го направи, той би могъл да се сблъска с желанието на контролирания от демократите Конгрес. \r\nСпециалният прокурор не препоръчва никакви допълнителни обвинения, според високопоставен служител на Министерството на правосъдието, в широкообхватно разследване, което е довело до обвинения срещу 34 души и присъдите на петима съветници на Тръмп. Дори след като разследването на Мюлер завършва, други правни потоци, включващи президента и неговите съюзници, ще продължат и в други юрисдикции. \r\nРазследването, което разгледа връзките на кампанията на Тръмп Русия и дали самият Тръмп се е опитал да възпрепятства правосъдието, е почти постоянен фактор през по-голямата част от първите две години от президентството на Тръмп - понякога изтласквайки на страни политическия дневен ред. В отговор на това разследване Тръмп и неговите съюзници поставиха постоянен епитет на разследването като го наричат \"лов на вещици\", който се стреми да подкопае изборната победа на Тръмп през 2016 г. \r\nДокладът на Мюлер беше предаден в кабинета на заместник-главния прокурор в петък следобед, който го предостави на Уилям Бар. Малко по-късно Министерството на правосъдието уведоми и Белия дом, и Капитолийския хълм, заяви представителят на правосъдието. \r\nДлъжностното лице определи доклада като \"изчерпателен\", което показва, че може да е обемен и да надхвърля кратко резюме и събиране на предишните обвинения, както казаха някои наблюдатели. \r\nНикакви подробности от доклада за разследването не бяха публикувани незабавно. Уилям Бар каза, че ще трябва да прецени колко подробности в крайна сметка ще бъдат публикувани, но увери депутатите, че Министерството на правосъдието не е повлияло на каквото и да било действие, което Мюлер е искал да предприеме по време на разследването си, като ги увери , че разследването е проведено с независимост. \r\nУилям Бар каза, че ще се консултира със заместник-главния прокурор Род Розенщайн и самия Робърт Мюлер, за да определи каква друга информация от доклада може да бъде предоставена на Конгреса и обществеността. \r\n*** Президентът Тръмп и Конгресът се подготвят за заключенията на разследващия доклад на Робърт Мюлер, който е внесен в петък в Министерството на правосъдието, пише електронното издание на американския вестник  The Hill . \r\nГлавният прокурор Уилям Бар е получил поверителния доклад, но неговото съдържание остава неизвестно както на президента, така и на американската общественост. Законодателите на Капитолийския хълм ще видят заключенията на Мюлер веднага след този уикенд. \r\nДокладът ще представлява много важен тест за Тръмп, който последователно твърди, че не е имало тайни споразумения между неговата кампания и Москва и редовно определя разследването като партизански „лов на вещици“. \r\nМюлер прекара почти две години в проучване на връзките между кампанията на Тръмп и Русия и евентуално възпрепятстване на правосъдието. \r\nДемократите от Конгреса незабавно оказаха огромен натиск върху Бар, за да публикува доклада на Мюлер. Главният прокурор внимава да не се ангажира с публикуването на доклада в неговата цялост, като каза по-рано, че се ангажира да публикува колкото е възможно повече от текста в рамките на закона. \r\nДемократите от Конгреса биха могли да разгледат възможността за изискване на пълния доклад или да изискват показанията на Мюлер, ако те са неудовлетворени от това, което получават от Бар. \r\nВ писмото си главният прокурор уведоми Конгреса за заключението от разследването, че „може да е в състояние“ да информира депутатите относно общите констатации на доклада веднага след този уикенд. \r\nИзточници от Конгреса съобщиха за изданието, че Бар не е определил срокове, в които ще информира законодателите. \r\nВъзможно е Бар да информира и лидерите на комисиите за разузнаване в Конгреса и Сената, които провеждат собствени разследвания за руската намеса. Председателят на Комисията за разузнаване на Сената Ричард Бър , републиканец, заяви  че „с нетърпение очаква доклада“. \r\nДемократите дават да се разбере, че ще настояват доклада на Мюлер да стане публичен. В съвместно изявление председателят на правната комисия в Конгредса Хамролд Надлър (демократ), председателят на Комисията за разузнаване на Конгреса Адам Счиф , председателят на комисията за надзор и реформи на Конгреса Илайджа Къмингс и трима други демократи посочиха, че ще се борят, за да направят основните доказателства в доклада публични. \r\n\"В съответствие с предишната практика на Министерството на правосъдието и за да гарантираме, че Конгресът може да изпълни конституционните си задължения, ние също очакваме основните доказателства, разкрити по време на разследването на специалния прокурор, да бъдат предадени на съответните комисии на Конгреса при поискване\" - казаха демократите. \"За да бъде ясно, ако специалният прокурор има основание да смята, че президентът е извършил престъпление или друго сериозно нарушение, то тогава Министерството на правосъдието има задължение да не крие такава информация.\" \r\nСчиф отделно предупреди, казвайки на CNN, че ако Министерството на правосъдието не сътрудничи доброволно, Парламентът ще трябва да „изиска доказателствата“ и „да призове Мюлер и други“ да се явят пред Конгреса, за да отговорят на въпроси. \r\nЗаместник-председателят на комисията по разузнаване на Сената Марк Уорнър заяви, че „няма да е излишно нищо“ от разсекретена версия на доклада на Мюлер. ”Членът на комисията и кандидатът за президент през 2020 г. Сенатор Камала Харис (D-Calif.) отиде още по-далеч, настоявайки главният прокурор публично да свидетелства за констатациите на доклада. \r\nНякои републиканци също посочват, че докладът трябва да бъде публикуван. \r\nВодещите демократи, обаче, издадоха предупреждение до Бар: „Не позволявайте на президента да преразгледа доклада предварително!“. \r\n*** Разследването на специалния съветник Робърт Мюлер относно намесата на Русия в изборите през 2016 г. най-накрая приключи и сега страната чака с затаен дъх да научи за констатациите на Робърт Мюлер, пише електронното издание на американския вестник  The Washington Examiner  . \r\nMоже да отнеме известно време, преди американците да са готови да научат плодовете на труда на специалния прокурор, тъй като докладът вече е в ръцете на Министерството на правосъдието и главния прокурор Уилям Бар. \r\nМакар да не е ясно кога подробностите от доклада ще бъдат публикувани, се очаква Конгресът да научи за „основните заключения“ на Мюлер веднага след този уикенд. \r\nИ така, кои са някои от ключовите играчи около разследването на Мюлер, които очакват съдържанието на доклада:  Президентът Доналд Тръмп \r\nТръмп напусна Вашингтон в петък сутринта и замина за Флорида, където прекарва уикенда в резиденцията си в Палм Бийч, „Мар-а-Лаго“. Президентът не е казал нищо публично за края на разследването на Мюлер, което той нарича „лов на вещици“, водено от „ядосани демократи“. \r\nПреди да напусне Белия дом, Тръмп повтори твърдението си пред репортерите, че между президентската му кампания през 2016 г. и Русия няма \"тайно споразумение\". \r\nЗасега президентът мълчи в социалната мрежа „Туитър“, която е основното му оръжие. Главният прокурор Уилям Бар и заместник-главният прокурор Род Розенщайн \r\nБар е бил забелязан от репортери да напуска дома си и той пристигна в Министерството на правосъдието малко след това. Розенщайн също е в Министерството на правосъдието. \r\nВ писмо, изпратено до лидерите на Конгреса в петък, Бар каза, че може да представи \"основните заключения\" на специалния прокурор още през този уикенд. Не е известно обаче кога тази информация ще бъде изпратена на Капитолийския хълм. \r\nБар каза пред депутатите, че планира да се консултира с Розенщайн и Мюлер, за да \"определят каква друга информация от доклада може да бъде предоставена на Конгреса и обществеността в съответствие със закона\". Специалният прокурор Робърт Мюлер \r\nРазследването на Мюлер е обвито в тайна, а слуховете за предстоящото й заключение достигнаха до обществеността в края на седмицата. \r\nКрай на слуховете сложи обявяването на доклада, като стана ясно, че допълнителни обвинения не се очакват \r\nСлед като докладът беше предаден, Мюлер бе забелязан в ресторант във Вашингтон, в петък вечер. \r\nПитър Кар, говорител на канцеларията на специалния прокурор, каза, че Мюлер \"ще приключи дейността си през следващите дни\". \r\n„Малък брой служители ще останат да съдействат за приключване на дейността на офиса за определен период от време“, каза Кар. Демократите от Конгреса \r\nЗаконодателите на Капитолийския хълм са в процес на изчакване, като очакват публикуването на основните заключения на доклада. \r\nСпоред докладите, председателят на парламента Нанси Пелоси и демократите от Конгреса ще имат в събота следобед конферентен разговор, за да обсъдят стратегията си около доклада и следващите стъпки. Редица демократи, включително Пелоси и лидерът на малцинството в Сената Чък Шумър, призовават Бар да представи пълния доклад на Мюлер на разположение на обществеността и да предаде на Конгреса основната му документация. \r\nБар, Пелоси и Шумър предупредиха: \"Не трябва да даваме на президента Тръмп, неговите адвокати или неговия персонал какъвто и да е\" предварителен преглед \"на констатациите или доказателствата на Мюлер.", "date": "2019.03.24", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/24/2638228/yeni-safak-turtsiya-turtsiya-shte-stane-svetoven-igrach-v-otbranitelnite-industrii-spored-erdogan.html", "text": "В следващите години Турция ще се превърне в световен играч в отбранителните индустрии, обеща президентът Реджеп Тайип Ердоган в събота, информира на електронната си страница вестник  Yeni Safak .  \r\nНа масов предизборен митинг в Анкара Ердоган е казал, че Турция ще извърши този подвиг благодарение на „уникални дизайни и прогресивна технология“. \r\nВ момента при операции,с вързани с отбраната на страната, Турция използва 65 на сто собствена продукция. По данни от Събранието на турските износители износът в този сектор надхвърля поставената за 2018 цел от два милиарда щатски долара и достига рекордна стойност от два милиарда и 35 милиона долара. През 2018 година отбранителната промишленост и аерокосмическата промишленост регистрират най-добри резултати по показателя „износ“ сред всички отрасли.   \r\nЗа 2018-та турският износ като цяло се е увеличил със 168.1 млрд. щ. д., е обявил в петък търговският министър на страната Рухсар Пекчан обяви, че износът за 2018-та бележи годишен ръст от 7.1 процента.  Ивелина Ватова", "date": "2019.03.24", "title": "Yeni Safak (Турция): Турция ще стане световен играч в отбранителните индустрии, според Ердоган"}
{"url": "http://www.focus-news.net/news/2019/03/24/2638226/predstoyashti-sabitiya-v-stranata-za-24-mart-agentsiya-fokus.html", "text": "От 09.00 часа в СУ „Св. Климент Охридски“ ще се проведе кандидатстудентски изпит по журналистика (писмен), а от 14.00 часа по математика I. \r\n*** \r\nОт 10.00 часа в Южния парк ще се проведе отворена тренировка на adidas Runners Sofia. \r\n*** \r\nОт 11.00 часа в централата на БСП на ул. \"Позитано\" 20 ще се проведе пресконференция. Ще участват водачът на листата на БСП за предстоящите евроизбори Елена Йончева и секретарят на ПГ на \"БСП за България\" Кристиан Вигенин. \r\n*** \r\nОт 12.00 часа в зала „Универсиада“ ще се състои последният мач на турнира на БУБА Баскетбол Sofia Vivacom Cup 2019 между отборите на Байерн Мюнхен и Реал Мадрид. \r\n*** \r\nОт 16.00 часа в зала 1 на НДК ще се състои фолклорен концерт „Ансамблите на България“ – 1-ва част.  \r\n*** \r\nОт 17.00 часа епископ Поликарп ще оглави Архиерейска вечерня в древния софийски храм \"Св. София - Премъдрост Божия\". \r\n*** \r\nМежди 18.30 и 20.30 в Литературен клуб „Перото“ ще бъде представена книгата \"Баш майстора завинаги”. \r\n*** \r\nОт 19.00 часа в зала „България“ Софийската филхармония и Фортисимо Фамилия представят Гершуин. \r\n*** \r\nОт 11.00 до 13.00 часа в Туристически комплекс \"Акве Калиде\" във Ветрен ще се проведе детската работилница „Арт-И-Факти“. \r\n*** \r\nОт 11.00 часа на Терасата до Културен център „Морско казино“ ще се проведе кратък велопоход и почистване на плаж в района на Бургаски корабостроителници. Събитието е част от инициативата „Бургас рециклира“ \r\n*** \r\nОт 11.30 часа в зала 2 на Експоцентър „Флора“ ще се състои съвместен концерт на двамата китаристи Майкъл Бътън – Великобритания, и Александър Южанин – Русия.   \r\n*** \r\nОт 09.30 часа до 17.00 часа в Аула на Икономическия университет-Варна ще се проведе Национален форум „Ветроходство в Черно море“.  \r\n*** \r\nОт 11.00 часа в храм  „Св. Атанасий” ще се проведе лекция на тема: „Христос и жената” с лектор ставрофорен иконом Дончо Александров. \r\n*** \r\nОт 11.00 часа пред паметника на Цар Калоян зад Съдебната палата ще бъде отдадена почит на цар Калоян.  \r\n***  \r\nОт 10.00 часа в парк „Дружба“ ще започне инициативата „Спортувай в парка“.  \r\n*** \r\nОт 11.00 часа в залата на ОУ „Димитър Благоев“ ще се проведе състезание на по правопис на английски език „Спелинг Бии“. \r\n***  \r\nОт 11.00 часа в Mall Велико Търново  ще се проведе Винено изложение, организирано от Sommelier.BG.  \r\n***  \r\nОт 11.00 и 14.00 часа в Голяма зала на Община В. Търново  ще се проведе Международен фестивал за анимационни филми „Златен кукер“. \r\n***  \r\nОт 11.00 часа в зала 30 на Младежки дом  ще се проведе Пролетен концерт на учениците от класовете по цигулка към Младежки дом. \r\n*** \r\nОт 10.00 часа в залата на Народно читалище \"Славяни-1992\", град Дунавци, кметът на Община Видин Огнян Ценков и заместник-кметът по хуманитарни дейности Венци Пасков ще присъстват на отчетно-изборното събрание на читалището. \r\n*** \r\nОт 09.00 часа в катедралния храм „Свети Апостоли“ негово високопреосвещенство Врачанският митрополит Григорий ще оглави Архиерейска света Литургия. \r\n*** \r\nОт 11.00 часа в Държавен куклен театър „Дора Габе“ ще се играе кукленият спектакъл „Приказка за Ох“.  \r\n*** \r\nОт 09.30 часа в храм „Св. Св. Кирил и Методий“ Негово преосвещенство Белоградчишки епископ Поликарп - викарий на Софийския митрополит ще оглави Архиерейска света Литургия. \r\n*** \r\nОт 9.00 часа в митрополитския храм „Св. вмчца Марина” Знеполският епископ Арсений ще отслужи Архиерейска света литургия. \r\n*** \r\nОт 17.00 часа жителите на кв. „Кършияка“ отново ще излязат на протест в защита на парка там.  \r\n*** \r\nВ 11.10 часа евродепутатът Андрей Новаков и народният представител от ГЕРБ Пламен Нунев ще посетят Басарбовския манастир и ще проведат среща с кмета на село Басарбово. В 12.15 часа те ще бъдат в град Две могили, където ще посетят местни предприятия. Визитата ще завърши в с. Ценово. Там ще се проведе среща с кмета на Община Ценово д-р Петър Петров и екипа му, а в 16.00 часа пред местни жители ще бъде представена платформата на „Селоводител“, чийто създател е именно евродепутатът от ГЕРБ. \r\n*** \r\nОт 11.00 часа в салона на ДКТ – Сливен спектакълът „Копче за съб“ ще отбележи 15 години на сцената и 200-тно представление. \r\n*** \r\nОт 10.30 часа в НЧ „Св. Климент Охридски“ ще се състои награждаване и официално закриване на XIX Национален детски фолклорен конкурс „Орфеево изворче“.  \r\n*** \r\nОт 11.00 часа в Кукления театър ще се играе постановката „Алиса в страната на чудесата“.", "date": "2019.03.24", "title": "Предстоящи събития в страната за 24 март (Агенция „Фокус“)"}
{"url": "http://www.focus-news.net/news/2019/03/24/2638230/dve-ostavki-v-kabineta-zaradi-skandala-s-apartamentite-obzor.html", "text": "Две оставки в кабинета заради скандала с апартаментите на управляващи вече са факт. Министърът на правосъдието Цецка Цачева е провела среща с премиера Бойко Борисов, след която е подала оставката си. По искане на министър-председателя и зам.-министърът на младежта и спорта Ваня Колева се раздели с поста си. \r\nПред журналисти в Стара Загора Цачева обясни, че според нея, докато вървят проверките на КПКОНПИ и на ВКП не е редно да изпълнява функциите си на министър на правосъдието. Тя припомни, че в петъчния ден еднолично е сезирала компетентните институции с искане да бъдат извършени проверки по отношение на придобитото от нея недвижимо имущество, което означава, че няма никакви притеснения за извършени престъпления. Цецка Цачева подчерта, че върху нея не е бил оказван никакъв натиск от страна на премиера Борисов.  \r\nСпоред лидера на ПП \"Атака\" Волен Сидеров решението на Цачева е морален акт. Сидеров отчете, че по този начин се показва, че на обвиненията се отговаря с оставка. Председателят на ВМРО Красимир Каракачанов посочи, че няма да е проблем оставката на Цачева за стабилността на правителството. Според него решението на Цецка Цачева си е нейно и е ясно, че трябва да бъде избран нов министър. На въпрос дали трябва и Цветан Цветанов да подаде оставка, лидерът на ВМРО заяви, че не може да каже.  \r\nТемата бе коментирана и от вицепрезидента Илияна Йотова, която заяви, че въпросът вече не е в аргументите, които ще изложи Цецка Цачева, а в аргументите, които ще защитят ГЕРБ, мнозинството и министър-председателят. По думите ѝ оставката винаги е индивидуален акт. Тя отговори с \"не\" на журналистически въпрос зависи ли авторитета на един лидер от броя на апартаментите. Лидерът на \"Воля\" Веселин Марешки заяви, че оставката на правосъдния министър Цецка Цачева е добър повод за премиера Борисов да направи по-голям ремонт на кабинета. По думите му това може да бъде в посока правителството да заработи много по-ефективно по дневния ред на хората.  \r\nАгенция \"Фокус\" припомня: Темата за апартаментите на управляващи политически фигури е водеща през последните няколко дни. Сагата започна с двата апартамента на председателя на ПГ на ГЕРБ Цветан Цветанов. За имотите му беше внесен сигнал до прокуратурата от гражданско сдружение „БОЕЦ“. БСП веднага настояха НАП и КПКОНПИ да разследват случая и премиерът Бойко Борисов да вземе отношение. По-късно се появи информация, че една и съща фирма е продала на по-ниски от пазарните цени апартаменти и на министъра на правосъдието Цецка Цачева и на председателя на Комисията по културата и медиите Вежди Рашидов, както и на заместник-министъра на спорта Ваня Колева. Президентът Румен Радев също взе отношение по темата и заяви, че случаят с апартаментите на управляващите далеч надхвърля обхвата на една имотна сделка, защото пряко рефлектира върху доверието в политическата класа и държавността. От ГЕРБ съзряха в изказването начало на предизборна кампания. \r\nКПКОНПИ се самосезира за покупката на имоти от Цветан Цветанов, Цецка Цачева, Вежди Рашидов и Ваня Колева. Комисията започна проверка по медийните публикации и по сигнала на неправителствена организация за покупката на апартаменти. От Антикорупционния орган съобщиха, че ще се изследват всички данни и обстоятелства, публикувани в медиите, включително пазарните цени на визираните имоти, произхода на средствата за покупката им, както и търговия с влияние и конфликт на интереси при приемането на законодателни промени от страна на Народното събрание. Ще бъде проверена и дейността на фирмата продавач „Артекс инженеринг“ АД, както и нейното евентуално участие в обществени поръчки. Комисията ще проверява сделките на фирмата, ще изиска данни и за получените разрешения за строителство. КПКОНПИ ще провери дали има лица от политически партии, свързани с фирмата, както и дали са правени предизборни дарения.", "date": "2019.03.24", "title": "Две оставки в кабинета заради скандала с апартаментите (ОБЗОР)"}
{"url": "http://www.focus-news.net/news/2019/03/24/2638232/vmro-i-ataka-s-naglasa-za-obshto-yavyavane-na-obedineni-patrioti-na-evrovota-obzor.html", "text": "ВМРО и „Атака“ с нагласа за общо явяване на „Обединени патриоти“ на евровота. Такива бяха посланията на лидерите на двете партии, изразени на VII–ия редовен конгрес на ВМРО – Българско национално движение. В своето слово пред конгреса лидерът на ВМРО и вицепремиер Красимир Каракачанов посочи, че обединението на патриотите е алтернатива за България. Той коментира, че предстои да се види дали разумът ще надделее. Каракачанов подчерта, че ВМРО няма да участва в сепаративни действия срещу партньорите си. Според него трябва да се запази коалиция „Обединени патриоти“. „Задачата, която стои пред нас, е максимално добре да си вършим работата, да се подготвим за предстоящите европейски избори, най-вече с присъствието в местната и изпълнителната власт да показваме, че има алтернатива на досегашния политически модел“, допълни Каракачанов. По думите му обединението на патриотичните сили е довело до успешни президентски избори, много добро представяне на парламентарните през 2017 година и за пръв път участие на организацията на партията в изпълнителната власт. На конгреса Красимир Каракачанов бе преизбран за лидер на ВМРО.  \r\nЛидерът на „Атака“ и председател на ПГ на „Обединени патриоти“ Волен Сидеров бе гост на конгреса на ВМРО. В своето приветствено слово към партньорите си той посочи, че е за единство и за единно явяване на „Обединени патриоти“ на европейските избори. „Ако с този призив, с това послание остана на този конгрес, ще бъда доволен. Да го чуят и други, да го чуе цяла България“, заяви Сидеров. Според него бият ли се патриотите помежду си, няма как да бият общия си враг. Лидерът на „Атака“ посочи, че няма да има претенции за евролиста и че е готов да прави компромиси. Пред журналисти Волен Сидеров коментира, че се очертава общо явяване на патриотите на евровота и обърна внимание, че решението зависи и от третия партньор в „Обединени патриоти“ – НФСБ. „Надяваме се разумът да надделее. Лично нямам претенции за участие в листи“, обясни той. На въпрос дали е съгласен Ангел Джамбазки да е водач на листи, Сидеров посочи, че ако това е общо решение, той е наложил достатъчно името си като евродепутат.  \r\nЕвродепутатът Ангел Джамбазки отчете изминалия мандат в европарламента пред конгреса на ВМРО – БНД. Той подчерта, че за пет години е дал всичко от себе си, за да защити българския интерес в Европейския парламент. Той посочи, че ВМРО са използвали мандата, за да защитят правата и законните интереси на българите в Македония. „За нас Македония никога няма да бъде Северна, Южна, Горна или Долна. Македония е една, тя е братска и тя е българска“, подчерта Джамбазки. Той отчете, че връщането на името на Цариброд е исторически пробив. Джамбазки изброи още и резолюцията в Албания, с която се признава българско малцинство.  \r\nДеница КИТАНОВА", "date": "2019.03.24", "title": "ВМРО и „Атака“ с нагласа за общо явяване на „Обединени патриоти“ на евровота (ОБЗОР)"}
{"url": "http://www.focus-news.net/news/2019/03/24/2638234/yambol-hristiyanstvoto-e-tema-na-mezhdunarodna-nauchna-konferentsiya-koyato-shte-se-sastoi-v-grada.html", "text": "Християнството е тема на международна научна конференция, която ще се състои в Ямбол през втората половина на годината. Организатор на събитието  е Регионалният исторически музей, съобщиха от  културната институция . Международната научна ще бъде посветена на  късноантичното християнство в Югоизточна Европа. Акцент ще бъде поставен върху двете раннохристиянски базилики, открити в Националния археологически резерват „Тракийски и античен град „Кабиле“. Досега участие във форума са заявили участие повече от 60 учени в областта на християнската археология и богословието от България, Австрия, Франция, Гърция и Румъния.Конференцията  се осъществява със съдействието на Института по балканистика и Шуменския университет и ще бъде финансирана от Националния фонд „Наука“.", "date": "2019.03.24", "title": "Ямбол: Християнството е тема на международна научна конференция, която ще се състои в града"}
{"url": "http://www.focus-news.net/news/2019/03/24/2638235/", "text": "В събота стотици хиляди протестиращи се изсипаха на шествие в Централен Лондон. Те  настояваха за окончателно последно гласуване за сделката по излизането на Великобритания от Европейския съюз, пише барометърът на общественото мнение в Обединеното кралство  The Times  и в неделното си издание пояснява, че опонентите на подобни публични прояви са обявили случващото се за „антидемократично“.  \r\nУлиците в центъра на Лондон бяха затворени и само няколко линии на метрото останаха да работят, след като депутати от целия политически спектър се присъединиха към недоволстващите лондончани и активистите на движението „Гласът на народа“.  \r\n“В обществото цари огромно безпокойство и объркване. Хората от всички възрасти, от всички части на страната изгубиха всякакви ориентири във всички посоки на живота.“, написал в Туитър лидерът на либералдемократите Винс Кейбъл.  \r\nВ първия протестен марш през октомври 2018-та се включиха 700 000 души. За тазгодишния се очаква участниците да достигнат един милион.  \r\nПак в неделото си издание  The Times  информира, че расте натискът върху Тереза Мей да се раздели с премиерския пост посред хаоса около Брекзит. Подкрепата за нея намалява все повече, особено след унижението, което преживя в Брюксел. Съветват я да определи датата, на която да подаде оставката си като министър-председател на Великобритания и да се оттегли от председателския пост на Консервативната партия.  \r\nПоложението е станало съвсем ясно късно в събота вечерта, след като подкрепата на самия кабинет за нея е намаляло  чувствително, а малкият партньор в управлението, Демократичната юнионистка партия, обяви, че повече не й вярва.   \r\nВисши фигури от Даунинг Стрийт 10 са потвърдили, че се обсъжда наистина кога ще е най-подходящо Мей да подаде оставка. Източник от правителството е съобщил на  The Times , че дори и според най-близките й съветници и сътрудници тя трябва да извърши този акт и че той е неминуем. По думите им „нещата вървят в тази посока“.  \r\nВчера фактическият заместник на Мей Дейвид Лидингтън е разговарял с опозиционните лидери да се гласуват алтернативи на нейния проект за сделката „Брекзит“. Това е знак, че именно той „държи нещата под свой контрол“. Това е вбесило привържениците на Брекзит както сред съюзниците на премиера, така и сред критиците й. \r\nВ същото време от премиерската канцелария на свой ред заявяват, че това са само слухове, а министър-председателят на страната продължава упорито да работи за трети опит да получи съгласието на британския парламент за своята сделка по Брекзит.   \r\nСпоред политическия наблюдател на неделния  The Times  Тим Шипман евентуален временен премиер може да е именно Дейвид Лидингтън. За това той написа в събота вечерта в Туитър: „Днес разговарях с 11 членове на кабинета, които искат премиерът да подаде оставка. В понеделник на заседанието на кабинета те възнамеряват да се изкажат против нея. Заговорниците възнамеряват да определят временно изпълняващ длъжността, който да проведе до край процедурите по излизането на Великобритания от структурите на Европейския съюз“.  Според думите на Тим Шипман Дейвид Лидингтън като шеф на секретариата на кабинета и фактически заместник на правителствения глава е логичен фаворит. По негово мнение обаче временни премиери може д са и Джеръми Хънт, ръководителят на Форин офис, и министърът на околната среда, продоволствието и  земеделието Майкъл Гоув.   \r\nШипман пише: „Независимо от разногласията кой да стане приемник на Мей, почти всички в кабинета са на мнение, че тя трябва да подаде оставка, защото изгуби доверието на собственото си обкръжение. Разклатената Консервативна партия може да се обедини отново единствено, след като Мей напусне.“ \r\n*** Това е една от най-масовите демонстрации в цялата история на Британия, пише в днешния си брой  The Guardian .  Повече от милион британци се стекоха по улици на Централен Лондон, за да протестират – искането им е депутатите да им позволят втори референдум за Брекзит.  В протеста се включиха хора от всички части на Обединеното кралство, както и много хора, родени в държави от ЕС и живеещи в страната. Той се проведе в условията на силни политически вълнения и засилващи се призиви към Тереза Мей да подаде оставка.  \r\n Според министри от кабинета за временен премиер трябва да бъде утвърден заместникът й Дейвид Лидингтън, макар че според хората, които искат оставане в ЕС, той ще срещне голямата съпротива на брекзитиерите.   \r\nСпоред организаторите на протеста трудно е да се установи точният брой на участниците, но по всяка вероятност те са повече от хората, които през 2003 г. се включиха в протеста срещу войната в Ирак. \r\nРешението на толкова много хора да се включат, размахвайки знамена на ЕС и като носят изображения на Тереза Мей, идва само три дни след като премиерът направи телевизионно обръщение към нацията и заяви, че е убедена, че британският народ не подкрепя нов референдум и заклейми онези депутати, които искат да блокират неговата воля.   \r\nИзвестни политици от всички основни партии се присъединиха към шествието.   \r\nОрганизаторите съобщават, че мрежите на мобилните телефони са прегрели, а в събота след обед е създадена и петиция за задействане на механизма по Член 50, която е събрала четири милиона и половина подписа . Така тази петиция се превърна в най-популярният документ, който някога се е появявал на правителствения сайт. По закон, ако една петиция събере 100 000 подписа, парламентът е длъжен да я приеме и да я обсъди. \r\nПротестът се случи и в навечерието на още една критична седмица за Брекзит и за премиера. В събота вечерта стана ясно, че все повече депутати на торите са готови да подкрепят Брекзит без сделка вместо проекта на Мей или друга алтернатива. Мнозина предвиждат, че до края на предстоящата седмица министър-председателят трябва да подаде оставка.   \r\nВ понеделник влиятелна група депутати ще се опита да поеме контрола около процедурата по Брекзит, за да се гарантират индикативните гласувания по алтернативни възможности за Брекзит, включително мек Брекзит или в норвежки вариант.   \r\nЗа вторник Даунинг Стрийт очаква да се направи трети опит да се прокара проектът на Мей в парламента. \r\n*** Уайтхол е готов с плановете си Великобритания отново да се присъедини към Европейския съюз преди още да го е напуснала, пише  The Sunday Express .  \r\nИзданието е получило информация за планирана среща на Министерството по Брекзит, на която да се обсъди възможността за връщане на страната в Евросъюза. Източникът е заявил, че „в крайна сметка правителствените ведомства трябва да обмислят всички възможности. Съществува огромна вероятност едно бъдещо правителство да поиска да ни върне обратно в ЕС. Разбира се, планират се и различни други опции, включително и Брекзит без сделка.“  \r\nПодготовките за тях са удивително контрастиращи с липсата на планиране през 2016-та, когато се проведе референдума за напускане на ЕС.   \r\nБившият премиер Дейвид Камерън беше забранил да се планира или пропагандира гласуването за напускането, защото според него хората щели да бъдат насърчени да подкрепят евентуално излизане на Великобритания от ЕС.  Това означаваше, че Обединеното кралство не беше готово да напусне блока, а правителството на Мей трябваше да тръгне почти от нищото след вота за напускане.   \r\nСъществува обаче и мнение, че „мандарините от Уайтхол“ се опитват да осуетят плановете за напускане и да задържат Великобритания в ЕС.   \r\nГоворител на Найджъл  Фарадж обяви: „Ние изобщо не трябва да се изненадваме от това просветление. Тези държавни чиновници явно са работили много повече за това как да ни задържат в ЕС вместо как да го напуснем дори и без сделка.“", "date": "2019.03.24", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/24/2638424/izvestiya-sarbiya-otkazva-da-vleze-v-nato.html", "text": "Министърът на отбраната на Сърбия Александър Вулин заяви, че Белград никога няма да влезе в НАТО. Това съобщава  РИА „Новости“ . Според него Сърбия е избрала своя път като остава неутрална. Министърът отбеляза, че страната няма да влезе в НАТО, дори ако остане единствената държава извън Алианса. Вулин добави, че Белград все още помни бомбардировките срещу Югославия от войските на НАТО. \r\nНа 24 март бяха отбелязани точно 20 години от атаките на НАТО срещу Белград. Авиацията на Северноатлантическия алианс спусна бомби и изпрати крилати ракети в жилищни райони на града. Бомбардировките продължиха от края на март до 10 юни 1999 г. и доведоха до многобройни жертви.  \r\nВ щаб-квартирата на НАТО нарекоха „необходими и законни“ бомбардировките на Югославия, въпреки липсата на санкции от Съвета за сигурност на ООН. Превод и редакция : Калоян Пенков", "date": "2019.03.24", "title": "„Известия“: Сърбия отказва да влезе в НАТО"}
{"url": "http://www.focus-news.net/news/2019/03/24/2638236/varna-chitalishte-vasil-levski-organizira-sreshta-razgovor-na-tema-opoznay-rodniya-kray-istoriya-i-arheologiya-na-galata-na-31-mart.html", "text": "Среща разговор „Опознай родния край! История и археология на „Галата“ предстои да се проведе в последния ден на месеца в Читалище „Васил Левски“. Това съобщи за  Радио „Фокус“ – Варна  водещия на лекцията, археологът от Регионалния исторически музей Теодор Роков. Срещата ще започне в 10.00 часа и на нея са поканени всички, които се интересуват от миналото на квартала. Инициативата е организирана съвместно с преподавателя по история Симеон Кулиш. „Решихме да направим тази форма на комуникация с публика и всеки, който има желание може да дойде. Срещата е подходяща и за деца“, обясни Теодор Роков. Според него специализираната информация за археологическите проучвания рядко достига до широка публика, а данните, които се тиражират в социалните мрежи и интернет, не винаги са достоверни. „Идеята е в рамките на не повече от половин час да  разкажа най-любопитните факти от археологическото минало. Избрахме това място, защото то е близо до центъра на града, но е извън тази територия, където има наситеност с археология и разкопки. Дори и сега при ремонтите в града излизат нови находки. А „Галата“ има интересно минало, затова смятаме, че ще се получи интересен разговор на достъпен за неспециалисти език“, обясни още археологът.", "date": "2019.03.24", "title": "Варна: Читалище „Васил Левски“ организира среща разговор на тема „Опознай родния край! История и археология на „Галата“ на 31 март"}
{"url": "http://www.focus-news.net/news/2019/03/24/2638238/sport-ispaniya-startira-s-pobedi-v-evrokvalifikatsiite.html", "text": "Два от най-стабилните национални отбори в Европа – на Испания и Италия, започнаха с победи евроквалификациите.  \r\nВ група F испанците  бяха домакини на срещата с Норвегия и победиха на свой терен с 2:1.  \r\nГоловете за домакините вкараха Родриго (16 мин.) и от дузпа – Рамос (71 мин.)  \r\nДруга дузпа в 65 мин. доведе до гол в полза на норвежците, негов автор е Джоушуа Кинг.", "date": "2019.03.24", "title": "Спорт: Испания стартира с победи в евроквалификациите"}
{"url": "http://www.focus-news.net/news/2019/03/24/2638239/aktualna-patna-obstanovka.html", "text": "Температурите са в интервала от - 4°С до +10°С. Времето над страната е предимно ясно. Слаб вятър духа в областите Добрич, Варна, Търговище, Смолян и Шумен. Пътните настилки са сухи, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . Ограничения в за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река Тополница при км 77+950. Движението се осъществява в изпреварващата лента. Организацията на движение е сигнализирана с пътни знаци. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 16+760 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 31.03.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401+100. Прехвърлянето обратно в лявото платно става при км 389+717. Ограничено е качването в посока София на пътен възел \"Неофит Рилски\", като движението е пренасочено по път I-2 Русе – Варна. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Русе – Варна. Срок до 31.03.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г.; \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 29.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г.; \r\nОбласт Велико Търново: \r\nДвижение по път Полски Тръмбеш – Дебелец в участъка на територията на област В.Търново се осъществява с повишено внимание поради полагане на хоризонтална маркировка. Срок до 29.03.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка с. Байкалско до п.в. Батановци от км 44+000 до км 74+000 се осъществява с повишено внимание поради подмяна на ограничителни системи. Движението се регулира с пътни знаци. Срок до 28.03.2019 г. \r\nОбласт Ямбол: \r\nДвижението по път I-6 Петолъчката-Лозенец от км 421+100 до км 428+200 се осъществява в една лента, поради почистване на окопи. Движението се регулира чрез пътни знаци. Срок до 26.03.2019 г. \r\nОбласт Пловдив: \r\nДвижението по път Карлово – Сопот в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г.; \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 в участъка Константиново – Бургас от км 77+000 до км 84+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъкът е сигнализиран с пътни знаци. Срок 25.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7907: Движението по път III-7907 Тръстиково – Полски извор от км 4+000 до км 10+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок до 25.03.2019 г.; \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 30.03.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 31.03.2019 г.; \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nПът III-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.24", "title": "Актуална пътна обстановка"}
{"url": "http://www.focus-news.net/news/2019/03/24/2638240/gd-granichna-politsiya-intenziven-e-trafikat-na-gkpp-kapitan-andreevo-na-izlizane-za-tovarni-avtomobili.html", "text": "На българо-турската граница на ГКПП „Капитан Андреево“ трафикът е интензивен на излизане за товарни автомобили. Това съобщиха от  ГД „Гранична полиция“ . Информацията за трафика на българските гранични контролно-пропускателни пунктове е към 6.00 ч. \r\nНа българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2019.03.24", "title": "ГД „Гранична полиция“: Интензивен е трафикът на ГКПП „Капитан Андреево“ на излизане за товарни автомобили"}
{"url": "http://www.focus-news.net/news/2019/03/24/2638241/predstoyashti-sabitiya-v-stranata-za-24-mart-agentsiya-fokus.html", "text": "*** \r\nОт 09.00 часа в СУ „Св. Климент Охридски“ ще се проведе кандидатстудентски изпит по журналистика (писмен), а от 14.00 часа по математика I. \r\n*** \r\nОт 10.00 часа в Южния парк ще се проведе отворена тренировка на adidas Runners Sofia. \r\n*** \r\nОт 11.00 часа в централата на БСП на ул. \"Позитано\" 20 ще се проведе пресконференция. Ще участват водачът на листата на БСП за предстоящите евроизбори Елена Йончева и секретарят на ПГ на \"БСП за България\" Кристиан Вигенин. \r\n*** \r\nОт 12.00 часа в зала „Универсиада“ ще се състои последният мач на турнира на БУБА Баскетбол Sofia Vivacom Cup 2019 между отборите на Байерн Мюнхен и Реал Мадрид. \r\n*** \r\nОт 16.00 часа в зала 1 на НДК ще се състои фолклорен концерт „Ансамблите на България“ – 1-ва част.  \r\n*** \r\nОт 17.00 часа епископ Поликарп ще оглави Архиерейска вечерня в древния софийски храм \"Св. София - Премъдрост Божия\". \r\n*** \r\nМежди 18.30 и 20.30 в Литературен клуб „Перото“ ще бъде представена книгата \"Баш майстора завинаги”. \r\n*** \r\nОт 19.00 часа в зала „България“ Софийската филхармония и Фортисимо Фамилия представят Гершуин. \r\n*** \r\nОт 11.00 до 13.00 часа в Туристически комплекс \"Акве Калиде\" във Ветрен ще се проведе детската работилница „Арт-И-Факти“. \r\n*** \r\nОт 11.00 часа на Терасата до Културен център „Морско казино“ ще се проведе кратък велопоход и почистване на плаж в района на Бургаски корабостроителници. Събитието е част от инициативата „Бургас рециклира“ \r\n*** \r\nОт 11.30 часа в зала 2 на Експоцентър „Флора“ ще се състои съвместен концерт на двамата китаристи Майкъл Бътън – Великобритания, и Александър Южанин – Русия.   \r\n*** \r\nОт 09.30 часа до 17.00 часа в Аула на Икономическия университет-Варна ще се проведе Национален форум „Ветроходство в Черно море“.  \r\n*** \r\nОт 11.00 часа в храм  „Св. Атанасий” ще се проведе лекция на тема: „Христос и жената” с лектор ставрофорен иконом Дончо Александров. \r\n*** \r\nОт 11.00 часа пред паметника на Цар Калоян зад Съдебната палата ще бъде отдадена почит на цар Калоян.  \r\n***  \r\nОт 10.00 часа в парк „Дружба“ ще започне инициативата „Спортувай в парка“.  \r\n*** \r\nОт 11.00 часа в залата на ОУ „Димитър Благоев“ ще се проведе състезание на по правопис на английски език „Спелинг Бии“. \r\n***  \r\nОт 11.00 часа в Mall Велико Търново  ще се проведе Винено изложение, организирано от Sommelier.BG.  \r\n***  \r\nОт 11.00 и 14.00 часа в Голяма зала на Община В. Търново  ще се проведе Международен фестивал за анимационни филми „Златен кукер“. \r\n***  \r\nОт 11.00 часа в зала 30 на Младежки дом  ще се проведе Пролетен концерт на учениците от класовете по цигулка към Младежки дом. \r\n*** \r\nОт 10.00 часа в залата на Народно читалище \"Славяни-1992\", град Дунавци, кметът на Община Видин Огнян Ценков и заместник-кметът по хуманитарни дейности Венци Пасков ще присъстват на отчетно-изборното събрание на читалището. \r\n*** \r\nОт 09.00 часа в катедралния храм „Свети Апостоли“ негово високопреосвещенство Врачанският митрополит Григорий ще оглави Архиерейска света Литургия. \r\n*** \r\nОт 11.00 часа в Държавен куклен театър „Дора Габе“ ще се играе кукленият спектакъл „Приказка за Ох“.  \r\n*** \r\nОт 09.30 часа в храм „Св. Св. Кирил и Методий“ Негово преосвещенство Белоградчишки епископ Поликарп - викарий на Софийския митрополит ще оглави Архиерейска света Литургия. \r\n*** \r\nОт 9.00 часа в митрополитския храм „Св. вмчца Марина” Знеполският епископ Арсений ще отслужи Архиерейска света литургия. \r\n*** \r\nОт 17.00 часа жителите на кв. „Кършияка“ отново ще излязат на протест в защита на парка там.  \r\n*** \r\nВ 11.10 часа евродепутатът Андрей Новаков и народният представител от ГЕРБ Пламен Нунев ще посетят Басарбовския манастир и ще проведат среща с кмета на село Басарбово. В 12.15 часа те ще бъдат в град Две могили, където ще посетят местни предприятия. Визитата ще завърши в с. Ценово. Там ще се проведе среща с кмета на Община Ценово д-р Петър Петров и екипа му, а в 16.00 часа пред местни жители ще бъде представена платформата на „Селоводител“, чийто създател е именно евродепутатът от ГЕРБ. \r\n*** \r\nОт 11.00 часа в салона на ДКТ – Сливен спектакълът „Копче за съб“ ще отбележи 15 години на сцената и 200-тно представление. \r\n*** \r\nОт 10.30 часа в НЧ „Св. Климент Охридски“ ще се състои награждаване и официално закриване на XIX Национален детски фолклорен конкурс „Орфеево изворче“.  \r\n*** \r\nОт 11.00 часа в Кукления театър ще се играе постановката „Алиса в страната на чудесата“.", "date": "2019.03.24", "title": "Предстоящи събития в страната за 24 март (Агенция „Фокус“)"}
{"url": "http://www.focus-news.net/news/2019/03/24/2638242/nimh-vremeto-shte-bade-predimno-slanchevo-s-maksimalni-temperaturi-mezhdu-16-i-21.html", "text": "Днес ще бъде предимно слънчево. Ще духа слаб до умерен вятър от север-северозапад. Максималните температури ще са между 16° и 21°, по-ниски ще останат в Източна България – между 12° и 15°. Атмосферното налягане ще се понижава, но ще остане по-високо от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Мартин Славчев.  \r\nПо Черноморието ще е предимно слънчево. Ще духа слаб до умерен северен вятър, който до края на деня ще се ориентира от юг-югоизток. Максималните температури ще са между 12° и 15°. Температурата на морската вода е 9-10°. Вълнението на морето ще е 1-2 бала. \r\nВ планините ще преобладава слънчево време. Ще е ветровито, с умерен до силен вятър от север-североизток. Максималната температура на височина 1200 метра ще е около 9°, на 2000 метра - около 2°.", "date": "2019.03.24", "title": "НИМХ: Времето ще бъде предимно слънчево с максимални температури между 16° и 21°"}
{"url": "http://www.focus-news.net/news/2019/03/24/2638237/yeni-safak-alzhirskite-advokati-izlyazoha-na-protest-iskat-ostavkata-na-buteflika.html", "text": "Протестиращите обвиниха президента на Алжир, че се опитва противоконституционно удължава четвъртият мандат на управлението си, което трябва да приключи през следващия месец, пише турският вестник  Yeni Safak .  \r\nВ събота протестната акция беше организирана от Алжирската адвокатска асоциация  \r\nМиналата седмица, след няколкоседмични протести срещу намеренията на президента да остане за пети мандат държавен глава на северноафриканската република, 82-годишният Бутефлика отложи изборите, предвиждани за 18 април, и официално оттегли кандидатурата си.  През февруари управляващата партия Фронт за национално освобождение номинира Бутефлика за нов мандат. Той е начело на държавата от 1999 година. \r\nАлжирците обаче продължиха демонстрациите си, като ги провеждат в няколко района на страната.  \r\n Опозицията неведнъж се е противопоставяла на тази кандидатура, поради напредналата възраст на Бутефлика и проблемите със здравето му.  Тя се заканва да оспори предстоящите избори.  Ивелина Ватова", "date": "2019.03.24", "title": "Yeni Safak: Алжирските адвокати излязоха на протест, искат оставката на Бутефлика"}
{"url": "http://www.focus-news.net/news/2019/03/24/2638227/tass-timoshenko-posavetva-poroshenko-da-misli-za-zatvornicheski-ne-za-prezidentski-srok.html", "text": "Кандидатът за президент на Украйна и лидер на дясноцентристката либерално-консервативна партия „Отечество“, известна като Всеукраинско обединение „Отечество“, Юлия Тимошенко заяви, че има вероятност нейният опонент на изборите на 31 март, сега действащият държавен глава Петро Порошенко, да бъде подведен под съдебна отговорност заради започнало разследване в Европа и САЩ срещу него и сътрудниците му. Това тя е обявила на пресконференция в Луцк, предава  ТАСС . \r\n\"Знам, че след края на втория си президентски мандат Порошенко планира да стане депутат в Европейския парламент. Мисля, че след разследванията по съмнения в ЕС за корупция, той ще трябва да помисли за наказателна отговорност в ЕС \", са думите на Тимошенко. \r\nТя е пояснила, че Кипърският съд, Британската агенция за измами в особено големи размери (SFO) и Организацията за борба с измамите към ЕС (OLAF) са започнали антикорупционно разследване по адрес на Порошенко. \" По същество това е част от дългогодишна корупция, в която са замесени президентът и неговите най-близки сътрудници, бизнес партньори и е свързано с бюджета за отбраната. А когато в ЕС започне разследване срещу държавния глава по подозрение в корупция, това говори, че силовите структури на Украйна, за съжаление не работят \", заявява Тимошенко и добавя, че за страната подобна ситуация е недопустима, \"още повече, че корупцията и измамничеството на територията на ЕС се извършват с негово участие \". \r\nОт пресслужбата на партия „Отечество“ съобщиха, че и в САЩ започва разследване за корупция, насочено срещу обкръжението на действащия президент.. \"По всички направления вече са започнали да работят и други държави. А в същото време силовите структури на Украйна не работят“, отбелязва Тимошенко.  Ивелина Ватова", "date": "2019.03.24", "title": "ТАСС: Тимошенко посъветва Порошенко да мисли за затворнически, не за президентски срок"}
{"url": "http://www.focus-news.net/news/2019/03/24/2638245/v-tsentralata-na-bsp-shte-se-provede-preskonferentsiya.html", "text": "В централата на БСП на ул. \"Позитано\" 20 ще се проведе пресконференция от 11.00 часа. Това съобщиха от пресцентъра на  партията . В пресконференцията ще вземат участие водачът на листата на БСП за предстоящите евроизбори Елена Йончева и секретарят на ПГ на \"БСП за България\" Кристиан Вигенин.", "date": "2019.03.24", "title": "В централата на БСП ще се проведе пресконференция"}
{"url": "http://www.focus-news.net/news/2019/03/24/2638246/predstoyashti-mezhdunarodni-sabitiya-za-24-mart-agentsiya-fokus.html", "text": "Общи избори в Тайланд \r\n***  Реджеп Тайип Ердоган ще проведе предизборен митинг в Истанбул \r\n***  Първи тур на президентските избори \r\n***  Местни избори в Еквадор \r\n*** Визита на Принц Чарлз и съпругата му в Куба", "date": "2019.03.24", "title": "Предстоящи международни събития за  24 март  (Агенция \"Фокус\")"}
{"url": "http://www.focus-news.net/news/2019/03/24/2638244/sport-na-evrokvalifikatsiite-italiya-pobedi-finlandiya-s-20.html", "text": "Италия стартира участието си в квалификациите за Евро 2020 като домакин на срещата с Финландия и с победа при резултат 2:0.  \r\nГоловете вкараха Барела в  7-та минута и Кийн – в 74-та.  \r\nВ следващия кръг Италия отново ще е  домакин, този път на Лихтенщайн. Финландците пак ще са гости - на Армения.", "date": "2019.03.24", "title": "Спорт: На евроквалификациите Италия победи Финландия с 2:0"}
{"url": "http://www.focus-news.net/news/2019/03/24/2638248/vratsa-vrachanskiyat-mitropolit-grigoriy-shte-oglavi-arhiereyska-sveta-liturgiya-v-katedralniya-hram-sveti-apostoli.html", "text": "Във втората неделя на Великия пост, посветена на св. Григорий Палама, във всички епархии на Българската православна църква се отслужва света Василиева Литургия, предаде репортер на  Агенция \"Фокус\" .  \r\nНегово високопреосвещенство Врачанският митрополит Григорий ще оглави Архиерейска света Литургия в катедралния храм “Свети Апостоли” във Враца. Начало: 9.00 часа. \r\nНикола ПЕТКОВ", "date": "2019.03.24", "title": "Враца: Врачанският митрополит Григорий ще оглави Архиерейска света Литургия в катедралния храм \"Свети Апостоли\""}
{"url": "http://www.focus-news.net/news/2019/03/24/2638251/plovdiv-znepolskiyat-episkop-arseniy-shte-otsluzhi-arhiereyska-sveta-liturgiya-v-mitropolitskiya-hram-sv-vmchtsa-marina.html", "text": "Знеполският епископ Арсений ще отслужи Архиерейска света литургия от 09.00 часа в митрополитския храм „Св. вмчца Марина” в Пловдив. Това съобщиха за  Радио „Фокус“ - Пловдив  от Пловдивската света митрополия. \r\nНа празника Свето Благовещение – 25 март, понеделник, Божествена света Литургия ще възглави Пловдивският митрополит Николай от 09.00 часа в храм „Свето Благовещение” в Асеновград. \r\nПравославната Християнска Църква празнува този ден в чест на благата вест за раждането на Спасителя, която Архангел Гавраил съобщил на Дева Мария. Българите наричат празника още „Благовец“ или „половин Великден“. Народното поверие гласи, че на Благовец долитат кукувиците и лястовиците, за да донесат благата вест, че зимата си е отишла и лятото е дошло. Въз основа на народната етимология на названието на празника (Благовец – благо, сладко) се смята, че всяка рана зараства на този ден много бързо. Затова именно на Благовец се пробиват ушите на момичетата за обеци. Животновъдите дамгосват стадата си и правят резки на ушите на животните, за да могат да ги разпознават. \r\nЦветана ТОНЧЕВА", "date": "2019.03.24", "title": "Пловдив: Знеполският епископ Арсений ще отслужи Архиерейска света литургия в митрополитския храм „Св. вмчца Марина”"}
{"url": "http://www.focus-news.net/news/2019/03/24/2638250/denyat-24-mart-v-balgarskata-istoriya.html", "text": "След тридневни обсадни действия през 1201 година войските на цар Калоян овладяват крепостта Варна. На днешния ден през 1880 година е назначено либерално правителство начело с Драган Цанков. През 1921 година с указ на цар Борис III е утвърден Закон за попълване на армията, жандармерията и пограничната стража с личен състав. С този закон се премахва наборната военна служба и се преминава към платена доброволческа служба на войнишкия състав. На този ден през 1986 година Гриша Филипов е освободен от поста министър-председател. На негово място е назначен Георги Атанасов. На тази дата са родени Петко Каравелов - български държавник, Милен Велчев - икономист, бивш министър на финансите, Иван Теофилов - поет, драматург и режисьор. На тази дата умира  Георги Константинов - литературен историк и критик, автор на \"История на българската литература\" в три тома .  \r\n2016 г. \r\nУмира Йохан Кройф - легенда на холандския футбол и смятан за един от най-добрите играчи във футболната история. \r\n2007 г. \r\nБСП и НДСВ обявяват листите си за евродепутати. Водач на листата на левицата е Кристиан Вигенин, след него следват Илияна Йотова, Атанас Папаризов, Маруся Любчева, Евгени Кирилов и други. Биляна Раева оглавява листата на НДСВ, следвана е от Аспарух Панов, Антония Първанова и други. Лидерът на БСП Сергей Станишев заявява, че партията очаква да вкара в Европейския парламент най-малко 6 депутати. НДСВ пък се надяват на трима евродепутати.  Междувременно става ясно, че Съюзът на свободните демократи (ССД) ще се яви на евроизборите с къса листа от 5 души. Тя ще бъде подредена от Политическия съвет на партията в законовия срок. \r\n1996 г. \r\nЗавършва двудневната осма национална конференция на СДС. На нея е решено да се лансират нови лица и да бъде номиниран кандидат за президент. В надпреварата за номинация се състезават Петър Стоянов, Александър Йорданов и Асен Агов. Победител със 77 % е Петър Стоянов. \r\n1992 г. \r\nУчреден е “Център за обединение на земеделските движения” по идея на Милан Дренчев, който става негов председател. Центърът няма свои структури, но декларира, че отваря вратите си за всички земеделци, които желаят обединение на земеделските съюзи в България. Регистриран е през май 1992 г. \r\n1986 г. \r\nГриша Филипов  е освободен от поста министър-председател. На негово място е назначен Георги Атанасов. Извършени са редица трансформации на министерства. Закрити са министерствата на енергетиката, на химическата промишленост, на машиностроенето, на металургията. Освен това е създадено Министерство на земеделието и горите. Комитетът за култура остава без ранг на министерство, а такъв ранг получава Комитетът за държавен и народен контрол. \r\n1959 г. \r\nБългария възстановява дипломатическите си отношения със САЩ. \r\n1951 г. \r\nЗавършва Учредителния конгрес на Доброволната организация за съдействие на отбраната (ДОСО). Доброволната организация за съдействие на отбраната (ДОСО) или Oрганизация за съдействие на отбраната (ОСО) е обществено-политическа организация в социалистическа България, съществувала под различни имена в периода 1951-1968 г. и 1977-1992 г. Основна цел на организацията е повишаване отбранителната способност на страната чрез изграждане на клубове за военно-техническа подготовка на най-различни нива из цялата страна. Създадени са окръжни, околийски (до 1959 г.), градски и общински комитети на ДОСО. Ръководен орган на ДОСО е Централен комитет, който избира Изпълнителен комитет. Организацията разполага със свой апарат, в който влизат бивши военни, бивши партизани и други. ДОСО организира практическо обучение по редица дейности, имащи пряко или косвено отношение към военната подготовка - клубове по авто-мото дело, радиодело, авио-, морски и стрелкови клубове. Тя развива спортна дейност по автомоделизъм, безмоторно летене, ветроходство, парашутизъм, спортна стрелба, подводен спорт, моторно летене, мотоциклетизъм, морски моделизъм и др. През януари 1968 г. ДОСО е разпусната, а дейността й се поема от Комсомола. През 1977 г. е създадена Организация за военнотехническа подготовка на населението, която през 1982 г. е преименувана на Организация за съдействие на отбраната. ОСО е подчинена на Министерския съвет. Неин ръководен орган е Централен съвет (ЦС) и бюро на Централния съвет. Към ЦС на ОСО като помощни органи са изградени федерации по различни видове спорт - спортна стрелба, биатлон, парашутизъм, делтапланеризъм, водни ски, мотокрос и други. През 1992 г. с Постановление на Министерския съвет ОСО прекратява своето съществуване. \r\n1945 г. \r\nВ щаба на Трети украински фронт командващият Първа Българска армия генерал-лейтенант Владимир Стойчев получава задачата за провеждане на Мурската настъпателна операция. На 26 март в щаба на армията се получава оперативна директива от фронта, в която задачата е окончателно решена. Щабът на армията разработва за едно денонощие плана за Мурската настъпателна операция, който получава условното наименование “Балкан”. В 16.00 часа на 27 март той е изпратен в щаба на фронта за утвърждаване. От 29 март до 14 април Първа българска армия провежда Мурската настъпателна операция като съставна част на Виенската настъпателна операция на Втори и Трети украински фронт. Задачата на нашата армия е във взаимодействие с 57-а съветска армия да разгроми противостоящия противник и за 5–6 дена да овладее района южно и югоизточно от Нагканижа. В тези действия участват четири пехотни дивизии (8-а, 10-а, 12-а и 16-а), поддържани с артилерия и авиация от Трети украински фронт. Другите две дивизии (3-а и 11-а) остават заедно с Трета югославска армия да отбраняват р. Драва. Настъплението на Първа българска армия се развива успешно. Тя пробива укрепената линия “Маргит”, форсира последователно канала “Принципалис” и р. Мур и като преследва оттеглящия се противник, достига рубежа Велики Ког, Ястребци, Витан, Шаловци. Тук, след около 100-километрово вклинняване, настъплението на армията е спряно. Завършва Мурската операция. Изчерпали настъпателните си възможности, и нашите, и съветските войски преминават временно към отбрана. \r\n1932 г. \r\nСпрян е от печат в. “Земя\". Седмичникът за политика, стопанство и просвета излиза в София от 8 януари 1931 г. Директор е Н. Петков, а редактор Ив. М. Минчев. \r\nГрупа земеделци от БЗНС-Оранжев, несъгласни с обединението в БЗНС-Сердика (Георги Марков), се вливат в БЗНС “Врабча 1”. БЗНС \"Врабча 1\" е масова организация на земеделски труженици, която има ръководно участие в селското движение, образувана в края на 1926 г. Член е на Международното аграрно бюро (МАБ), известно още като Зелен Интернационал. В политическата си платформа съюзът прокламира народовластническия принцип и аграрен трудовокооперативен строй, основан на частната трудова собственост и ограничаващ господството на едрата буржоазия. В БЗНС \"Врабча1\" се открояват три крила: умерено, дясно и ляво. Между тях съществуват политически и тактически различия. Първоначално съюзът отстоява тезата за самостоятелна борба, но след това приема сътрудничеството с буржоазните опозиционни партии. През 1930 г. в него членуват над 60 000 души в 1800 дружби, а през 1932 г. съставът му нараства на 103 000 души. Изгражда младежка организация и академичен съюз. Остава в опозиция на сговористкото управление (1923–1931 г.). Заедно с Демократическата, Националлибералната, Радикалната партия и БЗНС \"Стара Загора\" образуват Народния блок. След изборната победа през юни 1931 г. взема участие в блоковия кабинет. Провежданата от Народния блок политика предизвиква недоволство сред по-голямата част от селското население и довежда до отлив на членска маса от редовете на БЗНС \"Врабча 1\". През март 1932 г. се стига до разцепление в организацията. Създава се самостоятелна политическа организация БЗНС \"Ал. Стамболийски\", а през октомври 1933 г. и нов съюз \"Врабча 1\". Най-левите сили в съюза преминават към РП. БЗНС \"Врабча 1\" се обявява против държавния преврат на 19 май 1934 г. След забраната на политическите партии от правителството на К. Георгиев води полулегален начин на живот. През пролетта на 1936 г. БЗНС \"Врабча 1\" заедно с Радикалната партия, Ляпчевия сговор, Социалдемократическата партия и националлибералите образуват опозиционен блок – т. нар. \"Петорка\". Съюзът се включва в акцията за възстановяване на Търновската конституция. БЗНС \"Врабча 1\" се обявява против присъединяването на България към Тристранния пакт. По време на Втората световна война 1939–1945 г. участва в мероприятията на легалната буржоазна опозиция и остава извън Отечествения фронт. Взема участие със свои представители в коалиционното правителство на К. Муравиев (2–8 септември 1944 г.). През ноември 1945 г. се обединява с БЗНС \"Никола Петков\" и се присъединява към опозиционните сили. Печатни органи: в. \"Земеделско знаме\", в. \"Нива\", в. \"Врабча\", сп. \"Земледелска мисъл\". \r\n1924 г. \r\nБългария подписва споразумение с Антантата за окупационния дълг. Стойността му е 25 000 000 златни франка, платими за 10 години при 5 % лихва. \r\n1921 г. \r\nС Указ на цар Борис III е утвърден Закон за попълване на армията, жандармерията и пограничната стража с личен състав. С този закон се премахва наборната военна служба и се преминава към платена доброволческа служба на войнишкия състав. \r\n1919 г. \r\nЗапочва издаването на независимия военен ежедневник “Народна отбрана”. Изданието излиза в София до 8 септември 1944 г. и е продължение на в. \"Военни известия\". Редактори на “Народна отбрана\" са Ал. Ганчев, К. Николов, Й. Пеев, Р. Атанасов, А. Ганев, Т. Даскалов и др. \r\n1916 г. \r\nСедемнадесетото ОНС отпуска 150 000 лв. за подпомагане на бежанците.Огромен приток от български бежанци приижда от територията на съседните балкански страни след военния погром на България в Междусъюзническата война 1913 г. и Първата световна война 1914-1918 г. \r\n1901 г. \r\nПо нареждане на правителството започват арести на членовете на Върховния македоно-одрински комитет. ВМОК се бори за политическата автономия на Македония и Одринско, гарантирана от Великите сили. Средствата за постигане на тази цел са: печатно слово, агитация и митинги, изпращане на делегации и петиции до европейските правителства. С цел да привлече вниманието на световната общественост през лятото на 1895 г. върховистите изпращат в Македония четири отряда и няколко малки чети в състав около 800 души. Частичен временен успех е постигнат само в Мелнишко. Въоръжената акция завършва с поражение. Под натиска на Великите сили князът и правителството на К. Стоилов оттеглят временно подкрепата си за Върховния комитет. Скоро след неуспеха на въоръжената акция умира преждевременно председателят на комитета Трайко Китанчев. След него за председатели са избирани Д. Николаев, Й. Ковачев, Б. Сарафов, Ст. Михайловски и ген. Ив. Цончев. \r\n1890 г. \r\nВ България е обнародван Закон за настойничеството. Това е първият светски закон в областта на семейното право. \r\nПреди това настойничеството се определя с Временни съдебни правила. През 1881 г. Държавният съвет приема Закон за настойничеството, но през 1886 г. Държавният съвет при ВКС постановява, че той не отменя Временните съдебни правила и не може да има силата на закон. Така Министерството на правосъдието възлага на д-р Атанас Петров да изготви проектозакон, който е приет през 1889 г. и влиза в сила през 1890 г. Според закона по право настойничеството преминава на преживелия съпруг/а - майката може да откаже настойничеството. Настойничество се определя при: смърт на двамата родители и наличието на низходящи; при отнемане на родителската власт на бащата, когато децата не са оставени на майката; при смърт на единия родител и безизвестно отсъствие на другия; при поставяне на пълнолетно лице под запрещение. Свиква се Роднински съвет - мировия съдия и 6 членове. При свикването му мировият съдия обявява настойника, ако няма такъв, съветът избира. Предвижда се избор и на поднастойник. Той се намесва когато интересите на малолетния са в разрез с тези на настойника. Освобождаването от настойничество става по право, когато поставеният под настойничество сключи брак, или е станал на 18 г. - това става с постановление на роднинския съвет, назначава му се попечител. Когато навърши пълнолетие (21 г.), се изготвя акт за пълнолетие от мировия съдия в присъствието на настойника/попечителя. \r\n1886 г. \r\nПодписан е Топханенски акт, чрез който се постига международно признаване на Съединението на Източна Румелия с Княжество България през 1885 г. Спогодбата е изработена от българския министър на външните работи и изповеданията Илия Цанов и турския велик везир Кямил паша. Отказът на Русия да признае акта на Съединението става причина за свикване на Цариградската посланическа конференция. Тя заседава в столицата на Османската империя с известно прекъсване от края на октомври 1885 г. до началото на април 1886 г. Въпреки натиска на английския представител конференцията отказва да приеме искането на Високата порта и на 5 април 1886 г. тя е заставена да подпише изработения вече проект за Българо-турската спогодба. След нея подписи слагат и представителите на Великите сили, участвали в Цариградската посланическа конференция. Спогодбата е подписана и от българския външен министър. По силата на този акт управлението на Източна Румелия се поверява на българския княз. Като компенсация Османската империя получава 20-ина села от Родопската област, населени с мюсюлманско население, които тя успява да завладее по време на Родопския метеж 1878 г. Комисия, назначена от българския княз и Високата порта, е натоварена да проучи Органическия устав и в срок от 4 месеца да го промени съгласно нуждите на Източна Румелия. Всички останали разпореждания на Берлинския договор се запазват. Спогодбата става известна като Топханенски акт, тъй като е подписана в султанския дворец Топхане. \r\n1883 г. \r\nУчреден е медал \"За наука и изкуство\" с две степени - златна и сребърна. Златен медал получават само 33-ма души, а сребърен – 272-ма. Първото награждаване е на 2 февруари 1882 г., а последното - на 25 април 1950 г. \r\n1880 г. \r\nНазначено е либерално правителство начело с Драган Цанков. Либералите се стремят чрез икономически, финансови и административни мерки да утвърдят дребнособственическите отношения, установени след Освобождението в Княжество България. На 27 април 1881 г. княз Александър I Батенберг извършва преврат и отстранява либералите от власт. Поради преследвания част от ръководителите на партията са принудени да емигрират. След държавния преврат и отмяната на Търновската конституция сред либералите се формират две крила: умерено начело с Драган Цанков и непримирими – с Петко Каравелов и Петко Р. Славейков. Привържениците на Драган Цанков настояват за възстановяване на Търновската конституция в рамките на утвърдения от Великото народно събрание режим на пълномощията 1881–1883 г. Сподвижниците на Петко Каравелов и Петко Р. Славейков се обявяват решително срещу режима на пълномощията и повеждат борба за пълно възстановяване на Търновската конституция. В началото на септември 1883 г. княз Александър I Батенберг назначава за министър-председател Драган Цанков, който съставя правителство от умерени либерали и консерватори. След като на 5 декември 1883 г. кабинетът прокарва през Народното събрание изменение на конституцията, князът съставя правителство само от либерали. На проведените през май 1884 г. парламентарни избори непримиримите либерали печелят пълно мнозинство. Съставено е правителство начело с Петко Каравелов. Парламентът гласува отменяне на решенията от 5 декември и възстановява напълно Търновската конституция. Недоволни от изборните резултати, привържениците на Драган Цанков напускат Либералната партия и образуват нова политическа партия, която от 1899 г. се нарича Прогресивнолиберална. \r\n1877 г. \r\nВ Цариград излиза първият брой на в. \"Цариград\". Обществено-политическият вестник е редактиран от В. Мачуковски. \r\n1201 г. \r\nСлед тридневни обсадни действия войските на Калоян овладяват крепостта Варна и тя окончателно е присъединена към България. За овладяването на Варна (важна византийска крепост, с гарнизон, съставен от подбрани войски, в това число и рицарски дружини) Калоян използва многоцелева бойна техника. През 1201 г. цар Калоян с изненадващи удари успява да превземе последователно крепостите Констанция (при днешния Симеоновград) и Варна - последния византийски бастион в Северна България. Тогава Варна е защитавана от многоброен гарнизон, набран от западни наемници, които се славели като „най-храбрите\" сред ромейската войска. Войските на цар Калоян построяват обсадна машина, която на широчина била колкото външния ров, а на височина стигала крепостните стени. С нея българските войски постигат две цели – те я използват едновременно като мост над рова и като стълба до зъберите на стената. На третия ден от обсадата войските на цар Калоян нахлуват в града и над Варна се развява знамето на българския владетел. За обсадата на Варна пише византийският историк Никита Хониат: „Без да се уплаши от светостта на деня (било Великден) и без да се засрами от името Христово, което той (т.е. цар Калоян) произнасяше само с уста, подтикван от кръвожадни демони, блъскаше в рова всички, които беше заловил живи, и хвърляше пръст, докато изпълни рова. Така мястото стана общ гроб. След като разруши крепостните стени, той се завърна в Мизия, като отпразнува деня с такива жертви и кървави помани.\" В края на 1201 г. между България и Византия започват преговори за мир. Мирът е сключен в началото на 1202 г. На тази дата са родени: \r\n1966 г. \r\nРоден е Милен Велчев - български икономист. През 1988 г. завършва Университета за национално и световно стопанство - София, специалност “Международни отношения”. За периода от 1990 г. до 1992 г. работи като аташе в управление “Международни организации” и референт по политическите въпроси в ООН в Министерство на външните работи на Република България. Милен Велчев е магистър по Стопанско управление на Университета Рочестър - Ню Йорк (1992-1993 г.) и по \"Финансов инженеринг\" в Масачузетски Технологичен институт, Кеймбридж (1993-1995 г.). Той работи в Националната банка на Гърция, а от 1999 г. до 2001 г. е вицепрезидент в управление \"Развиващи се пазари\" в Мерил Линч (Великобритания), където от 1995 г. до 1999 г. е сътрудник в управление \"Инвестиционно банкиране\" в Източна Европа, Близък Изток и Африка. От 2001 г. до 2005 г. Милен Велчев е министър на финансите в правителството на Симеон Сакскобургготски. От 11 юли 2005 г. е депутат в 40-о Народно събрание. От 24 август 2005 г. е член на Комисия по икономическата политика и зам.-председател на Комисията по бюджет и финанси. \r\n1931 г. \r\nРоден е Иван Николов Теофилов - български поет, драматург и режисьор. През 1955 г. той завършва актьорско майсторство във ВИТИЗ. След това до 1961 г. е актьор, драматург и режисьор в театрите в Силистра, Сливен, Бургас, Русе. През 1962-1980 г. Теофилов завежда литературното бюро при Централния куклен театър в София. След 1980 г. е редактор в отдел “Поезия” на издателство “Народна култура”. Той е член на Съюза на българските писатели. Негови съчинения са: “Чумава сватба” (1957 г.), “Къщата на сенките” (1958 г.), “Часовникарят” (1964 г.), “Оле Затвори очички” (1974 г.), “Индже” (1977 г.), “Котаракът в чизми” (1980 г.) и др. \r\n1892 г. \r\nРоден е генерал-полковник Владимир Димитров Стойчев. Завършва Терезианската полувоенна академия във Виена през 1911 г., Военното училище през 1914 г. и Военната академия в София през 1929 г. Стойчев участва в Балканските войни, както и в Първата световна война. През 1935 г. е уволнен от армията за противомонархически прояви. Нееднократно е задържан и интерниран за антифашистка дейност. Стойчев взема участие в Деветосептемврийския преврат 1944 г. и същата година става член на БКП. През първия период на Отечествената война (1944-1945 г.) той командва Първа армия, а през втория - Първа българска армия. Стойчев е активен деец на българското спортно движение. Участва в VIII (1924 г., Париж) и IX (1928 г., Амстердам) олимпиади, както и в много международни конни състезания. За периода 1930-1934 г. той е военно аташе във Франция и Англия, а за 1945-1947 г. е политически представител във Вашингтон и политически представител на България в ООН. Депутат е в II-IX НС. От 1944 г. е член на Бюрото на Националния съвет на ОФ. През 1947-1951 г. Стойчев е председател на Върховния комитет за физкултура и спорт при МС, а през 1951-1982 г. е председател на БОК. От 1982 г. той е пожизнен почетен председател на БОК. \r\n1843 г. \r\nРоден е Петко Стойчев Каравелов - български държавник, един от водачите на Либералната партия, а по-късно на Демократическата партия. Завършва гимназия в Москва. Първоначално постъпва в Историко-филологическия факултет, а след това и в Юридическия факултет на Московския университет. В България се завръща заедно с руската армия през 1877 г. Назначен е за вицегубернатор на Видин, а по-късно става окръжен управител на Търново. Каравелов взема участие в работата на Учредителното събрание 1879 г. Участва активно в изработването на Търновската конституция. Избран е за председател на Първото ОНС. Той оглавява радикалното крило на Либералната партия и става министър-председател на България (1880-1881 г.). След установяването на Режима на пълномощията заминава за Източна Румелия, където става кмет на Пловдив (1881-1883 г.). След възстановяването на Търновската конституция Петко Каравелов се завръща в София и отново оглавява правителство на Либералната партия (1884-1886 г.). След русофилските бунтове през 1887 г. той е арестуван за кратко. Обявява се против избора на княз Фердинанд I. През 1891 г. е осъден на 5 години затвор за съучастие в убийството на Христо Белчев, но през 1894 г. е амнистиран. През 1896 г. основава Демократическата партия, която ръководи до смъртта си. Каравелов е министър-председател за четвърти път в коалиция с Прогресивнолибералната партия. Умира през 1903 г. в София и е погребан в двора на църквата Свети Седмочисленици. На тази дата умират:  \r\n1989 г. \r\nУмира Станислав Стефанов Сивриев - български писател. Роден е на 16 септември 1924 г. През 1948 г. завършва висше военно образование. В Народната армия служи като офицер от 1944 г. до 1958 г. Член е на редколегията на сп. “Родопи” (1954-1977 г.), литературен алманах “Зорница” и сп. “Български воин”. Председател е на филиалното дружество на СБП в Габрово (1973-1978 г.). За пръв път печата стихове през 1942 г. в сп. “Българска реч”. Автор е на съчиненията: “Батальонът с песни се завръща” (стих., 1952 г.), “Пачка патрони” (разкази и фронтови очерци, 1958 г.), “С едната истина” (роман, 1958), “Петко войвода” (разкази, 1959 г.), “Хората са навсякъде. Повест за думи, къщи, песни, звукове и тези, които са ги видели” (Пловдив, 1966 г.), “Завръщане след бягство” (очерци, 1967 г.), “Светът е стар” (разкази, 1968 г.), “Илия Бешков” (творчески портрет, на руски език 1969 г.), “Път към своите” (разкази и очерци, 1969 г.), “Дни, които сближават” (разкази, 1971 г.), “ … И земята престана да се люлее …” (разкази, 1971 г.), “Когато бях офицер” (разкази, 1976 г.), “Искри от искри” (размисли, есета, публицистика, 1975 г.), “Като печелим - какво губим” (художествена публицистика, 1978 г.) и др. \r\n1970 г. \r\nУмира Георги Гогов Константинов - български литературен историк и критик. През 1926 г. той завършва славянска филология в СУ “Св. Климент Охридски”. Редактор е на вестниците “Радикал”, “Съвременник” и “Нови дни”. Сътрудничи също така на вестник “Заря”, списание “Българска мисъл”, “Златорог” и “Отец Паисий”. Като литературен критик Константинов дебютира в списание “Чернозем” през 1922 г. След 9 септември 1944 г. редактира културната страница на вестниците “Радикал” и “Време” и списанието “Простори”. От 1954 до 1963 г. е редактор в издателство “Народна младеж”. Изследователските му интереси са съсредоточени върху проблемите на старата българска литература, възрожденската литература, развитието на реализма в белетристиката след Освобождението, българския символизъм и българо-руските литературни връзки. Негови съчинения са: “Емануил Попдимитров” (1922 г.), “Лев Толстой и България” (1928 г.), “Българската литература след войната” (1933 г.), “Вук Караджич и Л. Каравелов” (1938 г., на български и сръбски език, “Душата на Македония” (1941 г.), “Творци на българската литература” (1941 г.), “Стара българска литература” (1942 г.), “Нова българска литература” (т. I, II, 1942 г., 1943 г.), “Очерци за българските писатели” (1968 г.), “Моето поколение в литературата. 1917-1967” (в 2 части, 1968 г., 1970 г.), “Емил Коларов” (1969 г.), “Николай Лилиев сред своите приятели” (1971 г.), “Книга за Г. Караславов” (1972 г., в съавторство с Ел. Константинова) и др. \r\n1943 г. \r\nУмира Димитър Драгиев (Д. Д. Колев) - деец на БЗНС, един от основателите на съюза. Роден е на 1 ноември 1869 г. През 1886 г. завършва Хасковската гимназия, работи като учител в Раднево, а след това в Стара Загора (1897 г.). В периода 1899-1902 г. издава в-к \"Справедливост\". Участва в Учредителния конгрес на БЗНС в Плевен (1899 г.), избран в Управителния му съвет (заедно с Я. Забунов, Ц. Церковски и др.). На III конгрес е избран за подпредседател на УС на БЗНС (1901 г.), на IV конгрес - за негов председател (1902 г.). Той е първия редактор (до 1905 г.) на в-к \"Земледелско знаме\". Министър на земеделието и държавните имоти в коалиционния кабинет на Т. Теодоров (1918-1919 г.). Не влиза в кабинета на Ал. Стамболийски поради идейни разногласия. В Стара Загора издава в-к \"Земледелска правда\" (1919-1934 г.) - орган на десницата в БЗНС. След 1923 г. участва в изборни коалиции с различни партии. Автор е на: \"Порождение, цел и развой на Земледелския съюз в България\" (1909 г.), \"Земледелският съюз и интелигенцията\" (1912 г.), \"Из кой път?\" (1914 г.) и др. \r\n1930 г. \r\nУмира генерал-майор Георги Николов Марчин. Той завършва Военното училище с първия випуск през 1879 г. Отначало служи в 4-та пехотна дружина, а след това във Втори пехотен Струмски полк. В Сръбско-българската война 1885 г. командва дружина от Трети пехотен Бдински полк. Участва в боя при Трън на 3 октомври 1885 г. и при отблъскването на Моравската дивизия. Отличава се в боевете, за което е награден с орден \"За храброст\". Като командир на 2-ра дружина от Струмския полк участва в детронирането на княз Александър I Батенберг 1886 г. След контрапреврата е арестуван и уволнен от армията. По-късно е възстановен и служи в 7 пехотен Преславски полк, 12 пехотен Старозагорски полк и др. По време на Балканската война 1912-1913 г. е командир на 2-ра бригада от 8 пехотна Тунджанска дивизия. За проявен героизъм отново е награден с орден \"За храброст\". Марчин е автор на книгата “Участие на българското опълчение в Освободителната руско-турска война 1877-1878 г.” (1928 г.). \r\n1882 г. \r\nРоден е Боян Секулов - български писател и литературен критик. През 1903 г. той е ученик в Търговско-индустриалната камара в София. Едновременно с това завършва и стенографски курсове във Висшето училище. Работи в редакцията на списание “Демократически преглед”, където се сближава с Т. Г. Влайков. До 1912 г. Секулов е чиновник в Дирекцията на статистиката в София. Редактор е на списание “Книжовен преглед” (1936-1937 г.), в което обнародва рецензии за книги на българските писатели. Редактира и вестник “Врачанско слово” (1934-1944 г.), в който Ал. Муратов публикува рецензия за стихосбирката “Моторни песни” от Н. Вапцаров (бр. 223, 29 юни 1940 г.). В “Страница за младите” Секулов привлича за сътрудници Ст. Ц. Даскалов, Асен Босев, В. Воденичарски, Д. Аджарски, Кр. Григоров, П. Стъпов, Г. Авгарски и др. Негови съчинения са: “Васил Кънчов” (1909 г.), “Нашите правителства и министри от Освобождението до днес” (1911 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.24", "title": "Денят 24 март в българската история"}
{"url": "http://www.focus-news.net/news/2019/03/24/2638252/pregled-na-mezhdunarodnite-novini-do-7-chasa-agentsiya-fokus.html", "text": "Президентът Доналд Тръмп обяви тържествено, че с „халифата“ на терористичната групировка „Ислямска държава“(ИД) е свършено, предава AFP. Той обаче предупреди, че САЩ няма да престанат „зорко“ да следят за посветили се на смъртта джихадисти. \r\n\"Ще продължим да сме бдителни, докато не пресечем и последния им опит да убиват, където и да е,\" заяви в събота Тръмп в свое изявление.  \r\n\"Съединените щати ще защитават американските интереси винаги, щом това е необходимо, в която и да е точка. Ще продължим да работим с нашите партньори и съюзници до пълното окончателно унищожаване на радикалните ислямски терористи.\" \r\n*** В събота на поредните протести на „жълтите жилетки“ в различни френски градове имаше сблъсъци между полиция и демонстранти, предава  AFP .  \r\nПовече от 40,000 души излязоха на улиците в цяла Франция за 19-ти пореден антиправителствен протест, като 5000 само бяха участниците в уличните шествия в столицата, по данни, съобщени от вътрешния министър Кристоф Кастанер. \r\nПо-голяма част от участниците са протестирали мирно, но в следобедните часове са се появили и  т. нар. „ качулати“ демонстранти, като много от тях са носели освен качулки и газови маски или шлемове. Имало е опити за плячкосване, изблици на безразборно трошене и улично буйстване. В Ница 75-годишна жена е била сериозно ранена. В Париж полицията е блокирала движението по булевард, на който десетки протестиращи са палили кофите за боклук, недалеч от Площада на Републиката. \r\nВластите са проявили нулева толерантност към всяко насилие и за първи път са обявили протести в западните райони на Париж за незаконни. В тези части на столицата влиза и Шанз-Елисе, където обикновено в събота се събират стотици облечени в черно агитатори. Тази седмица близо 6 000 служители на службите за сигурност, подкрепени от въоръжени моторни превозни средства и водни съоръжения са били мобилизирани в Париж. Няколко инцидента е имало и около базиликата „Сакре Кьор“.  Един полицай е получил сърдечен удар и в тежко състояние е откаран в болница, предава AFP по данни от свой полицейски източник. \r\nВ събота на поредните протести на „жълтите жилетки“ в различни френски градове имаше сблъсъци между полиция и демонстранти, предава AFP.  \r\nПовече от 40,000 души излязоха на улиците в цяла Франция за 19-ти пореден антиправителствен протест, като 5000 само бяха участниците в уличните шествия в столицата, по данни, съобщени от вътрешния министър Кристоф Кастанер. \r\nПо-голяма част от участниците са протестирали мирно, но в следобедните часове са се появили и  т. нар. „ качулати“ демонстранти, като много от тях са носели освен качулки и газови маски или шлемове. Имало е опити за плячкосване, изблици на безразборно трошене и улично буйстване. В Ница 75-годишна жена е била сериозно ранена. В Париж полицията е блокирала движението по булевард, на който десетки протестиращи са палили кофите за боклук, недалеч от Площада на Републиката. \r\nВластите са проявили нулева толерантност към всяко насилие и за първи път са обявили протести в западните райони на Париж за незаконни. В тези части на столицата влиза и Шанз-Елисе, където обикновено в събота се събират стотици облечени в черно агитатори. Тази седмица близо 6 000 служители на службите за сигурност, подкрепени от въоръжени моторни превозни средства и водни съоръжения са били мобилизирани в Париж. Няколко инцидента е имало и около базиликата „Сакре Кьор“.  Един полицай е получил сърдечен удар и в тежко състояние е откаран в болница, предава AFP по данни от свой полицейски източник. \r\n******* Въоръжени мъже са избили най-малко 134 човека от племето фулани в централните части на Мали в събота, съобщава  Reuters . \r\nМестен кмет обясни пред световната агенция, че това е най-жестокото кръвопролитие в последно време в района и е свидетелство за етническо и джихадистко насилие. То се случва в момент, когато мисия на Съвета за сигурност на ООН е в страната, за да търси пътища за разрешаване на проблема с насилието срещу гражданското население, който отне живота на стотици хора през миналата година в западноафриканския регион Сахел.   \r\nСред убитите има бременни жени, деца и старци.   \r\n В последните години джихадистки групировки, свързани с Ал Каида и „Ислямска държава“ използват етническите вражди в Мали и в съседните Буркина Фасо и Нигер, за да си осигуряват наемници и да завземат свободни територии, които не са под ничие управление. \r\nПрез 2013 година френските сили навлязоха в Мали, която е бивша колония на Франция, за да отблъснат настъпващите от север, откъм пустинята джихадисти.  В момента в Мали и в целия регион на Сахел има базирани около 4 500 френски военни. САЩ също разполага със стотици свои военни в района.   \r\nПосланиците на Съвета за сигурност се срещнаха с президента на Мали Ибрахим Бубакар Кеита и обсъдиха ситуацията, както и забавянето на изпълнението на мирното споразумение от 2015 година с неислямистките въоръжени групировки. \r\n***  За 16-ти пореден път в сръбската столица се събраха участници в протеста „Един от пет милиона“. Протестното шествие започна около 18 часа в събота, информира на електронната си страница сръбската РТС.  \r\nНа митинга пред Философския факултет протестиращите отново настояваха за оставката на президента Александър Вучич, министър-председателя Ана Брнабич и председателя на парламента Мая Гойкович. Отправени бяха искания за оставката на ръководството на държавната Радио и Телевизия – Сърбия, както и провеждане на честни и избори в рамките на шест до девет месеца. Участниците се заканиха, че ако те не бъдат изпълнени, на 13 април цяла Сърбия ще се събере в Белград.Участниците бяха поздравени от актьора Бранислав Лечич и генерала от запаса Срето Малинович, който благодари за поканата да е сред участниците в протеста, които се изправят срещу несправедливостта и унижението. Припомняйки, че в неделя се навършват 20 години от агресията на НАТО срещу Сърбия, той ги призова да продължат борбата. Малинович специално акцентира, че  „някои рани не могат да се лекуват“. \r\nПод звуците на химна на Сърбия „Боже справедливи“ и с едноминутно мълчание бяха почетени жертвите от бомбардировките през 1999 година над Белград. \r\n Протестното шествие продължи по улиците „Македонска“ и „Светогорска“ към сградата на Радио и Телевизия-Сърбия. \r\n*** Тази събота протестите в Белград преминаха без инциденти за разлика от миналата, когато демонстриращи белградчани нахлуха в сградата на Сръбското радио и телевизия, информира  ТАНЮГ .  \r\nВ пространството пред входа на Радио и телевизия – Сърбия протестиращите от гражданското движение „1 от 5 милиона“ организираха в съботната вечер спектакъл под заглавието „Дневникът на една свободна Сърбия“.  \r\nВ предната част на протестиращите градивните RTS \"1 от 5 милиона\", организираха спектакъл \"Дневникът на една свободна Сърбия\", и за разлика от миналата събота, когато демонстранти насилствено влязоха в сградата на обществената услуга, всичко мина без инциденти. В него се включиха както студенти, които участваха в нахлуването в сградата миналата седмица, така и активисти на движението. \r\nПротестът, както и спектакълът се организират в деня, когато Сърбия си припомня 20 годишнината от бомбардировките на НАТО, когато пострадаха редица граждански обекти и китайското посолство в Белград. \r\n*** Шефът на НАТО Йенс Столтенберг в събота е приветствал края на групировката „Ислямска държава“ след близо петгодишното съществуване на обявения от нея „халифат“ като най-забележително постижение“, предава  AFP .   \r\nБойците от Сирийските демократични сили, подкрепяни от САЩ, обявиха, че в събота за завладели последното парче от територията, която до този момент е била в ръцете на групировката.  Така те обявиха, че се слага край на „халифата“, който заемаше части от Ирак и Сирия.   \r\nНАТО няма роля в самите сражения срещу Ислямска държава, но участва във въздушното разузнаване и така оказва помощ за победата на групировката. \r\n*** Кандидатът за президент на Украйна и лидер на дясноцентристката либерално-консервативна партия „Отечество“, известна като Всеукраинско обединение „Отечество“, Юлия Тимошенко заяви, че има вероятност нейният опонент на изборите на 31 март, сега действащият държавен глава Петро Порошенко, да бъде подведен под съдебна отговорност заради започнало разследване в Европа и САЩ срещу него и сътрудниците му. Това тя е обявила на пресконференция в Луцк, предава  ТАСС . \r\n\"Знам, че след края на втория си президентски мандат Порошенко планира да стане депутат в Европейския парламент. Мисля, че след разследванията по съмнения в ЕС за корупция, той ще трябва да помисли за наказателна отговорност в ЕС \", са думите на Тимошенко. \r\nТя е пояснила, че Кипърският съд, Британската агенция за измами в особено големи размери (SFO) и Организацията за борба с измамите към ЕС (OLAF) са започнали антикорупционно разследване по адрес на Порошенко. \" По същество това е част от дългогодишна корупция, в която са замесени президентът и неговите най-близки сътрудници, бизнес партньори и е свързано с бюджета за отбраната. А когато в ЕС започне разследване срещу държавния глава по подозрение в корупция, това говори, че силовите структури на Украйна, за съжаление не работят \", заявява Тимошенко и добавя, че за страната подобна ситуация е недопустима, \"още повече, че корупцията и измамничеството на територията на ЕС се извършват с негово участие \". \r\nОт пресслужбата на партия „Отечество“ съобщиха, че и в САЩ започва разследване за корупция, насочено срещу обкръжението на действащия президент.. \"По всички направления вече са започнали да работят и други държави. А в същото време силовите структури на Украйна не работят“, отбелязва Тимошенко. \r\n*** В следващите години Турция ще се превърне в световен играч в отбранителните индустрии, обеща президентът Реджеп Тайип Ердоган в събота, информира на електронната си страница вестник  Yeni Safak .  \r\nНа масов предизборен митинг в Анкара Ердоган е казал, че Турция ще извърши този подвиг благодарение на „уникални дизайни и прогресивна технология“. \r\nВ момента при операции,с вързани с отбраната на страната, Турция използва 65 на сто собствена продукция. По данни от Събранието на турските износители износът в този сектор надхвърля поставената за 2018 цел от два милиарда щатски долара и достига рекордна стойност от два милиарда и 35 милиона долара. През 2018 година отбранителната промишленост и аерокосмическата промишленост регистрират най-добри резултати по показателя „износ“ сред всички отрасли.   \r\nЗа 2018-та турският износ като цяло се е увеличил със 168.1 млрд. щ. д., е обявил в петък търговският министър на страната Рухсар Пекчан обяви, че износът за 2018-та бележи годишен ръст от 7.1 процента.", "date": "2019.03.24", "title": "Преглед на международните новини до 7 часа (Агенция „Фокус“)"}
{"url": "http://www.focus-news.net/news/2019/03/24/2638229/the-times-glasat-na-naroda-zalya-tsentralen-london-dokato-kabinetat-se-glasi-da-vzeme-ostavkata-na-tereza-mey-i-da-naznachi-vremenen-premier-obzor.html", "text": "В събота стотици хиляди протестиращи се изсипаха на шествие в Централен Лондон. Те  настояваха за окончателно последно гласуване за сделката по излизането на Великобритания от Европейския съюз, пише барометърът на общественото мнение в Обединеното кралство  The Times  и в неделното си издание пояснява, че опонентите на подобни публични прояви са обявили случващото се за „антидемократично“.  \r\nУлиците в центъра на Лондон бяха затворени и само няколко линии на метрото останаха да работят, след като депутати от целия политически спектър се присъединиха към недоволстващите лондончани и активистите на движението „Гласът на народа“.  \r\n“В обществото цари огромно безпокойство и объркване. Хората от всички възрасти, от всички части на страната изгубиха всякакви ориентири във всички посоки на живота.“, написал в Туитър лидерът на либералдемократите Винс Кейбъл.  \r\nВ първия протестен марш през октомври 2018-та се включиха 700 000 души. За тазгодишния се очаква участниците да достигнат един милион.  \r\nПак в неделото си издание  The Times  информира, че расте натискът върху Тереза Мей да се раздели с премиерския пост посред хаоса около Брекзит. Подкрепата за нея намалява все повече, особено след унижението, което преживя в Брюксел. Съветват я да определи датата, на която да подаде оставката си като министър-председател на Великобритания и да се оттегли от председателския пост на Консервативната партия.  \r\nПоложението е станало съвсем ясно късно в събота вечерта, след като подкрепата на самия кабинет за нея е намаляло  чувствително, а малкият партньор в управлението, Демократичната юнионистка партия, обяви, че повече не й вярва.   \r\nВисши фигури от Даунинг Стрийт 10 са потвърдили, че се обсъжда наистина кога ще е най-подходящо Мей да подаде оставка. Източник от правителството е съобщил на  The Times , че дори и според най-близките й съветници и сътрудници тя трябва да извърши този акт и че той е неминуем. По думите им „нещата вървят в тази посока“.  \r\nВчера фактическият заместник на Мей Дейвид Лидингтън е разговарял с опозиционните лидери да се гласуват алтернативи на нейния проект за сделката „Брекзит“. Това е знак, че именно той „държи нещата под свой контрол“. Това е вбесило привържениците на Брекзит както сред съюзниците на премиера, така и сред критиците й. \r\nВ същото време от премиерската канцелария на свой ред заявяват, че това са само слухове, а министър-председателят на страната продължава упорито да работи за трети опит да получи съгласието на британския парламент за своята сделка по Брекзит.   \r\nСпоред политическия наблюдател на неделния  The Times  Тим Шипман евентуален временен премиер може да е именно Дейвид Лидингтън. За това той написа в събота вечерта в Туитър: „Днес разговарях с 11 членове на кабинета, които искат премиерът да подаде оставка. В понеделник на заседанието на кабинета те възнамеряват да се изкажат против нея. Заговорниците възнамеряват да определят временно изпълняващ длъжността, който да проведе до край процедурите по излизането на Великобритания от структурите на Европейския съюз“.  Според думите на Тим Шипман Дейвид Лидингтън като шеф на секретариата на кабинета и фактически заместник на правителствения глава е логичен фаворит. По негово мнение обаче временни премиери може д са и Джеръми Хънт, ръководителят на Форин офис, и министърът на околната среда, продоволствието и  земеделието Майкъл Гоув.   \r\nШипман пише: „Независимо от разногласията кой да стане приемник на Мей, почти всички в кабинета са на мнение, че тя трябва да подаде оставка, защото изгуби доверието на собственото си обкръжение. Разклатената Консервативна партия може да се обедини отново единствено, след като Мей напусне.“   Ивелина Ватова", "date": "2019.03.24", "title": "The Times: „ Гласът на народа“ заля Централен Лондон, докато кабинетът се гласи да вземе оставката на Тереза Мей и да назначи временен премиер (Обзор)"}
{"url": "http://www.focus-news.net/news/2019/03/24/2638233/the-sunday-express-predatelstvoto-narecheno-brekzit-pravitelstvoto-veche-se-gotvi-da-se-varne-v-es.html", "text": "Уайтхол е готов с плановете си Великобритания отново да се присъедини към Европейския съюз преди още да го е напуснала, пише  The Sunday Express .  \r\nИзданието е получило информация за планирана среща на Министерството по Брекзит, на която да се обсъди възможността за връщане на страната в Евросъюза. Източникът е заявил, че „в крайна сметка правителствените ведомства трябва да обмислят всички възможности. Съществува огромна вероятност едно бъдещо правителство да поиска да ни върне обратно в ЕС. Разбира се, планират се и различни други опции, включително и Брекзит без сделка.“  \r\nПодготовките за тях са удивително контрастиращи с липсата на планиране през 2016-та, когато се проведе референдума за напускане на ЕС.   \r\nБившият премиер Дейвид Камерън беше забранил да се планира или пропагандира гласуването за напускането, защото според него хората щели да бъдат насърчени да подкрепят евентуално излизане на Великобритания от ЕС.  Това означаваше, че Обединеното кралство не беше готово да напусне блока, а правителството на Мей трябваше да тръгне почти от нищото след вота за напускане.   \r\nСъществува обаче и мнение, че „мандарините от Уайтхол“ се опитват да осуетят плановете за напускане и да задържат Великобритания в ЕС.   \r\nГоворител на Найджъл  Фарадж обяви: „Ние изобщо не трябва да се изненадваме от това просветление. Тези държавни чиновници явно са работили много повече за това как да ни задържат в ЕС вместо как да го напуснем дори и без сделка.“  Ивелина Ватова", "date": "2019.03.24", "title": "The Sunday Express: Предателството, наречено Брекзит: Правителството вече се готви да се върне в ЕС"}
{"url": "http://www.focus-news.net/news/2019/03/24/2638253/sport-gartsiya-se-kandidatira-za-edno-ot-parvite-dve-mesta-v-grupa-j.html", "text": "Гръцкият национален отбор се изравни с Италия на първото място в група J на европейските квалификации. Мачът в събота с Лихтенщайн завърши при резултат 2:0 и три точки за гърците. \r\nГоловете вкараха Фортунис (45-мин.) и Донис – (80-та мин.).  \r\nВ следващия кръг гърците гостуват на Босна, а Лихтенщайн играе срещу Италия.", "date": "2019.03.24", "title": "Спорт: Гърция се кандидатира за едно от първите две места в група J"}
{"url": "http://www.focus-news.net/news/2019/03/24/2638249/navarshvat-se-20-godini-ot-bombardirovkite-na-nato-v-yugoslaviya.html", "text": "Навършват се 20 години от бомбардировките на НАТО в Югославия. На 24 март 1999 г. самолети на Алианса атакуват позиции на сръбските войски в Косово. Решението се взима след едногодишен натиск върху президента Слободан Милошевич да спре смъртоносната си репресия срещу косовските сепаратисти. Това се определя като първата намеса на НАТО срещу суверенна държава. Бомбардировките са част от операцията обявена в името на защита на интересите на албанското население в района.  \r\nНяма точна оценка на жертвите вследствие на бомбардировките, но те надхвърлят 2 хиляди души. Около 10 хиляди са ранени. Щетите в материално отношение възлизат на десетки милиарди долари. Поразена са Сръбската телевизия, мостове, училища, частни домове и е нанесен тежък удар по сръбската военна и цивилна инфраструктура.  \r\nБомбардировките продължават до 10 юни 1999 г., когато Белград се съгласява да оттегли силите си от Косово. На територията на областта са разположени многонационални сили под командването на НАТО. Администрацията на Косово е поета от мисията на ООН там. Армията за освобождение на Косово, демилитаризирана през септември 1999 г., се трансформира в Орган за защита на Косово с цивилни служители. През февруари 2000 г., институциите на „Република Косово” са разпуснати. Мисията на ООН изгражда автономни институции - президент, парламент и правителство. \r\nРусия категорично се противопоставя на бомбардировките и прекъсва отношенията си с НАТО. 20 години след операцията сърбите все още не са склонни да простят на Алианса и категорично отказват да станат част от него, въпреки стремежа си за членство в ЕС. \r\nНа 25 март 1999 г. Народното събрание на България приема декларация относно изострянето на кризата в Косово. В нея се посочва, че страната ни няма да участва пряко или косвено във военни действия в Югославия. Заедно с това се изразява солидарност с евроатлантическата общност.", "date": "2019.03.24", "title": "Навършват се 20 години от бомбардировките на НАТО в Югославия"}
{"url": "http://www.focus-news.net/news/2019/03/24/2638254/varna-v-grada-shte-se-provede-sabitie-po-otdavane-na-pochit-na-tsar-kaloyan-prevzel-grada-ot-vizantiytsite.html", "text": "Членове на Областния съвет на Националния съюз „Безопасност и охрана“ във Варна организират от 11.00 часа събитие, с което да отдадат почит на Цар Калоян. Организацията кани всички желаещи граждани да се присъединят към честването пред паметника на Цар Калоян зад Съдебната палата. Това съобщи за  Радио „Фокус“ – Варна  един от организаторите инж. Банко Банков. На 24 март 1201 г. Цар Калоян превзема Варна от византийците. През 1201 година България, под негово управление е във възход. По това време силната крепост „Варна“ е владение на Византия. Тя е на важно стратегическо място и представлява заплаха за българската държава. Крепостта е защитена от морето от една страна, и от ров от другите три страни. Цар Калоян обсажда Варна от 3 страни. Гарнизонът оказва силна съпротива. Тогава българите построяват висока обсадна кула колкото стените и я преобръщат в рова. Така тя се закрепя на стената на крепостта и по нея българите нахлуват в крепостта, като я превземат за 3 дни. Калоян заповядва пленените ромеи да бъдат хвърлени в рова и да бъдат затрупани живи с пръст. Георги Акрополит пише: „Той отмъщавал прочее, както казва, за злините, които император Василий извършил спрямо българите. И като казвал, че Василий се нарекъл Българоубиец, себе си назовавал Ромеоубиец“, припомнят организаторите на събитието във Варна. \r\nДиана СТОЕВА", "date": "2019.03.24", "title": "Варна: В града ще се проведе събитие по отдаване на почит на Цар Калоян, превзел града от византийците"}
{"url": "http://www.focus-news.net/news/2019/03/24/2638255/evrodeputatat-andrey-novakov-shte-poseti-oblast-ruse.html", "text": "Евродепутатът от групата на ЕНП/ГЕРБ Андрей Новаков ще посети област Русе. Това съобщиха от пресцентъра на  ПП ГЕРБ . Той ще започне обиколката си рано сутринта от град Русе заедно с народния представител от ГЕРБ – Русе Пламен Нунев. \r\nНоваков и Нунев ще отпътуват в 11.10 часа, за да посетят Басарбовския манастир и проведат среща с кмета на село Басарбово Николай Колев и неговия екип. \r\nВ 12.15 часа те ще бъдат в град Две могили, където ще посетят местни предприятия. \r\nВизитата ще завърши в с. Ценово. Там ще се проведе среща с кмета на Община Ценово д-р Петър Петров и екипа му, а в 16.00 часа пред местни жители ще бъде представена платформата на „Селоводител“, чийто създател е именно евродепутатът от ГЕРБ.", "date": "2019.03.24", "title": "Евродепутатът Андрей Новаков ще посети област Русе"}
{"url": "http://www.focus-news.net/news/2019/03/24/2638243/tass78-dni-11-sedmitsi-2300-avioudari-kakvo-prezhivya-yugoslaviya-predi-20-godini.html", "text": "Военно-въздушната операция на НАТО против Югославия с циничното название „Милосърдният ангел“ започна на 24 март 1999 година в  19:45 местно време.  Текстът се представя без редакционна намеса от страна на ИА \"Фокус\" \r\nЗа първи път в следвоенна Европа обекти на бомбени удари стана столицата на една от независимите държави в нея, започва коментара си за събитията от преди 20 години ръководителят на кореспондетския пункт в Белград на  ТАСС  Павел Бушуев: \r\n\"Помня тези дни отпреди 20 години, когато започнаха бомбардировките. И до сега не мога да забравя чувството, което ме обзе, когато гледах вечерните новини с кадри от нощните бомбардировки над Белград.Това беше страшното чувство на безсилие, смесено с ярост. Гледах, стисках съби и се стараех да не показвам сълзите си. Никой и не ги забелязваше, защото всички карй мен също така седяха вцепенено забили ръце в случайни предмети и изпиващи с погледите си екрана пред нас.   \r\nТака започна новата епоха за Русия, епоха, в която трябваше да се направи пероцзенка на представите ни за „дружба“ със Запада и да се търси нашето ново място в историята.  \r\nБомбардирането на Югославия през 1999-та се превърна в глобален удар по световиня порядък, формиран след Втората световна война. Именно след агресията на НАТО против Югославия, без санкция от ООН, стана пределно ясно, че САЩ се стремят към световна хегемония, без да обръщат внимание на международното право и нормите на морала. След Югославия дойдоха Афганистан, Ирак, Либия, опитът да се свали режима в Сирия. Те потвърдиха това мнение.   Косово като предлог \r\nСърбите приемат совята страна като „малката Русия на Балканите“. Затова и ударите на Запада срещу Югославия, според тях, бяха репетиция за бъдещ удар срещу Русия. Най-подходящото място, където да се нанесе този удар, беше Косово. Първо, това е люлката на сръбската култура, вяра и национално самосъзнание. Второ, исторически нещата така са се сложили, че там са се преплели интересите на сърбите и на втория най-многоброен балкански народ – албанците. Именно косовският многовековен въпрос стана повод да се унищожи Югославия.    \r\nПрез целия 20 век на територията на Косово и Метохия вървеше заместване на сръбския етнос с албанци, макар че те присъстваха там и по-рано, без да са мнозинство.  Според изследователите, най-активен приток на албанци в Косово има между двете световни войни. През Първата световна война сърбите изгубват една трета от своето население (около милион), същите загуби страната преживява и през Втората севтовна война, когато сърбите практически откриват дългоочаквания Втори фронт под формата на мощно партизанско движение. По време на войната албанците активно сътрудничат с фашистка Италия, унищожават или прогонват от района голяма част от сръбското население.   \r\nСлед войната първият президент на Югославия Йосип Брос Тито, хърват по националност, започва политика на отслабване на сърбите като най-многочислен народ. И един от методите е албанската противотежест. Само в първите следвоенни години в Косово се заселват около 400 000 албанци. За да се отслаби влиянието на Белград над Прищина на Косово се предоставя статут на автономен сръбски район. В Косово и Метохия масово нахлуват албанци-мюсюлмани. От времената на турското робство значителна част от албанците изповядва исляма. Скоро като част от естествения приръст те заемат значителен дял от населението на Албания и започват да се разселват в съседните държави.  \r\nПрез 1960-те Косово и Метохия са заляти от вълни на насилия както против сърбите, така и против хриситяните като цяло. Изкупуване на имотите и тактиката на дребния терор принуждава сърбите да напускат родните си места. Скоро албанците представляват 80% от населението на този район (1981 г.), а после и 90% (1990 г.). Опитите на югославските власти през 1990-те да въведат порядък срещат въоръжената съпротива на албанските екстремисти. Когато полицията спира да се справя с разгръщането на мрежа от етрористични организации, в Косово и Метохия навлиза армията.   \r\nВ този момент Западът започва да говори за „спасение на албанците от сръбското унищожение \". Започват преговори за Косовския въпрос в Рамбуйе (Франция). От сърбите се иска да сподпишат \"мирен план\". Една от клаузите му е разполагане на чужди войски в Косово, т.е. фактически военна окупация на района. Белград отказва да го подпише.  \r\nЕдинственото решение се оказва военна операция. Търси се само повод за нея. Предлог за агресията, в която под предводителството на САЩ участват още 18 държави, членки на НАТО, става фалшифициран с помощта на западните специални служби „инцидент“ в косовското село Рачак, където са открити масови жертви - разстреляни от сръбските войски представители на мирното албанско население. По-късно се доказва, че голяма част от загиналите са преоблечени в цивилни дрехи бойци от Армията за освобождение на Косово. И въпреки това \"инцидентът в Рачак\" вече еобявен за геноцид, на който трябва незабавно да се реагира. Бомбардировките \r\nПървите удари по Югославия започват вечерта на 24 март. Те продължават до 4 часа на утрото на 25 март. Главни цели на нотавските бомбардироващи и крилати ракети, които излитаха от кораби в Средиземно море, станаха обекти на ВВС и на ПВО, както и военно-промишлени предпирятия в районите на Блеград, Прищина, Подгорица, Батайница, Ужиц, Куршумлия, Нови-Сад, Панчево, Крагуевац. После на НАТО се наложи методически да унищожава и инфраструктурни обекти — мостове, заводи, транспортни възли, електростанции. \r\n78 дни продължиха непрекъснатите бомбени удари. 11 седмици продължи операцията на натовските ВВС. По данни от сръбски източници, нанесени са 2300 авиаудара по 995 обекта. В нея са участвали 1 150 бойни самолета. На земята са паднали 420 000 беоприпаса с общо тегло 22 000 тона, в т. ч. 20 000  тежки авиобомби, 1 300 крилати ракети, 37 000 касетъчни бомби, снаряди с обеднен уран. \r\nЖертви на операцията са приблизително два милиона мирни граждани и 1000 военнослужещи, 5 000 са ранените, без вест пропадат над 1 000 души. На практика изцяло е унищожена военно-промишлената инфраструктура на Сърбия, разуршени са повече от 1 500 населени места, 60 моста, 30 на сто от всички училища в страната, около 100 паметника. Материалните щети от бомбардировките се оценяват между 30 млрд и 100 млрд. щатски долара. Спомени на очевидците \r\nПрез последните две години ТАСС събираше свидетелства на очевидци, перживяли бомбардировките  от най-различни слоеве на обществото — политици, лекари, учители, военни, журналисти и учени. Възможно е тези спомени в скоро време да видят бял свят. Александър Вучич, президент на Сърбия : \"Символ на бомбардировките, от които всички бяхме шокирани, стана фактът, че те [натовците] говореха за съпътстващи загуби. Загинаха много деца, повече от 90, нов сички помним малката Саня от Варварин, която беше най-добре по математика, малката Милица Ракич, двугодишно детенце от Батайница, което загина под бомбите. Невинни деца. И те станаха символи на това старшноп рестъпление, извършено срещу Сърбия и нашия народ \". Амфилохий, митрополит Черногорский и Приморский : \"През 1999 г. бях в Косово, през цялото време бях в Печската патриархия. Помня как погребвах убитите натовци и косовските боевици. Дълбоко в паметта ми има един спомен. Това се случи на 12 юни, когато беше пирето някакво решение Сърбия да изтегли войската си от Косово. Отидох в Прищина, спомням си хората, които бягаха от селата на каруци, на коне (след армията –б. ТАСС), сираците, войниците. Тогава видях белия кон, който бягаше пред нас. Когато се връщах, пак го видях – беше мъртъв. \". Войслав Шешел, лидер на Радикалната партия : \"Криех деца в Белград, докато си мислех, че домът ми в Батайница е разрушен. Заведох децата си при родителите на жена ми в Мириево. Малкият ми син тогава нямаше и годинка. Когато започнаха бомбардировките през първата нощ майка му го смъкна в мазето и го държа там въпреки студа. Дори и на такава възраст той толкова беше щокиран, че в следващите години щом чуеше  звук от самолет, бягаше и се криеше\". \r\nПо време на бомбардировките в Белград работят  руски журналисти от ТАСС: Тамара Замятина и Николай Калинцев.  Тамара Замятина , наградена с Орден за мъжество, подробно описва събиитята в кинагата си \"Не стреляйте: аз съм журналист!\" (2000). Нейният съпруг,  Николай Калинцев , разказва: \"В първия ден отидохме на местопроизшествието, когато се връщахме мостът вече го нямаше, гореше сградата на Министерството на вътрешните работи. Един път едва не попаднахме под бомбите, спаси ни само фактът, че докато пътувахме, натовците бомбардираха един водопровод и ние останахме да поприказваме с хората, които бяха останали без вода. Натовските самолети летяха на голяма височина, където не ги достигаха нито МиГ-29, на въоръжение в югославската армия, нито ПВО. А сърбите се заканваха, като размахваха юмруци срещу небето: \"Само се спуснете и ние ще ви покажем! \" Все пак успяха да свалят един самолет-„невидимка“, а ние бяхме първите, които писаха за това. Тамара Замятина описва всички наши тасовски премеждия и съобщения за войната \". Въздействието на обеднения уран   \r\nНа първо място то е свързано със снарядите с обеднен уран. На второ, при бомбардиране на нефтопреработвателни и нефтохимически заводи  се получава заразяване на водната система на страната с токсични вещества.  Изчислено е, че върху територията на Сърбия за трите месеца агресия са изсипани 15 тона обеднен уран. Това е довело до епидемия от рак сред населеинето. Сърбия зае първо място по брой на онкологичните заболявания в Европа. През първите десет години от рак са се разболели 30 000 души, от тях са починали между 10 и 18 хиляди. Световно известният сръбски акад. Любиша Ракич изчислил, че като обем този уран стига да се произведат 170 атомни бомби като тази, която САЩ пусна над Хирошима на 6 август 1945 година. Най-често срещаните последици за човешкия организъм се свързат със заболявания на щитовидната жлеза, злокачествени образувания, синдром от войната в Персийския залив, Балкански синдром, както и мутации на плода при бременност.  \r\nОсвен това изследвани са и последиците на обеднения уран за глобалното замърсяване на въздуха и почвата. Равносметки от агресията \r\nКраят на агресията на НАТО в Югославия идва с Кумановското военно-техническо съглашение от 9 юни 1999 г. Според него сръбската войска и полиция в Косово иМетохия се заменят с международни миротворци. Бомбардирането спира по обед на 10 юни. В същия ден СС на ООН приема Резолюция 1244 за статута и мирното урегулиране на Косово. На нейна основа в южната сръбска провинция пристигат 37 200 военни от международните сили за Косово (KFOR), под командването на НАТО. Те са от 36 държави от целия свят.   \r\nДевет години по-късно, процесът на разпад на Югославия, който започна с бомбардировките на НАТО, приключва с едностранното провъзгласяване на независимостта на Косово на 17 февруари 2008 г. През 2010-та  Международният съд на ООН призна за легитимно решението на косовския парламент за обявяване на независимостта. Така, Косово и Метохия — люлката на сръбската история култура и православна вяра, под ръководството и с подкрепата на западното съ-общество, окончателно са откраднати от придошлите „косовари“ – косовски албанци, преселили се на исконната сръбска земя.  Днес Република Косово, според Белград, е призната от 100 страни, а Прищина твърди, че те са 117. Не са я признали повече от 60 държави, като сред тях са Русия, Израел, Китай и пет държави от ЕС. Бомбата, която все още не е избухнала \r\nДнешна Сръбия се охитва да формулира своето отоншение към събитията отпреди 20 години въз основа на максимата, обявена от президента на страната Александър Вучич: \"Простихме, но не забравихме \". До колко успешен може да е подобен подход към миналото, ще покаже историята. Засега настроението на хората сочи друго. Преди година бе проведено широко допитване за отношеинето им към събитията от 1999-та. Данните сочат, че две трети ог гражданите на Сърбия (62%) не сап ростили на НАТО за бомбардировките и не приемат извинения, в същото време около една трета от анкетираните, предимно младежи, са склонни да забравят за миналото. Абсолютно мнозинство сред гражданите на тази страна (84%) обаче се обявява категорично против присъединяване на Сърбия към НАТО.   \r\nСледите от бомбардировките са не само в душите и по телата на сърбите. Те се откриват по цялата територия на страната, където авиацията на НАТО почти цялата известна някога икономика. Животът продължава, а вместо унищожените мостове се градят нови – в Нови Сад преди година тържествено беше открит новият Жежелев мост, вместо унищожената от бомбите Белградска телевизионна кула бе построена нова, два пъти по-голяма. В Блеград обаче има едно място, което и до днес не смеят да възстановят. Точно срещу правителството се намира полуразрушеното здание на Генералиня щаб на Югославия, което бе бомбардирано на 30 април 1999. Говори се, че там и до днес има една бомба, която все още не е избухнала, която не може безопасно да се извлече от основите на сграда, разположена в гъстонаселения столичен център. \r\nТази именно неизбухнала бомба е символ както на отношенията на НАТО към сегашна Сърбия, така и на сръбсикя народ към военния блок. Очевидно, 20 години след бомбардировките главната цел на Запада – на теритоирята на Сърбия да се създаде независимо Косово, все още не достигната до край. Въпреки 20-годишните усилия за натиск въпросът за Косово все още не е разершен. Белград не признава независимостта на совя автономен район въпреки ожесточения натиск, който упражнява Западът и „моркова“ , който му предлага под формата на възомжност страната да влезе в ЕС.   \r\nРазвръзката на този трагичен възел на историята предстои. Надявам се, че накрая той ще се развърже, но така че децата в Русия и Сърбия да не изпитват ярост и безсилие, докато гледат новините по телевизията.\"    Ивелина Ватова", "date": "2019.03.24", "title": "ТАСС:78 дни, 11 седмици, 2300 авиоудари. Какво преживя Югославия преди 20 години"}
{"url": "http://www.focus-news.net/news/2019/03/24/2638231/the-guardian-edin-milion-uchastnitsi-v-shestvieto-sreshtu-brekzit-torite-planirat-da-izgonyat-mey.html", "text": "Това е една от най-масовите демонстрации в цялата история на Британия, пише в днешния си брой  The Guardian .  Повече от милион британци се стекоха по улици на Централен Лондон, за да протестират – искането им е депутатите да им позволят втори референдум за Брекзит.  В протеста се включиха хора от всички части на Обединеното кралство, както и много хора, родени в държави от ЕС и живеещи в страната. Той се проведе в условията на силни политически вълнения и засилващи се призиви към Тереза Мей да подаде оставка.  \r\n Според министри от кабинета за временен премиер трябва да бъде утвърден заместникът й Дейвид Лидингтън, макар че според хората, които искат оставане в ЕС, той ще срещне голямата съпротива на брекзитиерите.   \r\nСпоред организаторите на протеста трудно е да се установи точният брой на участниците, но по всяка вероятност те са повече от хората, които през 2003 г. се включиха в протеста срещу войната в Ирак. \r\nРешението на толкова много хора да се включат, размахвайки знамена на ЕС и като носят изображения на Тереза Мей, идва само три дни след като премиерът направи телевизионно обръщение към нацията и заяви, че е убедена, че британският народ не подкрепя нов референдум и заклейми онези депутати, които искат да блокират неговата воля.   \r\nИзвестни политици от всички основни партии се присъединиха към шествието.   \r\nОрганизаторите съобщават, че мрежите на мобилните телефони са прегрели, а в събота след обед е създадена и петиция за задействане на механизма по Член 50, която е събрала четири милиона и половина подписа . Така тази петиция се превърна в най-популярният документ, който някога се е появявал на правителствения сайт. По закон, ако една петиция събере 100 000 подписа, парламентът е длъжен да я приеме и да я обсъди. \r\nПротестът се случи и в навечерието на още една критична седмица за Брекзит и за премиера. В събота вечерта стана ясно, че все повече депутати на торите са готови да подкрепят Брекзит без сделка вместо проекта на Мей или друга алтернатива. Мнозина предвиждат, че до края на предстоящата седмица министър-председателят трябва да подаде оставка.   \r\nВ понеделник влиятелна група депутати ще се опита да поеме контрола около процедурата по Брекзит, за да се гарантират индикативните гласувания по алтернативни възможности за Брекзит, включително мек Брекзит или в норвежки вариант.   \r\nЗа вторник Даунинг Стрийт очаква да се направи трети опит да се прокара проектът на Мей в парламента.   Ивелина Ватова", "date": "2019.03.24", "title": "The Guardian: Един милион участници в шествието срещу Брекзит, торите планират да изгонят Мей"}
{"url": "http://www.focus-news.net/news/2019/03/24/2638257/sas-73-sa-namaleli-bolnite-ot-tuberkuloza-v-stranata-prez-2018-g-v-sravnenie-s-2017-g.html", "text": "Със 7.3% са намалели болните от туберкулоза у нас през 2018 г. в сравнение с 2017 г., сочат предварителните данни на „Националната програма за превенция и контрол на туберкулозата в Република България”, съобщиха от пресцентъра на  Министерството на здравеопазването . Тази година Световният ден за борба с туберкулозата – 24 март, се провежда под мотото: „Време е: за Свят без туберкулоза!”.  \r\nЗа десета поредна година се постига трайна тенденция за намаляване на заболеваемостта от туберкулоза - от 38,5 на 100 000 население през 2008 г. до 18,3 на 100 000 души през 2018 г. по предварителни данни. През 2018 г. общият брой на болните с туберкулоза е 1 358 души по предварителни данни, спрямо 1 463 пациенти за 2017 г. (през 2008 г. техният брой беше 3150 ).  \r\nНад 78% от регистрираните пациенти са с туберкулоза на белия дроб. Над 59% от пациентите с белодробна туберкулоза отделят туберкулозни бацили и крият риск за околните контактни лица. През годините се запазва тенденция броят на мъжете да е над два пъти по-голям от броя на жените.  \r\nИ през 2018 г. преобладават новооткрити случаи с туберкулоза - 85% от всички регистрирани, а останалите 15% да са лица, които в миналото са боледували от туберкулоза (рецидиви, пациенти на повторно лечение, които са прекъсвали лечението).   \r\nНай- засегнати възрастови групи са от 45 - 54 г. (21.72%), над 65 г. (20.25%) и 55 - 64 г. (18.34%).  \r\nПрез 2018 г. се отбелязва значително намаляване на случаите на туберкулоза сред децата от 0 до 17 г. - 90 случая (6.6%), от всички случаи на туберкулоза в страната. През 2017 г. са регистрирани 140 деца с туберкулоза. През последните години броят им е бил между 9% и 10%.  \r\nНезависимо от намаляването на заболеваемостта, все още има региони, в които е над средната за страната (Видин – 51,8; Габрово – 42,6; Перник – 36,8; Сливен – 29,7; Враца – 29,6, София област – 29,4; Плевен – 25,8; Кюстендил – 23,9; Велико Търново – 23,4; Силистра – 22,6; Благоевград – 22,4).  \r\nПо данни на Националния регистър по туберкулоза процентът на успешно излекуваните пациенти с бацилоотделяне се увеличава от 80% през 2007 г. до 85% при пациенти започнали лечение в 2016 г.  \r\nОт бюджета на Министерство на здравеопазването се осигуряват ежегодно средства за противотуберкулозни лекарства от първи ред, лекарства за химиопрофилактика, ваксини, диагностикуми и консумативи за микробиологичните лаборатории и финансиране на лечебните заведения за лечение на туберкулоза.  \r\nНамаляването на разпространението на заболяването е резултат от активната дейност на Министерство на здравеопазването в изпълнение на „Националната програма за превенция и контрол на туберкулоза”, а така също и на Програмите, които се финансират от Глобалния фонд за борба срещу СПИН, туберкулоза и малария.  \r\nВ дейностите по тези програми активно участват специализираните лечебни заведения и неправителствените организации, работещи с уязвимите групи. По Програмите за превенция на туберкулоза работят 29 лечебни заведения, от тях 15 са МБАЛ, 14 са СБАЛПФЗ.  \r\nВ 29 лечебни заведения по туберкулоза се провеждат ежегодно седмица на „Отворени врати”. По време на проведените за периода 2009 г. – 2017 г. кампании броят на анкетираните за туберкулоза лица е 114 730. От тях 1 242 лица са диагностицирани с туберкулоза и са насочени за лечение, а 4 351 са обхванати с химиопрофилактика след открита латентна туберкулозна инфекция.  \r\nБлагодарение на финансовата подкрепа на Глобалния фонд и Световната здравна организация, през последните 10 години беше осигурено лечението на 289 пациенти с мултирезистентна туберкулоза (MDR-TB) в специализираната болница в Габрово, където бе изграден специално оборудван сектор, съобразен изцяло със световните стандарти на мерките за инфекциозен контрол на инфекцията. През 2018 г. в сектора са лекувани 50 пациенти с резистентна форма на туберкулоза.  \r\nДиагностиката и лечението на мултирезистентната туберкулоза се подпомагат от Програмите, финансирани от Глобалния фонд, като се осигуряват лекарства от втори ред за лечение на резистентни форми на туберкулоза и диагностикуми за микробиологична изследвания за установяване на тази резистентност. В България в края на 2016 г. е въведена най-съвременна бърза диагностика за туберкулоза чрез молекулярно- генетичен метод: GeneXpert MTB/RIF.  \r\nПо експертна оценка на СЗО през 2017 г. над 10 милиона са случаите на туберкулоза в света, а смъртните случаи са 1.6 милиона.  \r\nПрез 2017 г. в Европейския регион на СЗО (общо 53 държави) са съобщени 275 000 случая на туберкулоза или разпространение 30 случая на 100 000 население и 77 000 случая на резистентна туберкулоза. За периода 2013-2017 г. се наблюдава тенденция за намаляване на регистрираните нови случаи и рецидиви на туберкулоза от 32.9 до 25.9 на 100 000 население.  \r\nНай-голямо е разпространението в Киргизстан – 144 на 100 000 население, Молдова – 95, Грузия – 86, Таджикистан - 85 и Украйна - 84 на 100 000 население.  \r\nСлучаите на туберкулоза в страните от Европейския съюз и Европейското икономическо пространство са над 55 337 или разпространение 10,7 на 100 000 население, а случаите на мултирезистетна туберкулоза са 1 107. Възрастовата група от 25-44 г. е най- засегната. Най- голямо е разпространението на туберкулозата в Литва, Латвия, Естония, Румъния.  \r\nЗаболяването е лечимо, стига да бъде открито навреме, да бъде проведено качествено лечение, съобразено с международните стандарти, също така важно условие е пациентите да се придържат стриктно към лечението.  \r\nВ България диагностиката, лечението и профилактиката на туберкулозата са безплатни за всички, които се нуждаят, независимо от техния здравноосигурителен статус.", "date": "2019.03.24", "title": "Със 7.3% са намалели болните от туберкулоза в страната през 2018 г. в сравнение с 2017 г."}
{"url": "http://www.focus-news.net/news/2019/03/24/2638258/s-praznichni-vecherni-vav-vsichki-eparhii-na-balgarskata-pravoslavna-tsarkva-zapochva-da-se-chestva-golemiyat-hristiyanski-praznik-blagoveshtenie.html", "text": "Всяка година на 25 март Православната църква прославя Пресвета Богородица с празника Благовещение, предаде репортер на  Агенция „Фокус“ . Това е денят, когато св. архангел Гавриил съобщил на Пресветата Дева най-благата вест в историята на човечеството, че тя е заченала и ще роди Спасителят на света Господ Иисус Христос. Денят е истинският празник на християнската жена.  \r\nПо този повод от днес с празнични вечерни във всички епархии на Българската православна църква започва да се чества празникът. \r\nЕдна от най-величествените църкви, посветени на Благовещение в България е храм \"Св. Благовещение\" в град Разлог. По този повод днес от 17.00 часа  Архиерейска вечерня в храма ще оглави Негово високопреосвещенство Неврокопски митрополит Серафим. \r\nНа 25 март 2019 г. (понеделник) – Благовещение, митрополит Серафим ще оглави Архиерейска света литургия в храм „Св. Благовещение”, гр. Разлог. Начало: 9.00 часа.  \r\nНикола ПЕТКОВ", "date": "2019.03.24", "title": "С празнични вечерни във всички епархии на Българската православна църква започва да се чества големият християнски празник Благовещение"}
{"url": "http://www.focus-news.net/news/2019/03/24/2638261/sofiya-belogradchishki-episkop-polikarp-shte-oglavi-arhiereyska-sveta-liturgiya-v-kostinbrod.html", "text": "Във втората неделя на Великия пост - Неделята на св. Григорий Палама, с благословението на Негово светейшество Българския патриарх и Софийски митрополит Неофит, от 09.30 часа, Архиерейска света Литургия в храм „Св. Св. Кирил и Методий“, гр. Костинброд на Софийска епархия ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" .  \r\nВечерта от 17.00 часа епископ Поликарп ще оглави Архиерейска вечерня в древния софийски храм \"Св. София - Премъдрост Божия\", за основния храмов празник на църквата - Благовещение. \r\nНикола ПЕТКОВ", "date": "2019.03.24", "title": "София: Белоградчишки епископ Поликарп ще оглави Архиерейска света Литургия в Костинброд"}
{"url": "http://www.focus-news.net/news/2019/03/24/2638260/burgas-kitaristite-maykal-batan-i-aleksandar-yuzhanin-shte-iznesat-kontsert-v-ekspotsentar-florata.html", "text": "Двамата китаристи Майкъл Бътън – Великобритания, и Александър Южанин – Русия ще гостуват в Бургас за съвместен концерт. Това съобщиха от пресцентъра на  Община Бургас . Той ще се проведе в Експоцентър „Флора“ от 11.30 часа в зала №2. Турнето е част Международния фестивал на китарата в Плевен. Двамата изпълнители са победители в двете професионални направления на музикалния формат. Входната такса е: редовен билет: 5 лв.; за учащи и пенсионери – 3 лв. Билети се продават на касата на Експозиционен център „Флора“ и на място, час преди събитието.  \r\nМайкъл Бътън е роден в Беркшир, учил е в Академия „Джуниър“, където два пъти е печелил специална награда, преди да получи стипендия в Академията, за да продължи обучението си с Майкъл Левин. През първата си година той печели наградата „Юлиан Брийм“, която се издава от самия Юлиан Брийм. След като се дипломира с отличие, той получава от Академията една от наградите Regency за забележително постижение. През юни 2014 г. като аспирант със стипендия от Help Musicians UK той става първият китарист, спечелил Клубната награда RAM. През 2016 г. Майкъл Бътън става носител на наградата Ivor Mairants Guitar Award  и е мениджър на Worshipful Company of Musicians. При напускане на Академията през 2016 г. той печели и наградата на Дейвид Ръсел. Към скорошните му успехи се включват 1-ва награда на международния фестивал на китарата „Плевен“ 2018 г.; 3-та награда на Wien Guitar Forum 2018 и 1-ва в Leicester Musicfest. Александър Южанин е един от най-талантливите и блестящи млади руски класически китаристи от своето поколение. Той е носител на награди от повече от 20 национални и международни конкурса, включително 12 първи награди и 2 награди Гран При. През 2018 г. Александър печели няколко награди в следните международни конкурси за свирене на китара: XIX Международен фестивал „Erste Guitar Art“ в Белград, Сърбия – първа награда; V Международен фестивал на китарите в Солун, Гърция – втора награда; IV Международен фестивал на класическата китара в Плевен, България – първа награда.", "date": "2019.03.24", "title": "Бургас: Китаристите Майкъл Бътън и Александър Южанин ще изнесат концерт в Експоцентър „Флората“"}
{"url": "http://www.focus-news.net/news/2019/03/24/2638256/denyat-24-mart-v-svetovnata-istoriya.html", "text": "През 1721 година композиторът и органист Йохан Себастиан Бах завършва своите шест “Бранденбургски концерта”. На днешния ден през 1801 година на руския престол се възкачва император Александър І. През 1882 година в Берлин германският бактериолог д-р Робърт Кох обявява, че е открил причинителя на туберкулозата. През 1896 година в Атина се откриват първите съвременни Олимпийски игри. На тази дата през 1900 година започва строителството на Нюйоркското метро. На този ден през 1976 година Мария Ева Дуарте де Перон е свалена от поста президент на Аржентина чрез държавен преврат, организиран от генерал Хорхе Видела.   През 1989 година край Аляска става една от най-големите екологични катастрофи. В резултат на авария от супертанкера “Ексон Валдес” в морето се изливат повече от 240 000 барела суров петрол. На 24 март през 1999 година самолети на НАТО атакуват позиции на сръбските войски в Косово. На тази дата и роден Дарио Фо - италиански драматург, режисьор, актьор и сценограф. На 24 март умират: Елизабет I Тюдор - английска кралица, Жак Кало - френски живописец и гравьор, Жул Верн - френски писател, убит е руският император Павел І. Световен ден за борба с туберкулозата обявен през 1996 г. от СЗО при ООН. \r\n  \r\n2018 г.  \r\nСтотици хиляди подрастващи, млади хора и техните родители излязат на протест в САЩ с искане за затягане на законодателството за притежание на огнестрелно оръжие. Демонстрацията се провежда под наслов \"Марш за нашия живот\". В нея се включват редица големи градове в страната, включително Ню Йорк, Вашингтон, Чикаго, Денвър и Лос Анджелис. \r\n2015 г. \r\nНационалното събрание на Армения единодушно гласува проект заявление осъждащо геноцида над гърците и асирийците в Османската империя в периода 1915 - 1923 г. \r\n2015 г. \r\nНай-големият кратер на Земята направен от астероид е открит в Уорбъртън, Австралия. \r\n2014 г. \r\nКитайски гражданин е осъден на 18 месеца затвор заради опита му през май 2013 г. да получи разрешение за провеждане на митинг в памет на събитията на площад Тиенанмън през 1989 г. \r\n2013 г. \r\nЗа министър-председател на Пакистан е избран бившият съдия от Върховния съд Мир Хазар Хан Хосо. \r\n2012 г. \r\nГрад Ернабела, Австралия е разтърсен от земен трус с магнитуд 6,1. Епицентърът е близо до център за местни занаяти, обитаван от около 500 аборигени. По разкази на очевидци „къщите и прозорците треперили близо 30 секунди“. \r\n2012 г. \r\nВ Абхазия се провежда втори тур на парламентарните избори. \r\n2011 г. \r\nВ Мианмар е регистрирано земетресение с магнитуд 6.8 по скалата на Рихтер. Загиват 50 човека. \r\n1999 г. \r\nСамолети на НАТО атакуват позиции на сръбските войски в Косово. Бомбардировките са част от операцията обявена в името на защита на интересите на албанското население в района. На следващия ден Народното събрание на България приема декларация относно изострянето на кризата в Косово. С нея се посочва, че страната ни няма да участва пряко или косвено във военни действия в СР Югославия. Заедно с това се изразява солидарност с евроатлантическата общност. Бомбардировките продължават до 10 юни 1999 г., когато Белград се съгласява да оттегли силите си от Косово. На територията на областта са разположени многонационални сили под командването на НАТО. Администрацията на Косово е поета от мисията на ООН там. Армията за освобождение на Косово, демилитаризирана през септември 1999 г., се трансформира в Орган за защита на Косово с цивилни служители. През февруари 2000 г., институциите на “Република Косово” са разпуснати. Мисията на ООН изгражда автономни институции - президент, парламент и правителство. \r\n1993 г. \r\nПрезидентът на ЮАР Фредерик де Клерк заявява, че страната му е създала шест атомни бомби, които, обаче, е унищожила след 1989 г. \r\n1992 г. \r\nВ Хелзинки страните членки на НАТО и бившия Варшавски договор подписват договор за установяване на режима “Открито небе”, с който се отваря въздушното пространство от Ванкувър до Владивосток. Договорът влиза в сила на 1 януари 2002 г. \r\n1989 г. \r\nКрай Аляска става една от най-големите екологични катастрофи. В резултат на авария от супертанкера “Ексон Валдес” в морето се изливат повече от 240 000 барела суров петрол. Образувалото се петно е с размер над 1500 кв. км. То унищожава изцяло флората и фауната в района. \r\n1988 г. \r\nВ Шотландия е направен най-дългият пясъчен замък - 8 км и 325 м. \r\n1976 г. \r\nИзабел Мартинес де Перон (Мария Естела Мартинес де Перон) е свалена от поста президент на Аржентина чрез държавен преврат, организиран от генерал Хорхе Видела. Изабел де Перон наследява президентския пост след смъртта на съпруга си Хуан Перон през 1974 г. Икономическите кризи, задълбочени от действията на леви партизани („монтенерос\"), довеждат до свалянето й от власт през март 1976 г. с безкръвен военен преврат - седмият за двадесет и една години. В продължение на пет години - от 1976 г. до 1981 г. - хунтата е оглавявана от генерал Хорхе Видела, а постоянните нарушения на човешките права в Аржентина карат администрацията на американския президент Картър да наложи вето на всякаква помощ за републиката. През май 1981 г. Видела е наследен от генерал Виола, под чието ръководство инфлацията се покачва до 131% за осем месеца. \r\n1949 г. \r\nЗа първи път на церемониите по връчване на наградите “Оскар” за най-добър филм е избран чуждестранен - английската екранизация на “Хамлет”. \r\n1923 г.  \r\nГърция е провъзгласена за република. \r\n1900 г. \r\nЗапочва строителството на Ню -Йоркското метро. \r\n1896 г. \r\nВ Атина се откриват Първите Олимпийски игри. \r\n1882 г. \r\nВ Берлин немският бактериолог д-р Робърт Кох обявява, че открива причинителя на туберкулозата - туберкулозния бацил. Откритието на Кох е изключително важно за диагностициране и лекуване на болестта. През 1982 г., един век по-късно, Международният съюз за борба с туберкулозата и белодробните болести предлага 24 март да бъде провъзгласен за официален ден за борба с туберкулозата. През 1996 г. в инициативата се включват Световната здравна организация и други влиятелни институции. \r\n1860 г. \r\nНица и Савоя са присъединени към Франция. \r\n1801 г. \r\nНа руския престол се възкачва император Александър І. Той е най-големият син на Павел I и е наричан от поданиците си Благочестивия. Заема престола след дворцов преврат, при който е убит баща му. През 1793 г. се жени за дъщерята на баденския маркграф Луиза Мария Августа, приела християнското име Елизавета Алексеевна (1779-1826 г.). Има 2 дъщери, които умират ненавършили 10-годишна възраст. В началото на царуването си има намерение да извърши умерено либерални реформи и да даде политически свободи в Русия, които да осигурят простор за икономическото развитие и усъвършенстване на страната. По негово поръчение такъв проект за държавни реформи е разработен от неговия съветник и най-близък помощник М. М. Сперански (1808 г.), но никога не е реализиран. В областта на външната политика лавира между Англия и Франция, като сключва договори и с двете държави (1801 г.). По-късно участва в третата и четвъртата коалиции против Франция. Пораженията при Аустерлиц (1805 г.) и Фридланд (1807 г.) го принуждават да сключи Телзитския мир (1807 г.) с Франция. Това му позволява да завърши успешно войната с Турция (1806-1812 г.) и Швеция (1808-1809 г.) и да укрепи международното положение на Русия. Присъединява Грузия (1801 г.), Финландия (1809 г.), Бесарабия (1812 г.), Азербайджан (1813 г.). Възглавява антифренската коалиция на европейските държави (1813-1814 г.) и влиза в Париж начело на съюзните армии (31 март 1814 г.). Александър I е един от ръководителите на Виенския конгрес (1815 г.) и определя политическия ред в Европа след Наполеоновите войни. На 1 декември 1825 г. умира в Таганрог. \r\n1753 г. \r\nВ Русия е отменено смъртното наказание. \r\n1721 г. \r\nНемският композитор и органист Йохан Себастиан Бах завършва своите шест “Бранденбургски концерта”. От 1703 г. до 1723 г. Бах работи като придворен и църковен музикант в Арнщат, Ваймар, Мюлхаузен, Кьотен. От 1723 г. до края на живота си е органист в църквата \"Св. Тома\" в Лайпциг. Бах е автор на около 300 религиозни и 20 светски кантати, пасиони, прелюдии, токати и фуги за орган и за пиано, сюити, концерти за цигулка и др. (\"Коледна оратория\", \"Меса в си-минор\", \"6 Бранденбургски концерта\" и др.; около 30 творби, написани по поръчка на светски лица) на теоретичния труд \"Изкуството на фугата\" (1748-1750 г.). Синовете на Бах също са композитори. От 1950 г. в Лайпциг на всеки 4 години се провежда международен конкурс на името на Бах. \r\n1663 г. \r\nАнглийският крал Карл ІІ награждава осем свои придворни с обширни територии в Америка, получили названието Каролина. На тази дата са родени: \r\n1926 г. \r\nРоден е Дарио Фо - италиански драматург, режисьор, актьор и сценограф. От края на 50-те години на ХХ в. той работи в театъра. През 1968 г. основава театъра “Нова сцена”. През 1970 г. основава и “Комуна”, с чиято трупа изнася спектакли пред работническа аудитория. По-известни пиеси на Дарио Фо са: “Архангелите не играят флипер” (1959 г.), “Мистерия буфа” (1969 г.), “Седмо: кради по-малко”, “Смъртта на един анархист” (1971 г.) и др. През 1997 г. Фо получава Нобелова награда за литература. \r\n1917 г. \r\nРоден е Джон Каудъри Кендрю - английски биохимик. Установява пространствения строеж на молекулите на миоглобина посредством метода на рентгеноструктурния анализ. През 1962 г. получава Нобелова награда за химия (съвместно с Ф. М. Перуц). \r\n1891 г. \r\nРоден е Сергей Иванович Вавилов - руски учен - физик и общественик, академик (1932 г.). Председател на АН на СССР (1945-1951 г.). По-малък брат на Н. И. Вавилов. Основните му научни изследвания са проблемите на физическата оптика, особено по изучаване природата на луминисценцията. Извежда закон, обобщаващ и поправящ известния закон на Стокс. Под негово ръководство П. А. Черенков открива светенето на чисти течности под действието на радиоактивно излъчване (т. нар. излъчване на Черенков - Вавилов). Умира на 25 януари 1951 г. \r\n1873 г. \r\nРоден е Едуард Клапаред - швейцарски психолог. През 1912 г. става един от основателите на педагогическия институт “Русо” в Женева. Институтът е международен център за изследвания по детска психология. През 1920 г. Клапаред основава Международното общество за психотехника. \r\n1844 г. \r\nРоден е Камий Льомоние - белгийски писател, представител на натурализма, изкуствовед (пише на френски език). Завършва Брюкселския университет. Той е един от основателите на групата \"Млада Белгия\". Автор е на романи и сборник с разкази, между които: \"Мъртвецът\" (1882 г.), \"Краят на буржоата\" (1892 г.), \"Улюлю\" (1906 г.) и др. Неговите \"Мемоари\" излизат през 1945 г. \r\n1820 г. \r\nРоден е Александър Едмон Бекерел - френски физик, член на Парижката АН (1863 г.). За първи път научно класифицира явлението фосфоресценция. Изследванията на Александър Бекерел са важен принос в развитието на учението за луминесценцията. Пише трудове върху атмосферното електричество, инфрачервения спектър, фотографията и др. Умира на 11 май 1891 г. в Париж. \r\n1808 г. \r\nРодена е Мария Фелисита Малибран - френска певица (колоратурен мецосопран) от испански произход. Тя е дъщеря и ученичка на прославения тенор Мануел Гарсия, сестра на П. Виардо-Гарсия. Дебютира през 1825 г. в Лондон. Примадона на Лондонската опера, пее в Ню Йорк, Париж, Италия, Белгия и др. Авторка на ноктюрни, романси и други музикални произведения. \r\n1782 г. \r\nРоден е Орест Адамович Кипренски - руски художник. Той е представител на романтизма. Учи във Възпитателното училище при Петербургската художествена академия при Г. И. Угрюмов и Г. Ф. Дуйен. През 1805 г. Кипренски получава златен медал за картината “Дмитрий Донски на Куликовското поле”, която в момента се съхранява в Руския музей, Санкт Петербург. Сред ранните му творби се открояват портретите на А. К. Швалбе (1804 г., Руският музей) и “Автопортрет” (ок. 1808-1809 г., Третяковска галерия, Москва). В годините 1809-1811 г. Кипренски живее в Москва и Твер. От 1812 г. живее в Петербург, където създава редица портрети на участници във военни събития и хора, близки на художника. От този период са портрет на Е. И. Чаплица, 1813 г., портрет на Н. В. Кочубей, 1813 г., музей “А. С. Пушкин” и др. След потушаването на Декабристкото въстание през 1825 г., Кипренски се обръща към живописен маниер, близък до късния класицизъм. През 1827 г. създава портрет на А. С. Пушкин, който в момента е в Третяковска галерия. На тази дата умират: \r\n2016 г. \r\nУмира Йохан Кройф - легенда на холандския футбол и смятан за един от най-добрите играчи във футболната история. \r\n1948 г. \r\nУмира Николай Александрович Бердяев - руски религиозен философ. Учи в Киевския кадетски корпус (1884-1894 г.), след което завършва естествени науки и право в Киевския университет. От 1894 г. Бердяев участва в марксически кръжок и през 1898 г. заради участието си там е изключен от университета. В периода 1901-1902 г. заедно със С. Н. Булгаков, П. Б. Струве и С. Л. Франк става водеща фигура на движението от марксизъм към идеализъм. С това е поставено началото на религиозно-философското възраждане на Русия. През 1902 г. Бердяев издава сборника \"Проблеми на идеализма\". От 1904 г. живее в Санкт Петербург и редактира списание \"Нов път\" и \"Въпроси на живота\". Той е близък до обществото на Д. С. Мережковски, З. Н. Гипиус, В. В. Розанов, където възниква течението \"ново религиозно състояние\". Статиите от този период Бердяев събира в книгата \"Sub specie aeternitatis: Философски, социални и литературни опити 1900-1906 г.\", и \"Новото религиозно съзнание и обществеността\" излезли през 1907 г. От 1908 г. живее в Москва, където е сред колектива на издателство \"Път\". Член е на Религиозно-философско общество в памет на Вл. Соловьов, участва и в сборника \"Вехи\" (1909 г.). Оригиналната философска концепция на Бердяев се оформя през 1911-1912 г., когато след пътуване до Италия и размисли върху Ренесанса изконната за него тема за свободата е допълнена с тази за творчеството и неговата неизбежна трагедия. Тези идеи са изложени в \"Смисълът на творчеството\", публикувано през 1916 г. Той пише \"Философия на неравенството\", където отрича демокрацията и социализма като \"принудителна добродетел и принудително братство\". В дома си Бердяев ежеседмично прави философски събрания. В края на 1918 г. организира Свободна академия за духовна култура, чете публични лекции и е лидер на неболшевишката общественост. Участва в сборника \"От дълбините\" (1918 г.). Двукратно е арестуван, а през есента на 1922 г. е изгонен от страната в Германия заедно с група руски учени и интелектуалци. В Берлин Бердяев организира Религиозно-философска академия, участва в създаването на Руския научен институт и съдейства за основаването на Руско студентско християнско движение (РСХД). През този период той издава книгата \"Светогледът на Достоевски\". През 1924 г. се установява във Франция, в Кламар около Париж. За периода 1925-1940 г. Бердяев е редактор на основаното от него сп. \"Път\" - философски орган на руската емиграция. Първата книга, която му носи европейска известност е \"Новото Средновековие\" (1924 г.). Той не прекъсва и обществената си дейност. Запознава се с много западни интелектуалци като М. Шелер, Кайзерлинг, Ж. Маритен, Марсел, Л. Лавел и организира редовни срещи между католици и православни, като дискутира с католическите философи. Бердяев публикува книгите \"Философия на свободния дух\" (1-2, 1927-1928 г.) \"Източници и смисъл на руския комунизъм\" (1937 г.), \"Руска. идея\" (1946 г.). В годините на Втората световна война контактува с представители на съветските власт, но е разочарован от репресиите и идеологическите кампании в СССР и се оттегля. Николай Бердяев е автор на около 40 книги и е почетен доктор по богословие на Кеймбриджкия университет. Събраните му съчинения са издадени в Париж в 4 т. (1983-1990 г.). \r\n1916 г. \r\nУмира Енрике Гранадос-и-Кампания - испански композитор, пианист и педагог. Той е известен като интерпретатор на Е. Григ и Фр. Шопен, свири съвместно с И. Албенис, Е. Изаи, К. Сен-Санс, Ж. Тибо и др. Гранадос-и-Кампания учи в Барселона при Ф. Хурнет и Х. Пухол (пиано) и Ф. Педрел (композиция), след което се усъвършенства в Париж при Ш. В. Берио (пиано) и Ж. Масне (композиция). Като композитор Гранадос-и-Кампания дебютира с цикъла за пиано \"Испански танци\" (1892-1900 г.). Произведенията му за пиано са изградени върху испански сюжети и мелодии - \"Гоески\" (2 цикъла по картини на Фр. Гоя), върху чиято основа по-късно създава едноименна опера. Гранадос-и-Кампания е един от представителите на \"испанското музикално Възраждане\". Автор е на 6 опери, на симфонични поеми, сюити, пиеси за пиано, хорови композиции, песни и др. Умира при корабокрушение в протока Ла Манш. \r\n1905 г. \r\nУмира Жул Верн - френски писател. Той е един от създателите на научнофантастичния роман. Роден е на 8 февруари 1828 г. в Нант. Литературната си дейност започва като автор на незначителни пиеси (1849 г.). В края на 1862 г. излиза първият му роман \"Пет седмици с балон\". След това Верн публикува повече от 65 научнофантастични, приключенски, географски и социално-сатирични романи, много повести и разкази. По-известни негови произведения са: \"Пътешествие към центъра на Земята\" (1864 г.), \"Около луната\" (1869 г.), \"Децата на капитан Грант\" (1860-1868 г.), \"20 000 левги под водата\" (1869-1870 г/), \"Около света за 80 дни\" (1872 г.), \"Михаил Строгов\" (1874 г.), \"Петнадесетгодишният капитан\" (1878 г.), \"Тайнственият остров\" (1875 г.), \"От земята до луната\" (1865 г.) и много др. Жул Верн е автор и на трудове по география и история на географските открития. \r\n1801 г. \r\nУбит е руският император Павел I. Той е син на Петър III и Екатерина II. В началото на управлението си изменя екатерининските порядки, но във вътрешната политика продължава политиката на Екатерина II. Изплашен от Великата френска революция и селското недоволство в Русия, провежда крайно реакционна политика. Въведена е строга цензура, забранен е вносът на чуждестранни книги. Отстоява интересите на едрите помешчици. Централизира всички звена на държавния апарат. Реформира армията по пруски образец. Участва в коалиционната война против Франция. Неуравновесеният характер на Павел I предизвиква недоволство сред придворните му, което се засилва с измененията във външната му политика и най-вече с преустановяването на търговските връзки с Англия. Срещу него е образуван заговор и в нощта на 24 март 1801 г. заговорниците влизат в покоите му с цел да го накарат да се отрече от престола. Същата нощ е убит. Наследява го синът му Александър I. \r\n1773 г. \r\nУмира Филип Дормър Стенхоп Честърфийлд - английски писател, политик и държавник. През 1714-1715 г. учи в Кеймбриджкия университет. От 1715 г. е член на Камарата на общините, а от 1726 г. на Камарата на лордовете. Честърфийлд оглавява опозицията на кабинета на Р. Уолпол. В историята на английската литература влиза като автор на “Писма до сина”. Произведението е публикувано през 1774 г. и нееднократно е издаван с допълнения. “Писма до сина” съдържа обширни наставления и препоръки в духа на педагогическите идеи на Дж. Лок. Честърфийлд е автор на “Максими” публикувано през 1777 г. и “Характери” публикувано през 1777 г. \r\n1635 г. \r\nУмира Жак Кало - френски живописец и гравьор. От 1608 г. той учи в Рим, а от 1611 г. работи във Флоренция, където се налага като майстор на офорта. През 1622 г. се завръща във Франция. В своите офорти - големи панорамни композиции (“Обсадата на Бреда”, 1627 г.) и сюити от малки гравюри (“Капричи”, 1617 г., 1623 г.), Кало пресъздава реалната действителност, разнообразието от човешки типове (серията “Просяци”, 1622 г.), изобразява събития от съвременността (2 серии “Нещастията на войната”, 1632-1633 г.). Обръща се и към религиозни сюжети (“Мъченичеството на св. Себастиян”, 1632-1633 г.), (серията “Бали”, 1622 г.) теми, и към пейзажа. \r\n1603 г. \r\nУмира Елизабет I Тюдор - английска кралица от 1558 г. Тя е последната от династията на Тюдорите, дъщеря е на Хенри VIII и на Ана Болейн. Елизабет е представителка на английския абсолютизъм. Кралицата значително засилва централизираната администрация, въвежда ред във финансовото ведомство и окончателно утвърждава протестантството в умерена англиканска форма. Църквата е напълно подчинена на държавата. По нейно време значително се увеличава флота. Елизабет I издава нови жестоки закони срещу просяците и скитниците. Това помага на започналия процес на първоначално натрупване на капитала. Във външната политика се засилват търговията и колониалната експанзия. Води успешна война с Испания за морско господство. Елизабет I заповядва да бъде екзекутирана шотландската кралица Мария Стюард. Към края на управлението й започва борба за защита на \"парламентарните привилегии\" против \"прерогативите на короната\". По времето на Елизабет I Тюдор Англия постига огромен културен разцвет. Създадени са шедьоври в литературата, изкуството и архитектурата. \r\n809 г. \r\nУмира Харун ар-Рашид - халиф (от 786 г.) от династията Абасиди. Идва на власт и управлява с помощта на везири от династията Бармакиди (представители на иранската аристокрация). След отстраняването им през 803 г. управлява сам. По време на неговото управление в халифата се развиват селското стопанство, занаятите, търговията и културата (предимно литературата). Продължава борбата с Византия, започната от неговите предшественици. Умира по време на военен поход в Средна Азия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.24", "title": "Денят 24 март в световната история"}
{"url": "http://www.focus-news.net/news/2019/03/24/2638259/afp-vazmozhno-li-e-dokladat-na-myuler-ot-lov-na-veshtitsi-da-se-prevarne-v-pobeda-za-tramp-i.html", "text": "Доналд Тръмп заяви, че Робърт Мюлер организира „лов на вещици“. Какво обаче би се случило, ако специалният обвинител се окаже добрата фея-кръстница, носеща късмет за нов мандат след 2020 година на сегашния президент? Въпросът задава в коментар световната агенция  AFP .  \r\nДокладът на Робърт Мюлер за руските връзки на Тръмп се очаква от дълго време, но в петък беше предаден само на главния прокурор Уилям Бар. Някои нишки отсега водят към съдържанието му.  \r\nОсновните му принципи отсега са кристално ясни. \r\nНакратко Мюлер проверява дали Тръмп и неговата предизборна кампания от 2016-та не са в „един отбор“ с руски агенти и дали Тръмп ен се опитва да провали разследването.   \r\nДемократите, които контролират Долната камара на Конгреса вече започнаха да говорят за импийчмънт.   \r\nНо ако на теория един заклеймяващ доклад би могъл да е сигнал за предизвестената политическа смърт на Тръмп, доклад, който не успява да предложи нови сериозни схватки би могъл да се окаже повод за свръхнатоварена с гняв предизборна кампания за втори президентски мандат. В петък се получи и първият сигнал, които препраща към този втори сценарий. И той се съдържа в посланието, което отправи Мюлер, когато предаваше своя доклад – той не желае да повдига нови обвинения. А в изминалите две години вече обвини 34 души, сред които и шестима бивши съдружници на Тръмп.  \r\nСпекулациите обаче изобилстват и се разпространяват бързо – говори се, че той може да навлезе по-надълбоко в президентското близко обкръжение и да се насочи към зет му Джаред Кушнер и сина му Доналд Тръмп Младши. Естествено, първата реакция на Белия дом, минути след връчване на доклада, беше тиха.   \r\nОт голф игрището в Палм Бийч, където Тръмп замина още рано в петък, чиновниците заявиха, че президентът няма предвидени в програмата си повече срещи с журналисти. Битка за посланието   \r\nБар заяви, че той може да изпрати послание до Конгреса с обобщение или „принципни заключения“.   \r\nИстинската битка ще е за исканията от Конгреса – и от по-голямата публика, да се предостави целият доклад, както и подкрепящите го правни документи.   \r\nДемократите са убедени, че разкритията на Мюлер могат да подхранят техните собствени силно политизирани проучвания. Те имат специален интерес да могат законодателите да ползват доклада преди Белия дом.  Те са наясно, че в момента, в който Тръмп получи екземпляр от него, той ще използва очарованието на онлайн присъствието си, за да формира обществената представа за съдържанието на доклада.  \r\nПрез отминалата седмица Тръмп се похвали няколко пъти, че има вече над 100 милиона последователи на различни платформи, особено в Туитър, така той може да се представи като жертва на политическа вендета.  Няколко пъти повтори „лов на вещици“ и поясни, че дори към „наркотрафикантите и трафикантите на хора“ се отнасят по-добре“. \r\nТака че този доклад може да се окаже подаръка, който той очаква и от който има нужда, за да докаже че въпреки всичко именно той е правият.  Ивелина Ватова", "date": "2019.03.24", "title": "AFP: Възможно ли е докладът на Мюлер от „лов на вещици„ да се превърне в победа за Тръмп ?"}
{"url": "http://www.focus-news.net/news/2019/03/24/2638262/burgas-dvizhenieto-po-v-uchastaka-konstantinovo-burgas-ot-km-77-do-km-84-se-osashtestvyava-s-povisheno-vnimanie-poradi-chastichni-remonti-na-asfaltovata-nastilka.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. Видимостта е отлична, няма затворени пътни участъци. До 25 март движението по път II-79 в участъка Константиново – Бургас от км 77+000 до км 84+000 трябва да се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъкът е сигнализиран с пътни знаци. \r\nБезпроблемно се осъществява движението на моторни превозни средства по пътищата в областта. Няма образувани колони от автомобили както по входно-изходните пътни артерии на Бургас, така и по основните пътни артерии в централната градска част. \r\nМария ПОПЧЕВА", "date": "2019.03.24", "title": "Бургас: Движението по в участъка Константиново – Бургас от км 77 до км 84 се осъществява с повишено внимание поради частични ремонти на асфалтовата настилка"}
{"url": "http://www.focus-news.net/news/2019/03/24/2638264/sofiya-tantsov-ansambal-strandzha-i-oshte-tri-golemi-balgarski-ansambala-shte-iznesat-kontsert-v-ndk.html", "text": "Мащабен и въздействащ концерт, представящ най-доброто от българския фолклор, очаква своята публика в зала 1 на столичния Национален дворец на културата. Това съобщиха от пресцентъра на  Община Бургас . На сцената ще излязат четири представителни ансамбъла. Сред тях е и бургаският „Странджа“, който репетира специална програма с характерни за региона песни и танци. Останалите участници са фолклорните ансамбли „Пазарджик“, „Добруджа“ и „Загоре“. Билети можете да закупите от Eventim.bg или от касата на НДК в София.", "date": "2019.03.24", "title": "София: Танцов ансамбъл „Странджа“ и още три големи български ансамбъла ще изнесат концерт в НДК"}
{"url": "http://www.focus-news.net/news/2019/03/24/2638263/sport-kubrat-pulev-pobedi-bogdan-dinu-s-nokaut.html", "text": "Бокс: Кубрат Пулев победи Богдан Дину с нокаут в седмия рунд. Това е 27-ма победа на българския боксьор и 14-та с нокаут. Това е първия мач на българския боксьор с новата му мениджърска агенция „Топ Ранк“. Кубрат Пулев получи аркада в четвъртия рунд, в който съперникът му доминираше, но след това българския боксьор пое контрола над мача.", "date": "2019.03.24", "title": "Спорт: Кубрат Пулев победи Богдан Дину с нокаут"}
{"url": "http://www.focus-news.net/news/2019/03/24/2638265/vratsa-vrachanskiyat-mitropolit-grigoriy-shte-oglavi-arhiereyska-sveta-liturgiya-v-cherepishkiya-manastir-uspenie-na-presveta-bogoroditsa-na-blagoveshtenie.html", "text": "Всяка година на 25 март Православната църква прославя Пресвета Богородица с празника Благовещение, предаде репортер на  Агенция „Фокус“ . \r\nПо този повод във всички епархии на Българската православна църква се отслужва Златоустова света Литургия.  \r\nНа  25 март, понеделник, Негово високопреосвещенство Врачанският митрополит Григорий ще оглави Архиерейска света Литургия в Черепишкия манастир \"Успение на Пресвета Богородица\", Врачанска епархия . Начало: 9.00 часа. \r\nНикола ПЕТКОВ", "date": "2019.03.24", "title": "Враца: Врачанският митрополит Григорий ще оглави Архиерейска света Литургия в Черепишкия манастир \"Успение на Пресвета Богородица\" на Благовещение"}
{"url": "http://www.focus-news.net/news/2019/03/24/2638247/plovdiv-poreden-protest-da-spasim-parka-zad-sankt-peterburg-shte-se-provede-v-grada.html", "text": "Пореден протест „Да спасим парка зад Санкт Петербург” ще се проведе в Пловдив. Това съобщиха за  Радио „Фокус” – Пловдив  от Инициативния комитет на протестиращите граждани в квартал Кършияка. Протестът е от 17.00 часа в парка. Хората са организирали подписка и онлайн петиция, в която са се подписали вече над 2500 души. Хора от всички квартали на Пловдив подкрепят протестиращите в борбата им за запазване на зелената площ. Към инициативния комитет на протестиращите има Експертен съвет от специалисти, които консултират всяка тяхна стъпка до успешна развръзка на казуса с парка. Протестиращите очакват парка да бъде откупен отново от община Пловдив и да не се застроява. Общината вече възложи оценка на имота на трима лицензирани оценители. Това бе поискано и от настоящия собственик Байрям Солак, който заяви готовността си да го продаде, въпреки, че отказа да се яви на тристранната среща с протестиращите в четвъртък, но изпрати исканията си да бъде премахнат електрозахранващ кабел, който минава през имота му, както и бункерите, които реално са в имота му, но все още няма информация за тяхната собственост. Кметът на Пловдив Иван Тотев предупреди, че няма да позволи да се извиват ръцете на общината и да се искат непосилни суми за имота. \r\nХората от квартала си искат парка и няма да отстъпят, като се заканват протестите им да преминат в гражданско неподчинение. \r\nДо протестите се стигна, след като в парка поголовно бяха изсечени 64 здрави дървета, при разрешение за санитарна сеч само на 9 от тях. След 3-4 дни жителите на квартала демонстративно засадиха нови 40 фиданки на мястото на изсечените. На по-късен етап паркът бе изчистен от хората, а след това общината смени и осветлението. \r\nВ момента в парка редовно дежури будното гражданско общество, за да не се пристъпи към ново изсичане на останалите дървета и търпеливо все още чака прокуратурата да се сезира за незаконната сеч. \r\nЦветана ТОНЧЕВА", "date": "2019.03.24", "title": "Пловдив: Пореден протест „Да спасим парка зад Санкт Петербург” ще се проведе в града"}
{"url": "http://www.focus-news.net/news/2019/03/24/2638267/burgas-3-pozhara-i-1-katastrofa-sa-registrirani-prez-izminaloto-denonoshtie.html", "text": "3 пожара са регистрирани през изминалото денонощие в Бургас. Това съобщи за  Радио „Фокус“ – Бургас  дежурният в Общината. При трите инцидента се касае за запалени сухи треви. Пожарите са били овладени своевременно и няма пострадали. По данни на ОДМВР – Бургас има регистриран един пътен инцидент през изминалото денонощие в града, при който няма пострадали, нанесени са само материални щети. \r\nМария ПОПЧЕВА", "date": "2019.03.24", "title": "Бургас: 3 пожара и 1 катастрофа са регистрирани през изминалото денонощие"}
{"url": "http://www.focus-news.net/news/2019/03/24/2638268/veliko-tarnovo-remont-teche-po-patya-mezhdu-selata-mindya-i-prisovo-dvizhenieto-se-prenasochva-v-ednata-lenta.html", "text": "В едната лента с последователно пропускане в двете посоки се осъществява движението по път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. Това съобщиха за  Радио „Фокус“ – Велико Търново . Условията за пътуване в региона са нормални. Времето е ясно, а настилките – сухи, като в по-усойните места има и мокри отсечки. За изминалото денонощие няма регистрирани тежки инциденти, нови въведени забрани – също. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Ограничено е движението по пътя между селата Царски извор и Драганово. От км 0+000 до км 5+500 има  свлачище, което укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Отворен за движение е Прохода на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.03.24", "title": "Велико Търново: Ремонт тече по пътя между селата Миндя и Присово, движението се пренасочва в едната лента"}
{"url": "http://www.focus-news.net/news/2019/03/24/2638270/varna-preminavaneto-po-pat-i-9-v-uchastaka-kranevo-varna-pri-km-83-e-zabraneno-za-mps-nad-10-tona.html", "text": "Преминаването по път I-9 в участъка Кранево – Варна при км 83 е забранено за МПС над 10 тона. Обходният маршрут е през селата Кичево и Оброчище. Това съобщиха за  Радио „Фокус“ – Варна  от Агенция „Пътна инфраструктура“. Движението по автомагистрала „Черно море“ от км 0 до км 8 се осъществява двупосочно в платното за Бургас поради ремонти дейности, като се очаква те да приключат до края на март. Преминаването по автомагистрала „Хемус“ в участъка Неофит Рилски – Девня от км 389 до км 400 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401, а прехвърлянето обратно в лявото платно става при км 389. Ограничено е качването в посока София на пътен възел „Неофит Рилски“, като движението е пренасочено по пътя I-2 Русе – Варна. Също е ограничено слизането от автомагистрала „Хемус“ на пътен възел „Неофит Рилски“, като движението е пренасочено по пътя I-2 Русе – Варна. Планира се ремонтните дейности в този участък да приключат до края на март. Водачите да се движат с повишено внимание по път III-2902 „Панорама“ — Куманово при км 11. В този участък е въведено скоростно ограничение до 30 км/час поради неравности на асфалтовата настилка. Очаква се то да отпадне до края на май тази година. \r\nБояна АТАНАСОВА", "date": "2019.03.24", "title": "Варна: Преминаването по път I-9 в участъка Кранево – Варна при км 83 е забранено за МПС над 10 тона"}
{"url": "http://www.focus-news.net/news/2019/03/24/2638271/burgas-porednoto-izdanie-na-art-i-fakti-shte-se-provede-v-turisticheski-kompleks-akve-kalide.html", "text": "Каква е символиката на обредните хлябове и как са ги замесвали нашите предци ще научат децата тази неделя по време на поредното издание на Арт-И-Факти в ТК „Акве Калиде“. Това съобщиха от пресцентъра на  Община Бургас . Малчуганите ще имат възможността да научат интересни факти за българските обичаи и сами да замесят обреден хляб. Малките творци ще изработват кукли от естествени материали, както се е правело в миналото. Таксата за участие в творческите работилнички е три лева за едно изделие и четири лева за двете изделия. Освен изработеното, децата получават и безплатно посещение на музея с включена 3D прожекция. За повече информация: +359 882 004 126, akvekalide@gotoburgas.com", "date": "2019.03.24", "title": "Бургас: Поредното издание на „Арт-И-Факти“ ще се проведе в Туристически комплекс „Акве Калиде“"}
{"url": "http://www.focus-news.net/news/2019/03/24/2638272/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Спокойно е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.03.24", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2019/03/24/2638274/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинската спасителна служба (ПСС) към Българския червен кръст (БЧК).  \r\nТемпературите варират между минус 6 и 6 градуса. Времето е ясно, духат умерени ветрове във високата част на планините.  \r\nПланински спасители са оказали помощ на изгубилото се дете вчера в района на Стара планина край Сливен. Сигналът за инцидента е бил подаден в 14 ч. Акцията е приключила бързо и до 17.00 ч. детето е предадено на „Бърза помощ“. Не е пострадало.  В акцията е участвал един екип от 12 планински спасители.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2019.03.24", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/24/2638266/politico-nansi-pelosi-e-protiv-zakrito-izslushvane-po-doklada-na-robart-myuler.html", "text": "Председателят на Камарата на представителите на Конгреса на САЩ Нанси Пелоси ще се противопостави на провеждането на закрит брифинг за резултатите от разследването на специалния прокурор Робърт Мюлер за намесата, приписвана на Русия на изборите в САЩ през 2016 г., ако такъв бъде предложен от Министерството на правосъдието на САЩ. Тя обяви това в събота по време на телефонна конференция с участието на демократите, контролиращи долната камара на законодателната власт, съобщи  Politico , цитирайки източниците си в партията. \r\nСпоред тях Пелоси е обещалa на демократите, че ще спре всякакви опити на Министерството на правосъдието да разкрие пред ограничен кръг от депутати подробностите по разследването зад затворени врати. Тя предположи, че Министерството ще предприеме подобна стъпка, за да не публикува подробностите по доклада. Пелоси също така изрази загриженост, че Министерството може да представи само пред лидерите на републиканците и демократите в двете камари на Конгреса данните от разследването. Всички участници в телеконференцията, отбелязва изданието, говориха за пълна прозрачност при информирането на законодателите за резултатите от разследването. \r\nPolitico изтъква, че демократите са убедени, че всички заключения, съдържащи се в доклада, трябва да им бъдат представени и публикувани. Те сравниха изискванията си за прозрачност с усилията на републиканците да получат подробна информация за разследването на ФБР във връзка със скандала около официалната кореспонденция на Хилари Клинтън, която, като ръководител на Държавния департамент е използвала лична електронна поща за  служебни цели. След това републиканците успяха да получат хиляди текстови съобщения от служители на ФБР, участвали в разследването на Клинтън, както и записи на агенти, вътрешни имейли и хиляди файлове. Демократите наричат този случай прецедент, потвърждаващ валидността на техните призиви за пълна прозрачност на процедурите на Мюлер. \r\nЛидерите на демократите в Камарата на представителите очакват от Министерството на правосъдието да им изпрати основните заключения на доклада на специалния прокурор в неделя или в понеделник. Председателят на правната комисия на долната камара на конгреса, Джеролд Надлър (от щата Ню Йорк), който вероятно ще бъде първият, който ще получи документа, заяви, че незабавно ще уведоми за това други законодатели. Той също така каза, че неговата комисия ще поиска от Министерството на правосъдието да запази цялата документация за разследването на Мюлер.  Юлиян Марков", "date": "2019.03.24", "title": "Politico: Нанси Пелоси е против закрито изслушване по доклада на Робърт Мюлер"}
{"url": "http://www.focus-news.net/news/2019/03/24/2638273/varna-mazh-e-sas-seriozni-naranyavaniya-sled-katastrofa-na-ul-knyaz-boris-i.html", "text": "Шофьор е самокатастрофирал на ул. „Княз Борис I“ във Варна през последното денонощие. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. По данни на дежурния диспечер инцидентът е станал след кръговото кръстовище при спирка „Почивка“. Пострадалият е получил сериозни наранявания, но към момента няма конкретна информация за състоянието му.  \r\nПри друг инцидент във вчерашния ден мотоциклетист е получил контузни наранявания след сблъсък с друго превозно средство в района на централния пазар в града. Няма опасност за живота му. Общо 5 пътнотранспортни произшествия са обслужили екипите на „Пътна полиция“ през изминалото денонощие. \r\nБояна АТАНАСОВА", "date": "2019.03.24", "title": "Варна: Мъж е със сериозни наранявания след катастрофа на ул. „Княз Борис I“"}
{"url": "http://www.focus-news.net/news/2019/03/24/2638275/bisera-borisova-psiholog-pri-proyava-na-proletna-umora-ne-tryabva-da-se-priemat-antidepresanti-i-prispivatelni.html", "text": "При проява на пролетна умора не трябва да се приемат антидепресанти и приспивателни. Това каза в интервю за  Агенция „Фокус“  психологът Бисера Борисова относно проявата на пролетна умора. „Това състояние е свързано с обща умора – физическа и за съжаление психична. Чувство на меланхолия, загуба на апетит, безсилие. Симптомите са много, не бих могла да ги изредя всички. Когато човек се почувства по този начин, при първите симптоми да вземе мерки“, обясни тя. Според нея на първо място причина за проява на неразположението е промяната в климата. „Слънцето идва, времето се затопля, термометърът върви нагоре. Организмът се адаптира от зимните условия към пролетните. Не трябва да пренебрегваме и факта, че пролетната умора е по-силна от есенната. Когато човек се почувства така, а то се усеща при всички в една или друга степен, но ако са по-силни ефектите върху организма, добре е човек да потърси и помощ и намеса от специалист навреме“, отбеляза психологът. Бисера Борисова изброи и начините да се справим с проблема, като според нея е много важно да се разхождаме повече, да консумираме плодове, зеленчуци и протеини. „Въглехидратите са полезни в обедните часове, но те в една или друга степен правят организма по-ленив. В пролетно време ние имаме нужда просто да се събудим. Така, както се събужда природата, така и ние да се събудим. Друго, което е полезно, е да приемаме витамин B6 и B12“, коментира още тя. По думите ѝ не трябва в никакъв случай да приемаме антидепресанти или приспивателни при симптоми на пролетна умора, защото те ще натоварят организма ни допълнително. „Пролетната умора е възможно да се задълбочи и да се стигне до депресия. Затова човек трябва да бъде бдителен за собственото си здраве и психично състояние. Ако не може да се справи сам, да потърси консултация”, подчерта тя.  \r\nСпоред психолога чувствата на умора и слабост обикновено отшумяват до средата на април месец. „Това е нормално състояние, не е болестно, преминава се през него. Трябва да бъдем силни и да градим тялото си и духа си, защото тялото и душата са една система и просто трябва да сме наблюдателни и да взимаме мерки навреме“, допълни още тя.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2019.03.24", "title": "Бисера Борисова, психолог: При проява на пролетна умора не трябва да се приемат антидепресанти и приспивателни"}
{"url": "http://www.focus-news.net/news/2019/03/24/2638279/haskovo-nad-100-dushi-sa-pregledani-bezplatno-v-topolovgrad-ot-endokrinolozi-ot-voennomeditsinska-akademiya-po-pokana-na-kmeta-na-obshtinata-bozhin-bozhinov.html", "text": "Ендокринолози от Военномедицинска академия – София, начело с акад. проф. Ивона Даскалова са провели прегледи в Тополовград по покана на кмета на общината Божин Божинов. Това съобщиха от пресцентъра на  Община Тополовград . В рамките на един работен ден са прегледани и изследвани безплатно над 100 души, които са пожелали да се възползват от посещението на столичните специалисти в отдалечения град. Според акад. проф. Даскалова правят впечатление високите стойности на холестерол и недостатъчният контрол на пациентите със захарен диабет. Новодиагностирани са пациенти със захарен диабет тип 2. Около 20 процента от прегледаните са със завишени стойности на кръвна захар. \r\nПри ехографско изследване на щитовидната жлеза на 87 души е открит висок процент патология на щитовидната жлеза и наличие на автоимунен тиреоидит. Голям процент от изследваните пациенти са с възли на щитовидната жлеза. Висок е и процентът на хората със завишено артериално кръвно налягане на фона на провеждане на  антихипертензивна терапия.  \r\nЛекарите са консултирали пациентите и са им дали ценни съвети за правилно хранене и повече физическа активност. Раздадени са брошури за диетично хранене и превенция на сърдечно съдовите заболявания. Много пациенти са получили глюкомери. За създаването на нормални условия за работа на екипа са се погрижили служители от отдел „Хуманитарни и социални дейности“ в Общината. Полезната инициатива е посетил лично и кметът на Тополовград Божин Божинов.", "date": "2019.03.24", "title": "Хасково: Над 100 души са прегледани безплатно в Тополовград от ендокринолози от Военномедицинска академия по покана на кмета на общината Божин Божинов"}
{"url": "http://www.focus-news.net/news/2019/03/24/2638278/gd-granichna-politsiya-bez-zabavyane-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Без забавяне се извършва преминаването през граничните пунктове на територията на Югозападна България. Това съобщиха за  Радио „Фокус“ – Пирин  от Главна дирекция (ГД) „Гранична полиция“. На граничните пунктове „Кулата“ и „Илинден“ на българо-гръцката граница и „Златарево“ и „Станке Лисичково“ на границата със Северна Македония движението е с нормална интензивност. Няма образували се колони от автомобили. \r\nЛивия НИНОВА", "date": "2019.03.24", "title": "ГД „Гранична полиция“: Без забавяне се извършва преминаването през граничните пунктове на територията на Югозападна България"}
{"url": "http://www.focus-news.net/news/2019/03/24/2638283/sport-ivaylo-chochev-shte-ostane-izvan-terenite-do-septemvri.html", "text": "Българският национал Ивайло Чочев още днес ще се подложи на операция в Милано. Той има счупена капачка на коляното, както и скъсано сухожилие. \r\nВъзстановяването от подобни травми трае около шест месеца. Това означава, че той едва ли ще може да участва в квалификациите за европейско първенство на националния отбор, освен евентуално в последния мач с Чехия на 17 ноември.  \r\nПрипомняме, че Чочев получи контузия в първите минути на мача с Черна гора на 22 март в София.", "date": "2019.03.24", "title": "Спорт: Ивайло Чочев ще остане извън терените до септември"}
{"url": "http://www.focus-news.net/news/2019/03/24/2638282/gabrovo-remont-se-izvarshva-v-uchastak-ot-patya-mezhdu-sevlievo-i-selo-draganovtsi.html", "text": "Ремонт се извършва в участъка на пътя между Севлиево и село Драгановци от км 0+000 до км 14+600. Строително монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово и информираха също, че трафикът в региона към този час не е интензивен. Времето е ясно и слънчево. Пътните настилки са сухи, но в по-усойните места има и мокри участъци. Няма нововъведени ограничения няма за движение на превозните средства. През изминалото денонощие не са регистрирани тежки пътни инциденти.  \r\nПропаднал участък затруднява движението по пътя между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 март. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско – Малки Вършец, при км 46+800 - по общинския път до III–403 в село Малки Вършец. Отворен за движение е проходът Шипка, но там остава в сила забраната за товарни автомобили над 12 тона. \r\nЛуиза ТРАНЧЕВА", "date": "2019.03.24", "title": "Габрово: Ремонт се извършва в участък от пътя между Севлиево и село Драгановци"}
{"url": "http://www.focus-news.net/news/2019/03/24/2638284/blagoevgrad-dvizhenieto-po-glaven-pat-e-79-v-uchastaka-ot-oblastniya-grad-do-selo-zheleznitsa-tryabva-da-se-izvarshva-s-povisheno-vnimanie-poradi-polagane-na-markirovka.html", "text": "Движението по главен път Е-79 в участъка от град Благоевград до село Железница, от км 356+100 до км 371+000, трябва да се извършва с повишено внимание до 29 март поради полагане на хоризонтална маркировка. Това съобщиха за  Радио „Фокус“ – Пирин  от Областно пътно управление – Благоевград. Забрана за движение на товарни автомобили с тегло над 12 тона е въведена по третокласен път 108 автомагистрала „Струма“ – село Рибник заради аварийни ремонтни дейности за срок до 31 юли. Към момента трафикът по автомагистрала „Струма“, главен път Е-79 и второкласен път 19 Симитли – Гоце Делчев е с нормална интензивност. Няма образували се колони от автомобили. Не са регистрирани тежки пътни инциденти в Благоевградска област. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nРемонтни дейности се извършват по улица „Славянска“ в Благоевград, движението трябва да се осъществява с повишено внимание. Пътните настилки в града са сухи. Движението на превозни средства е нормално натоварено. Няма регистрирани тежки пътни инциденти. Градският транспорт се движи по разписание. \r\nЛивия НИНОВА", "date": "2019.03.24", "title": "Благоевград: Движението по главен път Е-79 в участъка от областния град до село Железница трябва да се извършва с повишено внимание поради полагане на маркировка"}
{"url": "http://www.focus-news.net/news/2019/03/24/2638286/razgrad-3-godishno-dete-e-blasnato-ot-lek-avtomobil-na-ulitsa-boris-yonchev-v-oblastniya-grad.html", "text": "3-годишно дете е блъснато от лек автомобил на улица „Борис Йончев“ в Разград. Това съобщиха от  ОДМВР-Разград . Инцидентът станал около 19.00 часа на 22 март, когато момчето внезапно изскочило на пътното платно. Автомобилът е бил управляван от 38-годишна жена от града, която е тествана за употреба на алкохол. Дрегерът отчел 0,00 промила. Пострадалото момче е откарано в МБАЛ-Разград с комоцио и контузни рани по главата. По случая се води досъдебно производство по чл.343, ал.1, Б във връзка с чл.342, ал.1 от НК.", "date": "2019.03.24", "title": "Разград: 3-годишно дете е блъснато от лек автомобил на улица „Борис Йончев“ в областния град"}
{"url": "http://www.focus-news.net/news/2019/03/24/2638276/makfaks-makedoniya-protestat-v-belgrad-zapochna-s-minuta-malchanie-v-pamet-na-zhertvite-na-bombardirovkite.html", "text": "Съботният протест започна със сръбския химн и минута мълчание за жертвите на бомбардировките на НАТО през 1999 година. В Сърбия днес се отбелязва 20-годишнината от военните действия срещу страната, започнали на 24 март 1999 година, съобщава агенция Танюг, цитирана от  “Mакфакс“ . \r\nПред Философския факултет в Белград  говори  актьорът Бранислав Лечич , който призова множеството за мирен протест и предупреди за избягване на възможни провокации. \r\nОт началото на протестното движение  \"1 от 5 милиона\"  най- напрегната бе обстановката миналия уикенд, когато част от протестиращите нахлуха в помещенията на Радио-телевизия Сърбия (РТС), като настояха да им бъде осигурено ефирно време. След намесата на полицията ситуацията беше овладяна, а виновните за нахлуването бяха арестувани, припомня Танюг.  Юлиян Марков", "date": "2019.03.24", "title": "„Макфакс“ (Македония): Протестът в Белград започна с минута мълчание в памет на жертвите на бомбардировките"}
{"url": "http://www.focus-news.net/news/2019/03/24/2638288/kyustendil-dvizhenieto-po-patya-smolichano-pelatikovo-e-ogranicheno-za-tovarni-avtomobili-nad-35-tona-poradi-propadnali-uchastatsi-ot-km-11-do-km-14.html", "text": "Движението по третокласен път 6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропаднали участъци при км 10+650, км 11+720, км 12+830 и км 13+360. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведен е обходен маршрут, който преминава през Згурово – Неделкова Гращица – Невестино – Друмохар – Ваксево и обратно. Поради свличане на земна маса е въведена временна организация на движението в участък от пътя Бобов дол – Жедна. Преминаването при 15 км от пътя трябва да се извършва само в една лента. Мястото е сигнализирано с пътни знаци. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nЛивия НИНОВА", "date": "2019.03.24", "title": "Кюстендил: Движението по пътя Смоличано – Пелатиково е ограничено за товарни автомобили над 3.5 тона поради пропаднали участъци от км 11 до км 14"}
{"url": "http://www.focus-news.net/news/2019/03/24/2638287/afp-prodalzhava-evakuatsiyata-ot-bedstvashtiya-norvezhki-kruizen-korab.html", "text": "Продължава евакуацията от бедстващия норвежки круизен кораб, предава  AFP . \r\nКорабът Viking Sky загуби тяга и започна да се движи свободно в събота след обяд в опасни води на два километра от норвежкия бряг, което принуди капитана да подаде сигнал за бедствие. \r\nВластите решиха да стартират евакуация  хеликоптер в много тежки условия, вместо да рискуват да оставят хората на борда. \r\n\"По-добре е пътниците да са на сушата, отколкото на борда на кораба,\" каза началникът на полицията Тор Андре Франк. \r\nПо-късно през нощта екипажът успя да рестартира три от четирите двигателя. \r\nКорабът се движи бавно на две-три възела на разстояние от опасния скалист бряг, очаква се  влекач, който да го изтегли до пристанището на Молде, на около 500 километра северозападно от Осло. \r\nПет хеликоптера и спасителни кораби участват в спасителната операция. До момента са извозени до сушата 338 пътници от общо 1373 души на борда. \r\nПолицията съобщи, че 338 от 1 373 души на борда досега са били изнесени с хеликоптер, като всеки хеликоптер може да вземе 15-20 души на пътуване  Юлиян Марков", "date": "2019.03.24", "title": "AFP: Продължава евакуацията от бедстващия норвежки круизен кораб"}
{"url": "http://www.focus-news.net/news/2019/03/24/2638289/pazardzhik-dvizhenieto-po-avtomagistrala-trakiya-v-rayona-na-paten-vazel-pazardzhik-se-osashtestvyava-dvuposochno-v-edna-lenta-v-platnoto-za-sofiya-poradi-remont.html", "text": "Движението в участъка от 88 до 89 км на автомагистрала (АМ) „Тракия“, в района на пътен възел (ПВ) „Пазарджик“, се осъществява двупосочно в една лента в платното посока София поради ремонтни дейности на платното посока Бургас. Това съобщи за  Радио „Фокус“ – Пазарджик  дежурният в Областно пътно управление – Пазарджик. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Предвидено е двупосочно преминаване, като се обособяват една лента за движение в посока Бургас и две ленти за движение в посока София от 88 до 89 км за периода от 17.00 часа всяка събота до 10.00 часа всеки понеделник, до 31 май 2019 г. Могат да се използват алтернативни маршрути. Първи вариант: ПВ „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ „Тракия“. Втори вариант: пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на АМ „Тракия“. Трети вариант: пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ „Тракия“. Движението от 77 до 78 км в посока Бургас се ограничава по активна и аварийна лента поради ремонтни дейности на моста над река Тополница при 77 км. Движението се осъществява в изпреварващата лента. Организацията на движение е сигнализирана с пътни знаци. \r\nВаня НИКОЛОВА", "date": "2019.03.24", "title": "Пазарджик: Движението по автомагистрала „Тракия“ в района на пътен възел „Пазарджик“ се осъществява двупосочно в една лента в платното за София  поради ремонт"}
{"url": "http://www.focus-news.net/news/2019/03/24/2638290/bisera-borisova-psiholog-proletnata-umora-se-proyavyava-po-silno-pri-mladite-zashtoto-te-sa-po-emotsionalni-i-psihicheski-po-uyazvimi.html", "text": "Пролетната умора се проявява по-силно при младите, защото те са по-емоционални и психически по-уязвими. Това каза в интервю за  Агенция „Фокус“  психологът Бисера Борисова относно проявата на пролетна умора. Тя обясни, че от състояние на пролетна умора по-често страдат жените, защото са по-емоционални. „Това се случва по-често при тях. Но, при мъжете също се проявява пролетната умора. Оплакват се, но някак си те по-бързо го преодоляват. При жените процесът е по-дълъг“, отбеляза психологът.  Бисера Борисова уточни, че пролетната умора по-често се проявява при младите хора, въпреки че тяхната имунна система е по-стабилна. „Организмите им са по-силни на физическо ниво, но на психическо са по-уязвими, защото те все още нямат необходимия житейски опит. Те все още се учат да живеят по начин, който да бъде добър за тях и изпадат в такива състояния. Още повече, че те са по-емоционални“, коментира специалистът. „В много отношения изпитват по-голяма травма от това, което се случва в живота, отколкото един човек, който е с по-голям житейски опит. Затова при младите е малко по-често изразено и в по-силна форма“, изтъкна тя. „Но, при възрастните хора също се проявява. Аз имам пациенти, които са на възраст 60 плюс и те също изпадат в такива състояния, въпреки че би трябвало вече да са се научили как да се справят, но това се случва. Просто няма как да го отминем. Важното е да имаме адекватна реакция“, допълни Бисера Борисова. Според нея, за да премине безпроблемно това състояние, още при проява на първите симптоми трябва да се говори със специалист. „В това няма нищо срамно, което да притеснява хората. Просто трябва да се направи консултация и да продължат напред живота си“, поясни тя. По думите ѝ пролетната умора е нормално за организма ни състояние и проявата ѝ няма повод за притеснения. „Това, което е нужно, е да бъдем отговорни към себе си, навреме да реагираме, ако имаме проблем. Повече плодове, повече зеленчуци, повече термично необработена храна, която да зареди тялото с енергия. Така нещата ще се оправят по най-безболезнения за нас начин. Иначе за два-три дни ще преминем през това“, допълни  още психологът.  \r\nДаяна ДЮЛГЕРОВА Пълния текст на интервюто четете в „Мнение”", "date": "2019.03.24", "title": "Бисера Борисова, психолог: Пролетната умора се проявява по-силно при младите, защото те са по-емоционални и психически по-уязвими"}
{"url": "http://www.focus-news.net/news/2019/03/24/2638291/sofiyska-voda-vremenno-shte-prekasne-vodosnabdyavaneto-v-chast-ot-grad-novi-iskar-na-25-mart.html", "text": "„Софийска вода” временно ще прекъсне водоснабдяването в част от град Нови Искър на 25 март 2019 г. (понеделник), съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Мальовица“ в град Нови Искър се налага спиране на водоподаването от 09.00  до 18.00 часа на клиентите на „Софийска вода”, живеещи следните райони: \r\n- по ул. „Мальовица“, от ул. „Искърско дефиле“ до ул. „Кестен“; \r\n- по ул. „Тодорини кукли“, от ул. „Мальовица“ до ул. „Теменуга“; \r\n- по ул. „Теменуга“, от ул. „Тодорини кукли“ до ул. „Мальовица“; \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Тодорини кукли“, ъгъла с ул. „Мальовица“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.03.24", "title": "„Софийска вода” временно ще прекъсне водоснабдяването в част от град Нови Искър на 25 март"}
{"url": "http://www.focus-news.net/news/2019/03/24/2638292/nimh-vodnoto-kolichestvo-na-reka-eleshnitsa-pri-selo-vaksevo-e-okolo-praga-za-visoki-vodi.html", "text": "Днес и през следващите дни речните нива на реките в Западнобеломорският басейн ще останат без съществени изменения, сочи справка на сайта на  Националния институт по метеорология и хидрология  (НИМХ). В резултат на валежи на 26 март са възможни краткотрайни повишения на нивата на реките от водосбора на река Места. Водните количества на реките в басейна ще бъдат под праговете за внимание. Към момента те са около и под праговете за средни води, само водното количество на река Елешница при село Ваксево, община Невестино, е около прага за високи води.", "date": "2019.03.24", "title": "НИМХ: Водното количество на река Елешница при село Ваксево е около прага за високи води"}
{"url": "http://www.focus-news.net/news/2019/03/24/2638269/ria-novosti-nikolas-maduro-obvini-huan-guaydo-che-podgotvya-negovoto-ubiystvo.html", "text": "Президентът на Венецуела Николас Мадуро обвини Съединените щати и лидера на опозицията Хуан Гуайдо, който се провъзгласи за президент, в подготовката на план за убийството му, предава  РИА Новости . \r\n\"Американският империализъм иска да ме убие. Току-що разкрихме план, който „дяволската марионетка“ ръководи лично, за да ме убие. Имаме доказателства, но те не могат и не могат да се справят с нас, защото нашият Бог ни защитава!\" – заяви Мадуро пред  местната телевизия, разговаряйки с поддръжници. \r\nВ хода на речта си той нарича няколко пъти Гуайдо „дяволска марионетка“.  Юлиян Марков", "date": "2019.03.24", "title": "РИА Новости: Николас Мадуро обвини Хуан Гуайдо, че подготвя неговото убийство"}
{"url": "http://www.focus-news.net/news/2019/03/24/2638281/mkd-makedoniya-balgarskiyat-ministar-na-pravosadieto-podade-ostavka.html", "text": "Българският министър на правосъдието Цецка Цачева подаде оставка, след като медиите съобщиха, че тя и трима други високопоставени представители на ГЕРБ са закупили луксозни апартаменти под пазарната цена, пише македонското електронно издание  “МКД“ . \r\nЦачева заяви, че не е направила нищо лошо и е поискала от Комисията за борба с корупцията да разследва придобиването на луксозния апартамент в София миналата година. \r\nПремиерът Бойко Борисов прие оставката й след среща с нея в събота сутрин. „Те са обсъдили закупуването на имот, свързан с нея. Министър Цачева подаде оставката си на министър-председателя и заяви, че не иска да влияе върху работата на правителството \", се казва в изявление на правителството. \r\nКомисията за борба с корупцията започна разследването за закупуване на апартаменти от същата строителна компания в петък. \r\nЗаместник-министърът на спорта Ваня Колева също подаде оставка, а председателят на парламентарната група на ГЕРБ Цветан Цветанов твърди, че няма нищо спорно в покупката. \r\nСкандалът избухна тази седмица, след като българските медии и неправителствените организации за борба с корупцията обявиха резултатите от разследването на закупуването на апартаменти.  \r\nСкандалът предизвика гражданско недоволство в България, която е най-бедната страна на ЕС, а Борисов заяви, че всеки, който наруши закона, ще трябва да си понесе  последствията, пише изданието. \r\nАферата дойде в момент, когато политическите партии се подготвят за европейските избори през май. Проучванията показват, че ГЕРБ има малко предимство пред социалистите, завършва „МКД“.  Юлиян Марков", "date": "2019.03.24", "title": "„МКД“ (Македония): Българският министър на правосъдието подаде оставка"}
{"url": "http://www.focus-news.net/news/2019/03/24/2638294/chez-razpredelenie-startira-poreditsa-ot-merki-za-zashtita-na-shtarkelite.html", "text": "ЧЕЗ Разпределение България и  Българско дружество за защита на птиците (БДЗП) стартират поредица от мерки за опазване на белия щъркел по проект „Живот за птиците“. Кампанията започва с идването на пролетта и завръщане на птиците в страната. Това съобщиха от пресцентъра на  ЧЕЗ . \r\nДейностите по проекта предвиждат за целия му период ЧЕЗ Разпределение България да монтира 900 платформи за повдигане на щъркелови гнезда, което ще намали инцидентите и ще минимизира заплахата за живота на щъркелите в резултат на досега с елементи от мрежата. Платформите ще спомогнат за опазване на околната среда чрез предотвратяване на пожари и ще съкратят броя на прекъсванията на електрозахранването, предизвикани от контакта на птиците с мрежата. \r\nКато част от мерките за защита на щъркелите, в началото на март, в рамките на проекта, беше монтирана камера в едно от щъркеловите гнезда в село Драгушиново, община Самоков. С нейна помощ отблизо ще бъде наблюдаван животът на щъркеловото семейство. Това е един от подходите за обстойно проучване на ежедневните навици на птиците. Проучването ще помогне за набелязване на конкретни мерки и стъпки, които биха били полезни за птиците, и на по-късен етап  приложени от двете дружества. На живо може да гледате щъркеловата двойка от село Драгушиново  . \r\n„Белият щъркел е една от най-обичаните птици в страната. Завръщането му по родните земи съвпада с настъпването на пролетта. Да опазим този важен и емоционален за хората символ е една от основните мисии на проекта „Живот за птиците“ и ние влагаме много усилия в нейното реализиране“, каза Мария Георгиева, ръководител сектор „Екология и пожарна безопасност“ в ЧЕЗ Разпределение България. \r\nКато част от кампанията, в края на март тази година, ЧЕЗ Разпределение и БДЗП ще обявят старта на конкурс за проект на рисунка на тема „Електрическите стълбове – дом на дивите птици“.  Отличените художници и артисти ще получат възможност да претворят своите проекти върху разпределителни касети по главните улици на няколко града в страната.  \r\nПроектът „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България”, LIFE16 NAT/BG/000612 или „Живот за птиците“ е с бюджет 2,65 млн. евро.  ЧЕЗ Разпределение инвестира в него над 800 хил. евро , както и човешки ресурс и усилия за неговото изпълнение. Финансиране от 1.85 млн. евро е осигурено от Европейската комисия по програма Life на Европейския съюз. Дейностите по намаляване на конфликта диви птици-електропроводи, изпълнявани в партньорство с БДПЗ, ще продължат до края на 2022 г.", "date": "2019.03.24", "title": "ЧЕЗ Разпределение стартира поредица от мерки за защита на щъркелите"}
{"url": "http://www.focus-news.net/news/2019/03/24/2638280/ministarat-v-ostavka-tsetska-tsacheva-tragvam-si-s-useshtane-za-svarshena-rabota-v-ministerstvoto-a-predi-tova-i-v-parlamenta.html", "text": "Тръгвам си с усещане за свършена работа в министерството, а преди това и в парламента. Това каза министърът на правосъдието в оставка Цецка Цачева в предаването „Денят започва с Георги Любенов“ по  БНТ.  \r\n„Никой не е казал, че съм извършила закононарушение, че съм злоупотребявала с обществени поръчки. Съвестта ми е чиста“, допълни Цачева. По думите ѝ ситуацията е неприятна в чисто човешки план. „Нека да изчакаме да се развият събитията, да излязат резултатите от проверките. Аз съм човек с професия. Никой не може да ми отнеме онова, което знам и мога, така че животът продължава“, допълни още тя.  \r\nЦачева заяви, че е направила всичко възможно, за да облекчи партията, премиера, лидера на ГЕРБ, правителството за предстоящите избори. „Давам си сметка, че ситуацията се развива и в предизборна кампания, каквито неща обикновено се случват. Ще направя всичко възможно по никакъв начин те да не се отразят на кампанията на ГЕРБ и нейната победа“, допълни министърът в оставка.   \r\nНа въпрос дали ще остане в политиката, Цецка Цачева отговори: „Днес съм министър в оставка. Утрешният ден ще бъда министър в оставка в отпуска, какво ще се случи в сряда, четвъртък, след гласуването на оставката ми, е въпрос, чието решение ще взема аз, заедно с моето семейство“. Министърът в оставка категорично заяви, че няма никакви взаимовръзки с фирмата „Артекс“ и призова да се оставят компетентните органи да си свършат работата. „Отговарям само за себе си. Имам само този апартамент“, коментира тя и посочи, че по декларации може да се проследи, че цялото ѝ имущество, с което е влязла във властта, е заменено за този апартамент. Цачева обърна внимание, че имуществото ѝ не е придобивано от приватизационни сделки.  „За тези десет години имам някакви спестявания. Всичко това го има в декларациите, нека се проследи“, заяви още Цачева.  \r\nПо повод имота на Цветан Цветанов, министърът в оставка призова да не я вкарват в схеми и разсъждения по тази тема.  \r\n„Аз съм тук пред вас в лично качество, коментирам лично поетите от мен действия и стъпки. Чакам резултата от проверките, като считам за коректно до момента, в който се гласуват оставките да бъда в отпуск. Заради това съм поискала да ми бъде разрешен този отпуск“, допълни още Цачева.   \r\nВъв връзка с твърденията за лобистко законодателство в интерес на фирмата, министърът посочи, че това също трябва да бъде установено. „Не отива аз да коментирам има ли лобизъм или няма. Това не може да бъде само спуснато в публичното пространство, това трябва да бъде доказано“, обясни Цачева.", "date": "2019.03.24", "title": "Министърът в оставка Цецка Цачева: Тръгвам си с усещане за свършена работа в министерството, а преди това и в парламента"}
{"url": "http://www.focus-news.net/news/2019/03/24/2638295/sport-tervel-pulev-pobedi-sapernika-si-mich-uilyams-sas-sadiysko-reshenie.html", "text": "Тервел Пулев победи съперника си Мич Уилямс със съдийско решение. Това беше 13 мач в кариерата на българина и негова 13-та победа.  Макар и да не успя да нокаутира противника си, той победи категорично според съдиите с 59:54, 57:56 и 58:55. Това бе първи двубой за българския боксьор с новия му треньор Кени Адамс. След победата си той продължава изкачването си в йерархията в полутежка категория.", "date": "2019.03.24", "title": "Спорт: Тервел Пулев победи съперника си Мич Уилямс със съдийско решение"}
{"url": "http://www.focus-news.net/news/2019/03/24/2638297/tass-populyarnostta-na-emanyuel-makron-se-e-povishila-do-29-protsenta.html", "text": "Рейтингът на популярността на френския президент Еманюел Макрон се е увеличил през месеца с един процент и е 29%. Това се доказва от проучване, публикувано в неделя от седмичния вестник Le Journal du Dimanche и проведено по негова поръчка от Ifop (IFOP), предава  TACC . \r\nКакто показа обработката на събраните данни, 69% от французите не са доволни от президента на своята страна. Този показател обаче намалява с 2 процентни пункта. В същото време експерти от IFOP посочват, че третото им проучване вече показва постепенно подобрение на рейтинга на Макрон. По-рано, от май 2018 г., този показател, напротив, непрекъснато намаляваше и през декември е бил около 23% по време на най-мощните демонстрации на „жълтите жилетки“в страната. \r\nСегашното подобрение в ситуацията е свързано единствено с увеличената подкрепа на Макрон сред поддръжниците на собствената му партия „Република, напред“ (с 88%), както и френските гласоподаватели, подкрепящи политическите му съюзници – Демократическото движение (60%) и Съюзът на демократите и Независимата центристка партия, и при двете партии се наблюдава най-голям ръст в подкрепата за президента - с 15 пункта от 33% до 48%. \r\nПроучването също така показа, че популярността на френския премиер Едуард Филип също постепенно нараства. През месеца тя се е увеличила с 2% от 33%. Проучването е проведено по интернет и по телефона от 15 март до 23 март с помощта на квотен метод, базиран на представителна извадка от 1929 души от възрастовата група на възраст от 18 години. Степента на възможна грешка е в диапазона 1-2,2%.  Юлиян Марков", "date": "2019.03.24", "title": "ТАСС: Популярността на Еманюел Макрон се е повишила до 29 процента"}
{"url": "http://www.focus-news.net/news/2019/03/24/2638298/veliko-tarnovo-kashta-e-goryala-v-gorna-oryahovitsa-nyama-danni-za-postradali.html", "text": "Къща е горяла в Горна Оряховица. Сигнал за инцидента е подаден малко преди 15.00 часа вчера, съобщиха за  Радио „Фокус“ – Велико Търново  от Регионална дирекция „Пожарна безопасност“ и защита на населението – Велико Търново. Причината за инцидента е небрежност при боравене с открит огън. Унищожена е част от покривната конструкция, а самата сграда е спасена. Няма данни за пострадали граждани. Имотът се намира на улица „Мургаш“. Огънят е потушен от екип на пожарната служба в града. \r\nЗа изминалото денонощие на тел. 112 са постъпили и шест сигнала за запалени сухи треви – в землищата на Павликени и селата Бутово и Горна Студена. Пожари са регистрирани и в Елена и селата Стамболово и Сушица. \r\nЛуиза ТРАНЧЕВА", "date": "2019.03.24", "title": "Велико Търново: Къща е горяла в Горна Оряховица, няма данни за пострадали"}
{"url": "http://www.focus-news.net/news/2019/03/24/2638299/greta-gancheva-mon-startirahme-proekt-podkrepa-za-uspeh-v-koyto-shte-badat-vklyucheni-120-hil-detsa-v-risk-ot-otpadane-ot-obrazovatelnata-sistema.html", "text": "Стартирахме проект „Подкрепа за успех“, в който ще бъдат включени 120 хил. деца от 1 500 училища, които са в риск от отпадане от образователната система. Това каза в интервю за  Агенция „Фокус“  директорът на Дирекция „Приобщаващо образование“ към Министерството на образованието и науката и ръководител на проекта Грета Ганчева. „Целта на проекта „Подкрепа за успех“ е да адресира проблемите на децата, които срещат трудности в ученето и имат пропуски при усвояването на учебното съдържание. Децата, които са в риск от отпадане от образователната система. Идеята е да се работи допълнително с тях, чрез допълнителни обучения по учебните предмети, за да се преодолеят пропуските, които имат в ученето и в усвояването на знанията си в учебните предмети, за да могат да се включат по-успешно в учебния процес, а и в живота на училището и да бъдат активни участници в цялостната образователна система“, обясни тя.  \r\nПо думите ѝ проектът ще подпомогне да не се достигне до тяхното отпадане от училище. „Да бъдат подкрепени с различни мерки, включително чрез работа с родителите, чрез занимания по интереси, като една част от дейностите“, коментира Ганчева. „В проекта ще бъдат включени не по-малко от 1 500 училища. Това е минимумът, с който ще участват, и не по-малко от 120 хил. ученици, които са в риск от отпадане от различни социални групи“, допълни тя.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.03.24", "title": "Грета Ганчева, МОН: Стартирахме проект „Подкрепа за успех“, в който ще бъдат включени 120 хил. деца в риск от отпадане от образователната система"}
{"url": "http://www.focus-news.net/news/2019/03/24/2638300/bbc-spaseni-sa-vsichki-patnitsi-ot-norvezhkiya-korab-11-dushi-sa-raneni.html", "text": "Всички 1300 души на кораба, чийто двигатели отказаха вчера, недалеч от западния бряг на Норвегия, бяха спасени, заявиха официални лица в Норвегия, цитирани от  BBC , като 11 души са ранени. \r\nНа кораба Viking Sky повечето от пътниците са британци и американци. Един от хората, които бяха евакуирани от хеликоптер, разказа на местните медии за спасителната операция. \r\n„Хранехме се, когато корабът започна да се тресе. Прозорците се счупиха и водата започна да влиза в салона. Беше хаос. Що се отнася до евакуацията с хеликоптера, по-добре да забравя. Не беше забавно“ - каза той. \r\nСпасителната операция включваше няколко спасителни кораба и продължи през цялата нощ, а един от корабите имаше проблеми с двигателя и двата хеликоптера бяха използвани, за да спасят екипажа и този кораб. \r\nНорвежкият метеорологичен институт заяви, че метеорологичните условия в района са неблагоприятни, а вълните достигат височина до 10 метра.  Юлиян Марков", "date": "2019.03.24", "title": "BBC: Спасени са всички пътници от норвежкия кораб, 11 души са ранени"}
{"url": "http://www.focus-news.net/news/2019/03/24/2638285/ministarat-v-ostavka-tsetska-tsacheva-otgovornost-na-ministar-predsedatelya-e-da-reshi-koy-da-zaeme-myastoto-mi-ako-poiska-ideya-ili-savet-shte-mu-dam.html", "text": "Отговорност на министър-председателя е да реши кой да заеме мястото ми - ако поиска идея или съвет, ще му дам. Това каза министърът на правосъдието в оставка Цецка Цачева в „Денят започва с Георги Любенов“ по  БНТ . По думите ѝ изборът на нов министър на правосъдието е политически разговор. На въпрос дали ще има следващи оставки, Цачева посочи, че не са към нея тези въпроси.  \r\nВъв връзка със свършеното в Министерство на правосъдието по отношение на условията в местата за лишаване от свобода, министърът посочи: „Много неща се свършиха през това време. На първо място и мисиите, които идват от Комитета против изтезанията по линия на Съвета на Европа отчитат напредъка в тази система, изпълнението на минималните критерии с оглед настаняването на лишените от свобода, други условия, на които трябва да отговарят. Разбира се, има и какво още много да се прави. Някаква случайност, но в рамките на петъчния ден, подписах за обнародване в „Държавен вестник“ новите инструкции и правила за конвойната дейност“.  \r\n„По линия на Българското председателство, което премина изключително успешно Министерство на правосъдието и приоритетите, които бяхме поставили, получиха много висока оценка от страна на ЕК и на останалите държави – членки. Онези теми, които обявихме като приоритет са важни не само за България, те са важни и за целия съюз, като например службата на европейския прокурор. България беше една от държавите, които при условие на засилено сътрудничество, от 2013 г. е настоявала, работила, за да се изгради тя и да се знае какво се случва със средствата, данъците на европейските граждани, по линия на еврофондовете, които след това се разходват в отделните държави“, допълни още министърът в оставка.", "date": "2019.03.24", "title": "Министърът в оставка Цецка Цачева: Отговорност на министър-председателя е да реши кой да заеме мястото ми - ако поиска идея или съвет, ще му дам"}
{"url": "http://www.focus-news.net/news/2019/03/24/2638293/vmro-dpmne-zaevizmat-donese-dva-veka-prisadi-na-hora-koito-ne-sa-napravili-nishto-losho.html", "text": "Невинни граждани са станали жертви на политическо преследване само защото не са съгласни с политиката на Зоран Заев, казва ВМРО-ДПМНЕ, като коментира присъдите за 27 април, като общата присъда за 16 души е 211 години, цитира думите на партията македонската агенция  “Макфакс“ . \r\nЗаевизмът завладя институциите и донесе двувековно наказание за хората, които не са направили нищо лошо и чийто единствен грях е, че се противопоставиха на Заев, докато хората, които се биха за „Ислямска държава“ и убиха стотици, са получили само 6 години затвор. Неправдите, лъжите и унижението на СДСМ и Заев се докоснаха до всеки гражданин,” казва ВМРО-ДПМНЕ в изявление. \r\nОсвен това опозицията коментира, че въпреки обещанията, няма по-висок стандарт, по-добър бизнес климат, по-високи заплати и пенсии, а в здравеопазването има епидемии, хората умират и се провеждат незаконни търгове. \r\nВМРО-ДПМНЕ добавя, че младите хора бягат, а несправедливостта, престъпността и бедността се превръщат в ежедневие.  Юлиян Марков", "date": "2019.03.24", "title": "ВМРО-ДПМНЕ: Заевизмът донесе два века присъди на хора, които не са направили нищо лошо"}
{"url": "http://www.focus-news.net/news/2019/03/24/2638301/elena-yoncheva-bsp-nastoyavame-obshtestvenata-porachka-za-izgrazhdane-na-ploshtadki-za-bezhanski-tsentrove-v-lyubimets-elhovo-i-malko-tarnovo-da-bade-otmenena.html", "text": "Настояваме обществената поръчка за изграждане на площадки за бежански центрове в Любимец, Елхово и Малко Търново да бъде отменена и питаме дали се крие информация за връщане на мигранти от Западна Европа. Това каза говорителят на ПГ на „БСП за България“ и водач на листата на левицата за евроизборите Елена Йончева по време на пресконференция в централата на партията, предаде репортер на  Агенция „Фокус“.   \r\n„Както знаете обявена е обществена поръчка за изграждане на площадки и разполагане на контейнери, площадка за бежански центрове в Любимец, Елхово и Малко Търново“, каза още Елена Йончева. Тя посочи, че в Любимец се подготвят такива площадки, които да приемат 1632 бежанци. \"Всичко това се случва на фона на обезлюдяването на Странджа. Левицата е против изграждането на подобни центрове. Крие ли се информация от българската общественост за връщане на мигранти от Западна Европа, предимно от Германия. Настояваме тази обществена поръчка да бъде отменена\", каза още Йончева.  \r\nДеница КИТАНОВА", "date": "2019.03.24", "title": "Елена Йончева, БСП: Настояваме обществената поръчка за изграждане на площадки за бежански центрове в Любимец, Елхово и Малко Търново да бъде отменена"}
{"url": "http://www.focus-news.net/news/2019/03/24/2638307/sport-balgarskiyat-natsionalen-otbor-zaminava-za-kosovo-dnes.html", "text": "Футбол: Българският национален отбор ще отпътуват днес, 24 март, в 14:35 часа, с директен полет за Прищина от Летище \"София\". В 19:00 часа местно време (20:00 часа българско време) селекционерът Хубчев и един от футболистите ще присъстват на традиционната пресконференция. Официалната тренировка на нашите на терена на стадион \"Фадил Вокри\" ще се проведе от 19.30 часа местно време (20:30 часа българско време). \r\nНационалите играят с Косово втората си квалификационна среща за Европейско първенство на 25 март в 21:45 часа българско време. Припомняме, че на 22 март нашите завършиха наравно 1:1 с отбора на Черна Гора.", "date": "2019.03.24", "title": "Спорт: Българският национален отбор заминава за Косово днес"}
{"url": "http://www.focus-news.net/news/2019/03/24/2638302/d-r-stela-dencheva-sbalpfz-veliko-tarnovo-globalniyat-fond-za-borba-s-tuberkuloza-i-spin-izteglya-deynostta-si-ot-balgariya-tay-kato-zabolevaemostta-ot-tuberkuloza-u-nas-e-mnogo-niska.html", "text": "Глобалният фонд за борба с туберкулоза и СПИН изтегля дейността си от България, тъй като нивата на заболеваемост от туберкулоза у нас са много ниски. Това каза за  Радио „Фокус“ – Велико Търново  д-р Стела Денчева, директор на Специализираната болница за активно лечение на пневмо-фтизиатрични заболявания (СБАЛПФЗ) във Велико Търново, по повод Световния ден за борба с туберкулозата. Тя уточни, че в последните години се отчита положителна тенденция за намаляване на заболеваемостта от туберкулоза, като Европа и Северна Америка са континентите, където тя се среща най-рядко.  \r\n„За нашия континент туберкулозата не е бич за обществата, нито предизвикателство за медицинските специалисти. В същото време преди години Световната здравна организация създава Глобален фонд за борба с туберкулоза и СПИН и благодарение на всички тези постижения, този фонд изтегля дейността си за профилактика на туберкулоза от Европа и България“, обясни специалистът. Тя уточни, че това означава, че дейностите по профилактика на туберкулозата вече са доказано ефективни и, че ние се нареждаме сред държавите, които са постигнали много сериозен контрол върху туберкулозното заболяване.  \r\n„У нас честотата е изключително ниска. Поради което, туберкулозата вече няма да бъде обзорирана от Глобалния фонд, тя ще бъде грижа само на нашето българско общество“, допълни д-р Денчева. В страната се изпълнява Национална програма за превенция и контрол на туберкулозата, създадена от Министерство на здравеопазването. Целта й е до 2020 година туберкулозата в България да бъде сведена до много ниски, незначителни нива. \r\nЛуиза ТРАНЧЕВА", "date": "2019.03.24", "title": "Д-р Стела Денчева, СБАЛПФЗ – Велико Търново: Глобалният фонд за борба с туберкулоза и СПИН изтегля дейността си от България, тъй като заболеваемостта от туберкулоза у нас е много ниска"}
{"url": "http://www.focus-news.net/news/2019/03/24/2638304/inzh-kostadin-varev-kmet-na-belovo-prodalzhavat-remontnite-deynosti-v-detska-gradina-shturche-v-grada.html", "text": "Продължават ремонтните дейности в детска градина „Щурче“ в град Белово по проекта „Ремонт, реконструкция, закупуване на оборудване и обзавеждане на образователна инфраструктура на територията на община Белово – ДГ Щурче“. Това съобщи за  Радио „Фокус“ – Пазарджик  кметът на Община Белово инж. Костадин Варев.  \r\n„Това е най-голямото ни детско заведение, което ще получи ново оборудване, както за спалните, така и за занималните. Същият проект предвижда цялостно подмяна на кухненското оборудване“, обясни Варев. Той уточни, че децата в „Щурче“ са 150. „Функционират 7 възрастови групи от 2 до 6 години. В основната сграда те са 5 и две филиални смесени възрастови групи в селата Мененкьово и Момина Клисура“, допълни Варев. \r\nВаня НИКОЛОВА", "date": "2019.03.24", "title": "Инж. Костадин Варев, кмет на Белово: Продължават ремонтните дейности в Детска градина „Щурче“ в града"}
{"url": "http://www.focus-news.net/news/2019/03/24/2638296/vitsepremierat-tomislav-donchev-skandalat-s-apartamentite-ima-potentsial-da-nanese-shteti.html", "text": "Скандалът с апартаментите има потенциал да нанесе щети, особено в предизборна ситуация. Би могло да предизвика и по-неприятен политически резонанс. Това каза в предаването \"Неделя 150\" по  БНР  вицепремиерът Томислав Дончев. Според него скандалът не се е развил докрай и е редно г-н Цветанов да даде повече информация. \"Включително по отношение на последния укор - отношения с фирмата, проверявана ли е, защо е проверявана, връзка или липса на връзка между едното и другото. Според мен тук основният говорител по темата е редно да бъде той“, посочи той. \r\nВицепремиерът подчерта, че всеки подобен скандал носи негативи, което ерозира доверието. Според него трябва изключително ясен и адекватен сигнал, който да позволи то да бъде възстановено. \"По отношение на всички укори, основателни или не, свързани с имотното състояние и работата на Цачева, оставката е повече от достатъчен сигнал\", допълни Дончев. \r\nПо думите му решението на Цецка Цачева е лично решение, жест. \"Ако не ставаше дума за дама, щях да кажа, че е мъжка постъпка. Подобни знаци в политиката липсват, те се случват рядко, а при нас е по-скоро норма“, коментира той. По думите му обаче това няма да спре проверките, които предстоят във връзка със скандала около придобитите на ниски цени апартаменти от висши политици. \r\nДончев отбеляза, че Цачева е важна за партията. „Въпреки ценността, въпреки заслугите, въпреки всичко, с което е допринесла, ситуацията предполага да вземе такова решение“, коментира вицепремиерът. Според него оставките, без да са нещо, което може да бъде подценено, са един от инструментите за управление – дали като лично волеизявление, акт или като политически инструмент, за да се възстановява доверието. \"В политиката, освен персоналните качества, експертизата, програмите, това, което свързва въпросния представител с гражданите, е тази тънка нишка на доверието. Ако тя се скъса, всичко останало няма значение“, коментира Дончев. Той определи скандала като проблем и отбеляза, че българинът е много чувствителен към имотното състояние и към поведението на политиците. Дончев изрази предположение, че всичко е законно, но не пожела да коментира какво ще е евентуалното поведение на Цветан Цветанов. По думите му пред управляващите стоят много проблеми и предизвикателства за решаване. „Цветан Цветанов има основна водеща роля в организацията на партийния живот. Той има и талант, и информация, и огромен опит, и огромно влияние. До голяма степен той е основният организатор и на партийния живот, и на изборния процес“, каза той. \r\nДончев декларира, че не е придобивал, като свои колеги, апартамент в луксозна сграда. „И антикорупционният фонд, и „Свободна Европа“ имат ясен източник на финансиране. Това не би следвало да влияе на функционирането на фонда и на редакционната политика на „Свободна Европа“. Това предполагам, че си е тяхна инициатива. Изкушаващо е да се търсят други връзки, но ми се иска да вярвам, че това е продукт на работата на професионалните интереси на хората, които работят на тези места“, допълни той относно източникът на информацията за апартаментите. Вицепремиерът каза, че предстоящите европейски избори са важни за ГЕРБ и ще са тест за политическата кондиция на партията и коалицията като цяло. \r\nСпоред него Брекзит ще има негативен ефект и за европейската икономика. По думите му преките ефекти върху българската икономика ще бъдат малки, но вторичният ефект вследствие на негативните измерения на твърд Брекзит върху европейската икономика ще бъдат усетени и в България. Дончев смята за напълно възможно компании от производството да предпочетат да се изместят в други държави-членки, включително и в България. \r\nЕкипът на Томислав Дончев работи по т.нар. план за икономическа трансформация. По думите му в него влизат важните неща, които трябва да бъдат направени през тази и следващата година. \"Ако искаме да бъдем по-богата държава, трябва да произвеждаме и продаваме скъпи неща\", посочи той. Според него обаче повишаване на разходите за труд в последните години ще ни изиграе лоша шега, защото част от производствата ще станат неконкурентоспособни. „Разсъждавайки за периода след 2021 г., правейки предварителни разчети, считам, че поне 4-5 млрд. лв. могат да бъдат отделени, инвестирайки в подобен приоритет. Парите не са всичко обаче. Категорично трябва да променим, подобрим потенциала на държавата да произвежда адекватни политики в тази сфера. В момента дори на ниво структури системата не е добра. Необходима е структурна промяна“, каза още Томислав Дончев.", "date": "2019.03.24", "title": "Вицепремиерът Томислав Дончев: Скандалът с апартаментите има потенциал да нанесе щети"}
{"url": "http://www.focus-news.net/news/2019/03/24/2638308/veliko-tarnovo-nad-10-000-zriteli-aplodiraha-shouto-na-tsarevets-i-kontserta-s-lazeri-parti-v-parka.html", "text": "Над 10 000 зрители аплодираха спектакъла на Царевец „Царевград Търнов – звук и светлина” на 22 март, както и провелия се следващата вечер (23 март) голям концерт с лазерно шоу „Парти в парка”. Двете събития бяха кулминация на програмата, посветена на празника на Велико Търново – 22 март. Това съобщиха от пресцентъра на  Общината .  \r\nПо традиция събитията в празничния ден завършиха на площад „Цар Асен I”, а вечерното шоу на Царевец бе съчетано с ефектна заря, обагрила нощното небе над крепостта. Повече от 9000 посетители – жители и гости на Велико Търново, се събраха на площада, за да наблюдават прочутата в цял свят аудио-визуална програма. \r\nСъботната вечер бе отредена за първия по рода си концерт с лазерно шоу „Парти в парка”. Пред повече от 1000 души публика, на сцената под звездите излязоха Атанас Пеев – каба гайда, BunyVerse & Stan wav (Петър Йорданов-Бъни и Станислав Спасов-Стенли), Виктория Георгиева /воклани поп и джаз изпълнения/, Калоян Паунов /акустична китара и вокал/, Джаз трио Румен Халачев – саксофон, Радослав Тодоров – клавишни и Ангел Ангелов /ударни/, Ивелина Романова и Мартин Лалев /акустични китари и вокали/ и рок бандите КОВУ и The Drivers.  \r\nКонцертът завърши с ефектно лазерно шоу и фойерверки, подготвени и реализирани от Анди Фокнър и Victoria Fireworks, част от екипа на популярния 3D мапинг спектакъл.", "date": "2019.03.24", "title": "Велико Търновo: Над 10 000 зрители аплодираха шоуто на Царевец и концерта с лазери „Парти в парка”"}
{"url": "http://www.focus-news.net/news/2019/03/24/2638312/lovech-evrodeputatat-andrey-kovachev-i-narodniyat-predstavitel-ivan-mihovski-pochetoha-zhertvite-na-kontslagera-slanchev-bryag.html", "text": "Евродепутатът Андрей Ковачев, народният представител Иван Миховски, областният управител Ваня Събчева, кметът на Ловеч Корнелия Маринова бяха сред десетките хора, които почетоха паметта на жертвите на концлагера „Слънчев бряг“. Това съобщиха от пресцентъра на  ПП ГЕРБ , Тази година се навършват 60 години от създаването му и 30 години от първото шествие. \r\nЛовчанският митрополит Гавриил отслужи панахида, а пред паметната плоча се поклониха хора от цялата страна и близки на избитите тук невинни. \r\n„Важно е да помним, да не забравяме това, което се е случвало тук, и най-важното – да не допускаме никога това да се повтаря, да предаваме на младите черната история на това място и на зверствата на комунизма“, бяха основните послания на поклонението.  \r\n„Следващата година на мястото на концлагера „Слънчев бряг“ се очаква да бъде издигнат параклис. Средства за изграждането му вече са осигурени от община Ловеч“, обяви кметът Маринова.  \r\nЦветя в памет на жертвите бяха поднесени от името на председателя на Народното събрание Цвета Караянчева, зам.-министъра на регионалното развитие и областен координатор на ГЕРБ-Ловеч Николай Нанков, евродепутатите от ЕНП, много институции и граждани.", "date": "2019.03.24", "title": "Ловеч: Евродепутатът Андрей Ковачев и народният представител Иван Миховски почетоха жертвите на концлагера „Слънчев бряг“"}
{"url": "http://www.focus-news.net/news/2019/03/24/2638310/iliana-benovska-g-n-borisov-shte-proanalizirate-koy-vi-servira-gurme-to-s-apartamentite-na-tsvetanov-i-tsacheva-i-da-go-zakovete.html", "text": "Г-н Борисов, ще проанализирате кой Ви сервира „гурме“-то с апартаментите на Цветанов и Цачева? И да го заковете? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на  предаването . \r\nПерфидна е вече борбата за „златното ключе“  на властта. Всеки от окопитилите са преди 30 години и влезли в политиката протяга „потна“ ръчичка.  \r\nМотивът им е, който държи властта размахва диригентската „пръчка“ по „чичо Денчо“-вски – партийният „лакомник“ на Михалаки Георгиев  /за по-младите или по-неуките справка: разказа „Меракът на чичо Денчо“ , за да разберат защо е толкова „кървава“ битката за власт. \r\nЯвно, сме в окопна война преди избори. Някои „умници“ са подготвили с фини детайли капана „Апартаменти от Артекс“, замаскирали са го с клони и са чакали търпеливо „тържествения марш“ на ГЕРБ към победа в евроизборите да се сгромоляса в тази „гурме“ - яма.  \r\nНали, знаете какво е „гурме“? Това е: прилагателно, което описва изисканите ястия, в чието приготовление и начин на поднасяне са вложени специални съставки, особено старание и творчество… \r\nКои са „специалните съставки“ в гурмето „Апартаменти“? Това са най-висши функционери на ГЕРБ. Как е приложено „особеното старание и творчество“ към тях? Умни „мастер-шефове“ са „подушили“, че от „специалните съставки“ Борисов ще го боли. В какво е „изискания начин на поднасянето им“? Търпеливо е изчакан баш момента – тръшнаха двете Ц-та  на „бялата покривка“ на „масата на успехите“ на Бойко Борисов, като най-дълго управлявалия министър-председател в най-новата ни история. \r\nЧестно казана, сигурно, Ви е яко неприятно, меко казано, г-н Борисов. Сигурно, дори, сте бесен. Бесен сте си сам на себе си. Защото, както гласи известната мисъл: „Успехът е общ, провалът е твой“. Или казано по-разбираемо - „гурме“ са сготвени и поднесени не двете Ц-та. Опитват се „гурме“  да сготвят личните Ваши 10 години в политиката. И на „пусия“ са Корнелия Нинова, Румен Радев и знайни, и незнайни лакомници за „златното ключе“ към властта, и потриват ръчички да развеят победната кърпа, и да извият хорото на изборната победа около Вас. \r\nТа. Най-важното днес, г-н Борисов, е да проанализирате кой Ви сервира „гурме“-то с апартаментите на Цветанов и Цачева?  И да го заковете. \r\nАз съм Беновска. И питам.", "date": "2019.03.24", "title": "Илиана Беновска: Г-н Борисов, ще проанализирате кой Ви сервира „гурме“-то с апартаментите на Цветанов и Цачева, и да го заковете"}
{"url": "http://www.focus-news.net/news/2019/03/24/2638311/afp-izraelskata-aviatsiya-obstrelva-pozitsii-na-hamas-v-ivitsata-gaza.html", "text": "Израелски самолети обстрелваха позиции на „Хамас“ в Ивицата Газа в неделя, след като  палестинците хвърлиха взривни устройства през граничната ограда по време на протестите, предава  AFP . \r\nВ неделя Министерството на здравеопазването в Газа обяви за смъртта на палестински гражданин ранен при сблъсъци с израелски сили. \r\nПалестинците в Газа са хвърлили редица взривни устройства към граничната ограда с Израел, , съобщи израелската армия. \r\n„В отговор на многобройните взривни устройства, които бяха хвърлени и експлодираха по време на протестите в Газа близо до граничната ограда на Израел тази вечер, самолети на израелските обстрелваха два наблюдателни пункта на„ Хамас ”в южната част на Ивицата Газа“, се казва в изявление на военните. \r\nВ Газа не последваха непосредствени съобщения за жертви. Министерството на здравеопазването в Газа обаче обяви смъртта на 24-годишния Хабиб ал-Масри, ранен при сблъсъци с израелската армия, като не даде подробности за това кога е  бил ранен. \r\nВ петък двама палестинци бяха убити от израелски огън  в отделни сблъсъци по границата.  Юлиян Марков", "date": "2019.03.24", "title": "AFP: Израелската авиация обстрелва позиции на „Хамас“ в Ивицата Газа"}
{"url": "http://www.focus-news.net/news/2019/03/24/2638314/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“ - издание на  Радио „Фокус“ , всяка седмица ви представяме личности, борили се за освобождението, културното и духовното въздигане на този край. На 25 март 1917 година Никола Попов написва текста на марша „Бдинци, лъвове, титани“. Поводът са мартенските сражения през Първата световна война, в които участва Трети пехотен Бдински полк, на Червената стена и на кота 1248 на Македонския фронт. Когато говорим за марша „Бдинци, лъвове, титани“, не можем да не отбележим и това, което направи Красимир Узунов за издирването на точната дата на създаването на марша. Ще чуете интервюто, което направихме с него през 2017 година за бойните маршове на България. Историкът Христина Кирилова от Регионалния исторически музей във Видин ще ни представи историята за създаването на марша. Малко известен е фактът, че маршът „Бдинци, лъвове, титани“ има две музикални версии. Мария Новакова от Държавен архив –Видин ще ни разкаже за втората музикална версия, създадена от Руси Коджаманов – музикант, учител и радетел за запазването на българската музикална традиция. \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и допринасящи с делата си за неговия просперитет и развитието му. С кмета на Община Видин Огнян Ценков ще разговаряме за това на какъв етап са дейностите по проекта за обновяване на централната пешеходна зона във Видин, за двата големи проекта по оперативна програма „Региони в растеж“, за ремонтните дейности в Природо-математическата гимназия „Антим I“ и  СУ „Цар Симеон Велики“, както и за това как се промени Гребната база след ремонта, който бе направен там.  Предаването „Чудесата на Северозапада“ се излъчва всяка неделя, от 13.00 до 14.00 часа. Водещ е Анна Лозанова.", "date": "2019.03.24", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/03/24/2638309/katya-georgieva-bsp-yambol-shte-podkrepim-nedovolstvoto-na-grazhdanite-da-ne-se-realizira-porachkata-za-bezhanski-tsentar-v-elhovo-tya-e-skandalna.html", "text": "Ще подкрепим недоволството на гражданите да не се реализира поръчката за бежански център в Елхово, тя е скандална. Това каза Катя Георгиева, общински съветник и председател на БСП – Ямбол по време на пресконференция в централата на партията, предаде репортер на  Агенция „Фокус“ . Георгиева определи като скандална обществената поръчка за бежански центрове на територията на Елхово, Любимец и Малко Търново. Тя припомни, че прeз 2016 г. е имало подобни намерения на МВР. По думите ѝ хората в област Ямбол, на територията на която се намират пет общини, са реагирали изключително гневно. „В хората се породи много страх, в поредица от няколко месеца имаше спонтанни протести ежедневно, и в село Бояново, и в Лесово. Затваряха се пътища към КПП „Лесово“. Това бяха спонтанни протести на хора, които милеят за България и които се притесняват за нашия прекрасен край. Тогава министерството даде заден ход“, каза Георгиева и посочи, че сега нещата се правят тихомълком. „През миналата седмица разговаряхме с много граждани. Те са гневни, защото никой от местната власт не е разговарял с тях, никой не е обяснявал какво ще се случва на територията на Елхово. Отново се надига протестна вълна. За съжаление се появяват и доста радикални послания. Искам да заявя като председател на БСП – Ямбол, че не напук, а просто, за да подкрепим гражданите в тази искрена, загриженост за това, което се случва на територията на нашата област, ще бъдем с тях и ще подкрепим всички усилия една подобна стъпка да не се реализира“, посочи Георгиева. По думите ѝ това, че ПП ГЕРБ все още е управляваща, не означава, че  държи патента за това кое е най-правилното решение за България. Общинският съветник от БСП в Елхово Димитър Загоров  изтъкна, че хората са много притеснени. „Проведох доста срещи с тях през тези дни и тревогата им нараства с всеки изминал ден“, каза Загоров. Той определи като нелепи  обяснения от страна на управляващите, че са научили от интернет за това нещо. Загоров изтъкна, че кметът на Елхово обяснявал, че празникът на града е  приоритет, а не това да информира гражданите за тези центрове. „Това засилва тези страхове. През 2013 г. на територията на общината има изграден такъв център, който е празен и може да бъде използван с такава цел. Градът не мисли, че има място за втори такъв“, посочи Загоров.  \r\nДеница КИТАНОВА", "date": "2019.03.24", "title": "Катя Георгиева, БСП – Ямбол: Ще подкрепим недоволството на гражданите да не се реализира поръчката за бежански център в Елхово, тя е скандална"}
{"url": "http://www.focus-news.net/news/2019/03/24/2638315/sotsialniyat-antropolog-haralan-aleksandrov-pred-zheni-gerb-razgovorat-za-evropeyskite-tsennosti-e-razgovor-za-nashata-identichnost.html", "text": "Разговорът за европейските ценности е разговор за нашата идентичност и то във време на много динамични промени. Това каза социалният антрополог Харалан Александров в Добрич по време на регионална среща на Жени ГЕРБ от Добрич и Силистра, съобщиха от пресцентъра на  ПП ГЕРБ . Александров подчерта, че Европа е донор на ценности за целия свят. Европейските ценности са преминали през невероятни премеждия и изпитания и са успели да възтържествуват и да се адаптират не просто към новата ситуация, а да зададат посока на новия свят. \r\n„От средата на 19-и век идентичността на българската нация не е нищо друго, освен възприемане на най-доброто от европейските ценности. До един документите, на които се базира националната идентичност на нашата държава, са българска реплика на най-доброто, постигнато в Европа”, добави Александров. По думите му нашата задача е да намерим как да се чувстваме добре и с европейската си, и с българската си принадлежност. \r\nСпоред Харалан Александров България има уникален исторически шанс, който не трябва да бъде пропиляван. „Стъпили сме на пътя на развитието. Но рискът от голямо политическо сътресение, пред който сме изправени, е много висок. Затова си струва да се положат усилия и да се понесат известни жертви, за да се продължи по този път, който след още 5-10 години ще ни заведе в един много по-добър свят“, категоричен бе Харалан Александров. \r\n„В навечерието на християнския празник Благовещение сме се събрали, за да поговорим за ролята на жената да съхранява и предава ценностите, които са необходими на всеки един от нас и са станали част от европейското общество – толерантност, справедливост, солидарност и най-вече – любовта“, сподели при откриването на форума народният представител и областен ръководител на Жени ГЕРБ-Добрич Даниела Димитрова.  \r\nГости на форума бяха председателят на Жени ГЕРБ Ирена Соколова и Даниела Димова – член на НИС на Жени ГЕРБ \r\n„От ЖГЕРБ нямаме месец без инициатива. Нямаме една община в България, която да не работи по този организиран начин. Това показва нуждата да сме заедно и да дадем на общността един  добре разработен обучителен и социален модел на свързаност”, каза при откриването на форума Ирена Соколова. Тя подчерта, че приветства инициативността на жените да създават една по-добра среда. \r\nПП ГЕРБ дава възможност всеки да принадлежи към семейството на гражданите, искащи промяна и да носи промяната чрез собствените си умения“, каза председателят на Жени ГЕРБ. Тя подчерта, че структурите на ГЕРБ знаят, че само работата в единство дава стъпка напред.", "date": "2019.03.24", "title": "Социалният антрополог Харалан Александров пред Жени ГЕРБ: Разговорът за европейските ценности е разговор за нашата идентичност"}
{"url": "http://www.focus-news.net/news/2019/03/24/2638303/elena-yoncheva-bsp-nastoyavame-ne-samo-za-ostavkata-na-tsvetan-tsvetanov-no-i-da-napusne-balgarskata-politika.html", "text": "Настояваме не само за оставките и на г-н Цветан Цветанов, но и за неговото напускане на българската политика. Това каза говорителят на ПГ на „БСП за България“ и водач на листата на левицата за евроизборите Елена Йончева по време на пресконференция в централата на партията, предаде репортер на  Агенция „Фокус“ . \"Проблемът с апартаментите на властта не е само в закупени апартаменти с цени няколко пъти по-ниски от пазарните. Преди няколко дни Българската стопанска камара излезе с информация, че 42% от приетите закони минават през задния вход. Самите закони минават през задния вход, т.е. те обслужват частни интереси, частни фирми“, посочи Йончева.  \r\nДениа КИТАНОВА", "date": "2019.03.24", "title": "Елена Йончева, БСП: Настояваме не само за оставката на Цветан Цветанов, но и да напусне българската политика"}
{"url": "http://www.focus-news.net/news/2019/03/24/2638313/bsp-prizova-balgarskite-firmi-da-proyavyat-otgovorno-povedenie-i-da-ne-uchastvat-v-porachkata-za-bezhanski-tsentrove-v-lyubimets-elhovo-i-malko-tarnovo.html", "text": "БСП призова българските фирми да проявят отговорно поведение и да не участват в поръчката за бежански центрове в Любимец, Елхово и Малко Търново. Това каза секретарят на ПГ на „БСП за България“ Кристиан Вигенин по време на пресконференция в централата на партията, предаде репортер на  Агенция „Фокус“ . Вигенин посочи, че БСП не приема без да има необходимост да се изграждат подобни бежански центрове, защото им се струва, че в момент, когато миграционният натиск е почти нулев и анализите не показват нова бежанска вълна се правят подобни проекти само и само да се усвоят едни средства. Според него това се прави тихомълком без да бъдат информирани гражданите. Той попита дали има връзка с тази обществена поръчка и с решението преди дни на Съда на ЕС, което е позволило на германските съдилища да връщат обратно мигранти в страните, в които те са влезли на територията на ЕС. „Когато се изгражда подобен капацитет, рано или късно той ще влезе в употреба. Опасяваме се, че наличието на такъв капацитет може допълнително да стимулира връщането на мигранти. Това считаме, че противоречи изцяло на българския национален интерес“, посочи Вигенин. \r\nДеница КИТАНОВА", "date": "2019.03.24", "title": "БСП призова българските фирми да проявят отговорно поведение и да не участват в поръчката за бежански центрове в Любимец, Елхово и Малко Търново"}
{"url": "http://www.focus-news.net/news/2019/03/24/2638306/elena-yoncheva-bsp-ostavame-s-vpechatlenie-che-premierat-borisov-e-zagrizhen-otkade-idva-atakata-za-apartamentite-a-ne-za-koruptsiyata-v-koyato-e-zatanala-gerb.html", "text": "Оставаме с впечатление, че премиерът Борисов е загрижен откъде идва атаката за апартаментите, а не за корупцията, в която е затънала ГЕРБ. Това каза говорителят на ПГ на „БСП за България“ и водач на листата на левицата за евроизборите Елена Йончева по време на пресконференция в централата на партията, предаде репортер на  Агенция „Фокус“ . \"Г-н Борисов трябва да коментира последният доклад на ЕК от февруари тази година, в който се казва, че две трети от сигналите за корупция на видни български политици не се разследват. Ще ви го цитирам този доклад, защото тази констатация е изключително важна. На страница 44 се казва: „Две трети от докладите за съмнителни сделки, изпратени от финансовите институции към звеното за финансово разузнаване, касаещи български видни политически личности, не се разследват от съответните органи“. Това трябва да коментира властта, това трябва да коментира г-н Борисов, кои са тези лобистки закони, които ГЕРБ приемат 72% и защо не реагират на сигнала на доклад на ЕС“, допълни Йончева. Говорителят на ПГ на „БСП за България“ посочи, че ГЕРБ е вкарала лобисткия закон през януари 2017 г., в резултат на който една фирма вместо да построи 8-етажен блок, построява 35-етажен блок. „Между първо и второ четене е променен Законът за устройство на територията, който дава възможност на една фирма, в случая „Артекс“ да строи не по новия устройствен план, а по стария“, изтъкна Йончева. „Поправката „Артекс“ е внесена от депутати от ГЕРБ. Тази поправка е гласувана от всички депутати от управляващата партия. Тези, които са внесли тази поправка са знаели за какво е. Става дума за лобистки закон, който внесен за конкретна фирма. От левицата не са подкрепили тази поправка, има два гласа, които са гласували. Тези двама души, които са гласували не са знаели а кого е тази поправка и кого облагодателства“, допълни още Йончева. Йончева припомни и двата доклада на Държавния департамент на САЩ, където се говори за корупция и неефективна система. „Г-н Цветанов може да си ги прочете, той се намира в Щатите и може още  по-лесно да си ги набави“, коментира Йончева. По думите ѝ това е присъда към Борисов. „Г-н Борисов би трябвало да е наясно, че неговото управление е затънало в корупция, а не да задава въпроси точно кой е разкрил тази информация и как тя е добила публичност“, посочи Йончева.  \r\nДеница КИТАНОВА", "date": "2019.03.24", "title": "Елена Йончева, БСП: Оставаме с впечатление, че премиерът Борисов е загрижен откъде идва атаката за апартаментите, а не за корупцията, в която е затънала ГЕРБ"}
{"url": "http://www.focus-news.net/news/2019/03/24/2638305/tass-ot-postoyannoto-predstavitelstvo-na-rusiya-v-nato-zayaviha-che-zapadat-ne-si-e-nauchil-uroka-ot-tragediyata-v-yugoslaviya.html", "text": "Западните държави не са научили урока от трагедията в Югославия, която се е развила точно преди 20 години, когато тази страна е била бомбардирана от НАТО. Тази позиция беше изразена пред руските журналисти в неделя в Постоянното представителство на Русия при НАТО, предава  TACC . \r\n\"24 март със сигурност е трагична дата в съвременната европейска история. На този ден, точно преди 20 години, изкушението да се решават най-сложните, изключително чувствителни междуетнически и междурелигиозни проблеми в Югославия, не чрез усърдни дипломатически усилия, а чрез прости и бързи методи на\" силова хирургия \"- заобикаляйки международното право и без санкцията на Съвета за сигурност на ООН, заяви Постоянното представителство на Русия. “Тогава, в резултат на бомбардировките и ракетните атаки, критична гражданска инфраструктура беше унищожена, цивилни жертви на НАТО станаха \"съпътстващи щети\". Не може да се намери обяснение и за удара по посолството на Китай \". \r\nРуската мисия при НАТО подчерта, че \"потенциалът на конфликта в региона остава, както и проблемът с международното признаване на Косово.\" \"За съжаление, както показаха действията в Ирак и Либия, уроците от тези драматични събития на Балканите никога не бяха взети под внимание\", заяви руската мисия. \r\nСпоред западни данни, публикувани от Human Rights Watch, в резултат на бомбардировките са загинали около 500 цивилни и около хиляда войници. Според сръбски данни около две хиляди цивилни са станали жертви на бомбардировките и няколкостотин души са изчезнали, а броят на военните жертви също се оценява на около хиляда. Военно-промишлената инфраструктура на Сърбия беше почти напълно унищожена, повече от 1500 населени места, 60 моста, 30% от всички училища и около 100 паметника бяха унищожени. Материалните щети от бомбардировките се оценяват между 30 и 100 млрд. долара, някои обекти не са възстановени и до днес.  Юлиян Марков", "date": "2019.03.24", "title": "ТАСС: От постоянното представителство на Русия в НАТО заявиха, че Западът не си е научил урока  от трагедията в Югославия"}
{"url": "http://www.focus-news.net/news/2019/03/24/2638319/sport-david-ferer-pobedi-aleksandar-zverev-s-21-seta-na-tenis-turnira-v-mayami.html", "text": "Тенис: Испанецът Давид Ферер, който е 155-ти във световната ранглиста победи третия в света Александър Зверев с с 2:1 сета (2:6, 7:5, 6:3) на тенис турнира на твърди кортове в Маями за около 2 часа и половина. В третия кръг Ферер ще играе с Франсис Тиафо от САЩ, който победи Миомир Кечманович с 2:0 сета.", "date": "2019.03.24", "title": "Спорт: Давид Ферер победи Александър Зверев с 2:1 сета на тенис турнира в Маями"}
{"url": "http://www.focus-news.net/news/2019/03/24/2638320/blagoevgrad-druzhestvoto-na-invalidite-kurazh-simitli-otchete-rabotata-si-za-poslednite-12-mesetsa-i-planira-deynostta-si-za-2019-g.html", "text": "Дружеството на инвалидите „Кураж“ – Симитли отчете работата си за последните 12 месеца и планира дейността си за 2019 г. по време на годишното си отчетно събрание, което се проведе в заседателната зала на Община Симитли, предаде репортер на  Радио „Фокус“ – Пирин . Приветствени слова към присъстващите членове на организацията и гости на събранието отправи председателят на дружество „Кураж” София Попниколова. След това тя продължи с организационната работа за годината. Обсъдени бяха всички извършени дейности, разходи и приходи на дружеството. Представена беше дейността на организацията, която за съжаление тази година се оказа не особено разнообразна. Членовете на дружеството обсъдиха нови предложения за следващата година и ги подложиха на гласуване. Дадена бе и възможност всеки от присъстващите да постави въпроси, част от които бяха насочени към представителя на Община Симитли, заместник-кметът Евгения Георгиева. Тя се постара да бъде максимално полезна и да отговори на всички питания на членовете на дружеството. Даде им и идеи за промяна, за интересни дейности и разнообразие в ежедневието им. \r\nЛивия НИНОВА", "date": "2019.03.24", "title": "Благоевград: Дружеството на инвалидите „Кураж“ – Симитли отчете работата си за последните 12 месеца и планира дейността си за 2019 г."}
{"url": "http://www.focus-news.net/news/2019/03/24/2638321/pred-sgradata-na-mvr-shte-se-provede-brifing.html", "text": "От 14.00 часа пред сградата на МВР ще се проведе брифинг. Това съобщиха от пресцентъра на  министерството .", "date": "2019.03.24", "title": "Пред сградата на МВР ще се проведе брифинг"}
{"url": "http://www.focus-news.net/news/2019/03/24/2638317/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ от 17.00 часа днес. Това съобщиха от екипа на предаването  „Беновска пита“  по „Канал 3”. Нейни събеседници в днешното издание на предаването под мотото „Политиката, глупако!“, което започва с коментар на Илиана Беновска, ще бъдат: \r\n- Емил Караниколов, министър на икономиката, и Димитър Абаджиев, посланик в Рияд - „Саудитска Арабия+ България=?“; \r\nЕрджан Ебатин, ДПС - „ДПС - настояще и бъдеще“; \r\n- Мариус Донкин, директор на Народния театър, и Деян Пройков, македонски режисьор - „България+Северна Македония=?“; \r\n- Зорница Русинова, заместник-министър на труда и социалната политика - „Социална ли е България?“; \r\n- проф. Михаил Константинов - „Политиката, глупако!“.  \r\nПовторението се излъчва по Канал 3 и по К2 от 23.15 часа. Адресът на предаването е benovskapita@gmail.com.", "date": "2019.03.24", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/03/24/2638318/anadolu-agency-sled-ruski-bombardirovki-v-idlib-sa-zaginali-15-dushi.html", "text": "След руски бомбардировки в Идлиб са загинали 15 души, когато руските военни самолети са ударили в петък районите, контролирани от опозицията Ал-Фуа, Хан Шейхун и Кафрия в Идлиб, предава  AFP . \r\nСпоред източници на Белите каски други 28 цивилни са били ранени при атаките. \r\nАтаките, извършени от сирийския режим и подкрепяните от Иран групировки в зоната за деескалция Идлиб, от началото на 2019 г. са довели до смъртта на поне 166 цивилни лица  и са ранили повече от 470 други, пише агенцията. \r\nПрез септември 2018 г. Турция и Русия се споразумяха да превърнат Идлиб в демилитаризирана зона след среща между турския президент Реджеп Тайип Ердоган и неговия руски колега Владимир Путин в руския град Сочи. \r\nАнкара и Москва подписаха меморандум за разбирателство, призоваващ за стабилизиране на ситуацията в зоната за деескалация на Идлиб, в която са забранени актове на агресия, припомня анадолската агенция.  Юлиян Марков", "date": "2019.03.24", "title": "Anadolu Agency: След руски бомбардировки в Идлиб са загинали 15 души"}
{"url": "http://www.focus-news.net/news/2019/03/24/2638325/pregled-na-mezhdunarodnite-novini-do-13-chasa-agentsiya-fokus.html", "text": "Председателят на Камарата на представителите на Конгреса на САЩ Нанси Пелоси ще се противопостави на провеждането на закрит брифинг за резултатите от разследването на специалния прокурор Робърт Мюлер за намесата, приписвана на Русия на изборите в САЩ през 2016 г., ако такъв бъде предложен от Министерството на правосъдието на САЩ. Тя обяви това в събота по време на телефонна конференция с участието на демократите, контролиращи долната камара на законодателната власт, съобщи  Politico , цитирайки източниците си в партията. \r\nСпоред тях Пелоси е обещалa на демократите, че ще спре всякакви опити на Министерството на правосъдието да разкрие пред ограничен кръг от депутати подробностите по разследването зад затворени врати. Тя предположи, че Министерството ще предприеме подобна стъпка, за да не публикува подробностите по доклада. Пелоси също така изрази загриженост, че Министерството може да представи само пред лидерите на републиканците и демократите в двете камари на Конгреса данните от разследването. Всички участници в телеконференцията, отбелязва изданието, говориха за пълна прозрачност при информирането на законодателите за резултатите от разследването. \r\nPolitico изтъква, че демократите са убедени, че всички заключения, съдържащи се в доклада, трябва да им бъдат представени и публикувани. Те сравниха изискванията си за прозрачност с усилията на републиканците да получат подробна информация за разследването на ФБР във връзка със скандала около официалната кореспонденция на Хилари Клинтън, която, като ръководител на Държавния департамент е използвала лична електронна поща за  служебни цели. След това републиканците успяха да получат хиляди текстови съобщения от служители на ФБР, участвали в разследването на Клинтън, както и записи на агенти, вътрешни имейли и хиляди файлове. Демократите наричат този случай прецедент, потвърждаващ валидността на техните призиви за пълна прозрачност на процедурите на Мюлер. \r\nЛидерите на демократите в Камарата на представителите очакват от Министерството на правосъдието да им изпрати основните заключения на доклада на специалния прокурор в неделя или в понеделник. Председателят на правната комисия на долната камара на конгреса, Джеролд Надлър (от щата Ню Йорк), който вероятно ще бъде първият, който ще получи документа, заяви, че незабавно ще уведоми за това други законодатели. Той също така каза, че неговата комисия ще поиска от Министерството на правосъдието да запази цялата документация за разследването на Мюлер. \r\n*** Съботният протест започна със сръбския химн и минута мълчание за жертвите на бомбардировките на НАТО през 1999 година. В Сърбия днес се отбелязва 20-годишнината от военните действия срещу страната, започнали на 24 март 1999 година, съобщава агенция Танюг, цитирана от  “Mакфакс“ . \r\nПред Философския факултет в Белград  говори  актьорът Бранислав Лечич , който призова множеството за мирен протест и предупреди за избягване на възможни провокации. \r\nОт началото на протестното движение  \"1 от 5 милиона\"  най- напрегната бе обстановката миналия уикенд, когато част от протестиращите нахлуха в помещенията на Радио-телевизия Сърбия (РТС), като настояха да им бъде осигурено ефирно време. След намесата на полицията ситуацията беше овладяна, а виновните за нахлуването бяха арестувани, припомня Танюг. \r\n*** Невинни граждани са станали жертви на политическо преследване само защото не са съгласни с политиката на Зоран Заев, казва ВМРО-ДПМНЕ, като коментира присъдите за 27 април, като общата присъда за 16 души е 211 години, цитира думите на партията македонската агенция  “Макфакс“ . \r\nЗаевизмът завладя институциите и донесе двувековно наказание за хората, които не са направили нищо лошо и чийто единствен грях е, че се противопоставиха на Заев, докато хората, които се биха за „Ислямска държава“ и убиха стотици, са получили само 6 години затвор. Неправдите, лъжите и унижението на СДСМ и Заев се докоснаха до всеки гражданин,” казва ВМРО-ДПМНЕ в изявление. \r\nОсвен това опозицията коментира, че въпреки обещанията, няма по-висок стандарт, по-добър бизнес климат, по-високи заплати и пенсии, а в здравеопазването има епидемии, хората умират и се провеждат незаконни търгове. \r\nВМРО-ДПМНЕ добавя, че младите хора бягат, а несправедливостта, престъпността и бедността се превръщат в ежедневие. \r\n*** Рейтингът на популярността на френския президент Еманюел Макрон се е увеличил през месеца с един процент и е 29%. Това се доказва от проучване, публикувано в неделя от седмичния вестник Le Journal du Dimanche и проведено по негова поръчка от Ifop (IFOP), предава  TACC . \r\nКакто показа обработката на събраните данни, 69% от французите не са доволни от президента на своята страна. Този показател обаче намалява с 2 процентни пункта. В същото време експерти от IFOP посочват, че третото им проучване вече показва постепенно подобрение на рейтинга на Макрон. По-рано, от май 2018 г., този показател, напротив, непрекъснато намаляваше и през декември е бил около 23% по време на най-мощните демонстрации на „жълтите жилетки“в страната. \r\nСегашното подобрение в ситуацията е свързано единствено с увеличената подкрепа на Макрон сред поддръжниците на собствената му партия „Република, напред“ (с 88%), както и френските гласоподаватели, подкрепящи политическите му съюзници – Демократическото движение (60%) и Съюзът на демократите и Независимата центристка партия, и при двете партии се наблюдава най-голям ръст в подкрепата за президента - с 15 пункта от 33% до 48%. \r\nПроучването също така показа, че популярността на френския премиер Едуард Филип също постепенно нараства. През месеца тя се е увеличила с 2% от 33%. Проучването е проведено по интернет и по телефона от 15 март до 23 март с помощта на квотен метод, базиран на представителна извадка от 1929 души от възрастовата група на възраст от 18 години. Степента на възможна грешка е в диапазона 1-2,2%. \r\n*** Всички 1300 души на кораба, чийто двигатели отказаха вчера, недалеч от западния бряг на Норвегия, бяха спасени, заявиха официални лица в Норвегия, цитирани от  BBC , като 11 души са ранени. \r\nНа кораба Viking Sky повечето от пътниците са британци и американци. Един от хората, които бяха евакуирани от хеликоптер, разказа на местните медии за спасителната операция. \r\n„Хранехме се, когато корабът започна да се тресе. Прозорците се счупиха и водата започна да влиза в салона. Беше хаос. Що се отнася до евакуацията с хеликоптера, по-добре да забравя. Не беше забавно“ - каза той. \r\nСпасителната операция включваше няколко спасителни кораба и продължи през цялата нощ, а един от корабите имаше проблеми с двигателя и двата хеликоптера бяха използвани, за да спасят екипажа и този кораб. \r\nНорвежкият метеорологичен институт заяви, че метеорологичните условия в района са неблагоприятни, а вълните достигат височина до 10 метра. \r\n*** Израелски самолети обстрелваха позиции на „Хамас“ в Ивицата Газа в неделя, след като  палестинците хвърлиха взривни устройства през граничната ограда по време на протестите, предава  AFP . \r\nВ неделя Министерството на здравеопазването в Газа обяви за смъртта на палестински гражданин ранен при сблъсъци с израелски сили. \r\nПалестинците в Газа са хвърлили редица взривни устройства към граничната ограда с Израел, , съобщи израелската армия. \r\n„В отговор на многобройните взривни устройства, които бяха хвърлени и експлодираха по време на протестите в Газа близо до граничната ограда на Израел тази вечер, самолети на израелските обстрелваха два наблюдателни пункта на„ Хамас ”в южната част на Ивицата Газа“, се казва в изявление на военните. \r\nВ Газа не последваха непосредствени съобщения за жертви. Министерството на здравеопазването в Газа обаче обяви смъртта на 24-годишния Хабиб ал-Масри, ранен при сблъсъци с израелската армия, като не даде подробности за това кога е  бил ранен. \r\nВ петък двама палестинци бяха убити от израелски огън  в отделни сблъсъци по границата. \r\n***  След руски бомбардировки в Идлиб са загинали 15 души, когато руските военни самолети са ударили в петък районите, контролирани от опозицията Ал-Фуа, Хан Шейхун и Кафрия в Идлиб, предава  AFP . \r\nСпоред източници на Белите каски други 28 цивилни са били ранени при атаките. \r\nАтаките, извършени от сирийския режим и подкрепяните от Иран групировки в зоната за деескалция Идлиб, от началото на 2019 г. са довели до смъртта на поне 166 цивилни лица  и са ранили повече от 470 други, пише агенцията. \r\nПрез септември 2018 г. Турция и Русия се споразумяха да превърнат Идлиб в демилитаризирана зона след среща между турския президент Реджеп Тайип Ердоган и неговия руски колега Владимир Путин в руския град Сочи. \r\nАнкара и Москва подписаха меморандум за разбирателство, призоваващ за стабилизиране на ситуацията в зоната за деескалация на Идлиб, в която са забранени актове на агресия, припомня анадолската агенция. \r\n***", "date": "2019.03.24", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/03/24/2638326/prof-kostadin-dinchev-folklorist-edin-ot-simvolite-na-blagoevgrad-e-konyat-koyto-se-svarzva-i-s-legendata-za-vaznikvaneto-na-grada.html", "text": "Един от символите на Благоевград е конят, който се свързва и с легендата за възникването на града. Това каза за  Радио „Фокус“ – Пирин  фолклористът проф. Костадин Динчев, почетен гражданин на Благоевград. Той заяви, че според различни писмени сведения през годините градът е носил различни имена, първото от които е Скаптопара. „По-късно, през средновековието, името е било променено на Горна Джумая. С това име градът остава до 1950 година, когато придобива името на Димитър Благоев – Благоевград“, посочи проф. Динчев. Той добави, че според легендата за възникването на града преди много години в района на днешната област Благоевград вилнеела тежка болест, от която масово умирали хора. „Тогава населението решило, че трябва да се премести, като за целта трябвало да си намери по-хубаво място за живеене. Така започнали да търсят по-благоприятна територия. За целта пуснали един кон, който дълго се скитал, но накрая спрял на едни зелени поляни край река Бистрица, в близост до минералните извори. Именно около тях започнало да се изгражда бъдещето селище – Горна Джумая“, добави проф. Динчев. Той уточни, че конят като символ и днес е важен за Благоевград, като дори може да бъде видяна скулптура с фигура на кон, която се намира в долния край на града, на неговия вход. Проф. Динчев отбеляза, че идеята на скулптурната фигура е да напомня за легендата. \r\nЛивия НИНОВА", "date": "2019.03.24", "title": "Проф. Костадин Динчев, фолклорист: Един от символите на Благоевград е конят, който се свързва и с легендата за възникването на града"}
{"url": "http://www.focus-news.net/news/2019/03/24/2638327/nadya-sotirova-kashta-muzey-pancho-vladigerov-s-obshti-usiliya-imenata-na-balgarskite-klasitsi-shte-se-spomenavat-vse-po-chesto.html", "text": "С общи усилия имената на българските класици ще се споменават все по-често и ще имаме повече поводи за гордост с това, което са постигнали и са ни завещали. Това каза за предаването „Съкровищницата на тайните“ на  Радио „Фокус“  директорът на къща музей „Панчо Владигеров“ в София по случай 120-годишнината от рождението на Маестрото. Според нея след дълги десетилетия на преход, когато като че ли големите имена са били позабравени, днес се забелязва промяна в тази насока. Националните целогодишни чествания на юбилея на Владигеров са един явен знак за това, уточни тя. “Тази година се обединиха усилията на много културни институти, редица авторитетни наши музиканти и културни дейци се включиха в инициативата за подготовка на националната програма по случай 120-годишнината от рождението на Панчо Владигеров. Интересно беше за мен, че се присъединиха и обществени организации и образователни институции”, допълни Надя Сотирова. Тя обърна внимание, че къщата музей „Панчо Владигеров“ се превръща в център на честванията, тъй като съхранява завещаното от големия български композитор наследство. „Нашата основна цел е да направим богатството на този архив достояние на по-широката публика и да напомним още веднъж за неговото място като една от най-представителните фигури на българската музикална култура, признат още приживе за Патриарх на българската музика, но и също така като човек, получил още в ранните си години много високо европейско и световно признание за своя талант като композитор и като изпълнител, а по-късно и като педагог, създал една цяла педагогическа школа в България. Основното, към което къщата музей пристъпи, е подготвянето на нова тематична художествено-документална изложба, чието мото е „Панчо Владигеров в европейския музикален калейдоскоп на XX век. Посоки, връзки, отражения“. Чрез интересните материали, съхранявани в нашия архив – ръкописи, програми, афиши, снимки, лична кореспонденция – искаме да покажем този изключително динамичен и наситен творчески живот, който Владигеров е поддържал, както и многобройните му десетилетни контакти с най-ярките, най-изявените представители на европейския и световен музикален елит”, разказа Надя Сотирова. Изложбата гостува на Софийска филхармония до 31 март и е увертюра към юбилейния концерт, посветен на 120-годишнината на Владигеров изцяло с творби на Панчо Владигеров, каза още директорът на къщата музей. \r\nАнна АНГЕЛОВА Цялото интервю четете по-късно в „Мнение“", "date": "2019.03.24", "title": "Надя Сотирова, къща музей „Панчо Владигеров”: С общи усилия имената на българските класици ще се споменават все по-често"}
{"url": "http://www.focus-news.net/news/2019/03/24/2638324/kardzhali-tarzhestvenoto-chestvane-na-denya-na-trakiya-shte-se-provede-v-grada-na-26-mart.html", "text": "Тържественото честване на Деня на Тракия ще се проведе в Кърджали на 26 март. То ще започне в 12.00 часа с поднасяне на венци и цветя пред паметниците на капитан Петко Войвода, войводите Димитър Маджаров и Стоян Терзиев, пред паметника на Освободителите, в който са погребани костите на загиналите воини в боевете за Кърджали през Балканската война и пред паметника на командира-освободител генерал Васил Делов. Това съобщи за  Радио „Фокус“  Яне Янев, председател на Тракийско дружество „Димитър Маджаров“, което съвместно с Народно читалище „Тракия-2009“ организира честването. Гости на празненството в Кърджали ще бъдат акад. Георги Марков, проф. Васил Проданов, директор на Тракийския научен институт, Иван Гранитски, директор на издателство „Захарий Стоянов”, и Красимир Премянов - председател на Съюза на тракийските дружества в България.  \r\nВ 14.00 часа акад. Георги Марков и Иван Гранитски ще дарят книги на библиотека „Н. Й. Вапцаров“.  \r\nВ 16.00 часа пред Дома на културата с музика и хора ще започне празненството в чест на Деня на Тракия, организирано от Тракийско дружество „Тракийско сърце“ и Народно читалище „Родопски фар“ - кв. „Гледка“. Във фоайето на Дома на културата ще бъде открита изложбата „Богатия свят на тракийката“. Предвидени са също дегустация на тракийски ястия и модно ревю с тракийски носии.  \r\nГрупа от Тракийско дружество „Д. Маджаров“ и Народно читалище „Тракия-2009“ ще участва и в тържествата в град Варна, където Военноморските сили всяка година на тази дата отдават военни почести на героите, паднали в Балканските войни и Първата световна война. \r\nПо случай Деня на Тракия в Кърджали от 17.30 часа на предния ден - 25 март, в Регионален исторически музей – Кърджали акад. Георги Марков ще представи книгите си „Българското крушение 1913“, „Любомъдрие на историята“ и „Душесловие на историята“. Ще присъстват проф. Васил Проданов, директор на Тракийския научен институт, Иван Гранитски, директор на издателство „Захарий Стоянов“, и Красимир Премянов, председател на Съюза на тракийските дружества в България, които са съорганизатори на проявата.  \r\nДарина ДЕЕНИЧИНА", "date": "2019.03.24", "title": "Кърджали: Тържественото честване на Деня на Тракия ще се проведе в града на 26 март"}
{"url": "http://www.focus-news.net/news/2019/03/24/2638323/valeri-simeonov-nfsb-za-sluchaya-s-tsvetan-tsvetanov-mnenieto-mi-e-che-nikoy-ne-mozhe-da-darzhi-smetka-za-imotna-sdelka-obvinenieto-kam-nego-e-absolyutno-neargumentirano.html", "text": "За случая с Цветан Цветанов мнението ми е, че никой не може да държи сметка за имотна сделка – обвинението към него е абсолютно неаргументирано. Това каза за  Агенция „Фокус“  лидерът на ПП НФСБ и депутат от ПГ на „Обединени патриоти“ Валери Симеонов. „За случая с Цветан Цветанов моето мнение е, че никой не може да държи сметка за имотна сделка, при която едни 200 кв. м се заменят за 240 кв. м с доплащане. И двата закупени апартамента са в един и същ квартал при аналогични цени и не става въпрос за никаква злоупотреба или нарушение на закона. Нека тези, които в момента се упражняват, включително моите партньори, дали е било морално да се подава оставка, нека първо да отговорят има ли закононарушение. Ощетена ли е общината, държавата, платени ли са данъците? Не мога да разбера за какво някои по най-лумпенски начин и то основно медиите, ще държат сметка за това на каква цена ще бъде закупен един апартамент, след като са спазени законите и са платени данъците“, заяви Симеонов. По думите му специално случаят с Цветан Цветанов няма абсолютно никакво основание. „Човекът си е заменил имоти в същия квартал със същата цена и за 40 кв. м си е доплатил 100 000 лв. Хайде тези, които обвиняват, да вземат да погледнат себе си, да си погледнат сделките и да си погледнат близкото и далечно минало и ако са купували и продавали, на какви цени са го правили. Защото всички знаем каква е практиката в България. В случая става въпрос за едно обвинение, абсолютно немотивирано, необосновано и неаргументирано. Просто ти казват: „Този е злодей“ без да докажат или да кажат по какъв начин. Защо да е злодей, какво е направил? В случая позор за министър-председателя, че по такъв елементарен гаден начин хвърля най-верните си хора в огъня“, допълни той.  \r\n„Интересно ми е колко време ще занимават с простотии обществото. Ще ги занимават с апартаменти и сериали от рода на „Робинята Изаура“ – ще се жени ли, няма ли да се жени и с коя партия, като в същото време никой не реагира освен НФСБ на призива на ДОСТ да се прави подписка за установяване на турско малцинство в България. Къде-къде по-важни теми има, а в момента ние се занимаваме с глупости. Другата важна тема е решаването на пакета „Мобилност“ в Европейския парламент. Всичко това остава в сянката на някакви глупости, измислени скандали за апартаменти и без смисъл подадени оставки“, каза още Валери Симеонов. \r\nЛюба АЛЕКСИЕВА", "date": "2019.03.24", "title": "Валери Симеонов, НФСБ: За случая с Цветан Цветанов мнението ми е, че никой не може да държи сметка за имотна сделка – обвинението към него е абсолютно неаргументирано"}
{"url": "http://www.focus-news.net/news/2019/03/24/2638331/sport-kiril-despodov-shte-bade-gotov-za-macha-na-kalyari-na-30-mart.html", "text": "Футбол: Кирил Десподов ще бъде готов за мача на Каляри на 30 март. Той се оплакваше от възпаление в адуктурите и не успя да вземе участие в евроквалификациите срещу Черна гора и Косово. Според информацията от клуба Десподов е бил под стриктно лекарско наблюдение и от медицинския щаб на отбора предполагат, че става дума по-скоро за натрупана умора, а не за травма.", "date": "2019.03.24", "title": "Спорт: Кирил Десподов ще бъде готов за мача на Каляри на 30 март"}
{"url": "http://www.focus-news.net/news/2019/03/24/2638328/afp-sabirane-na-mladezhi-vav-frankfurt-prerastna-v-sblasatsi-s-politsiyata.html", "text": "Събирането в центъра на Франкфурт прерастна в сблъсъци с полицията, като младежи са започнали  да хвърлят камъни срещу полицейските служители, съобщиха германските власти в неделя, цитирани от  AFP . \r\nГрупа от 600 младежи са се били събрали в събота вечер в популярна търговска улица , като са започнали да тичат  \"без никакво внимание за пешеходците\", съобщава полицията в изявление. Затова полицията е издала на организатора на събирането предупреждение за разпръскване, но впоследствие един офицер е бил ударен в лицето от 17-годишен младеж. \r\nКато задържали тийнейджъра, някои от тълпата започнали да хвърлят камъни срещу полицията. Трима полицаи са ударени, като един е получил леки наранявания. Другите двама са невредими. Накрая събранието е било разпръснато два часа след началото му. \r\nВече се водят разследвания за организацията и протичането на мероприятието, съобщава полицията.  Юлиян Марков", "date": "2019.03.24", "title": "AFP: Събиране на младежи във Франкфурт прерастна в сблъсъци с полицията"}
{"url": "http://www.focus-news.net/news/2019/03/24/2638332/pazardzhik-istoricheski-muzey-panagyurishte-e-udostoen-s-priz-v-proslava-na-panagyurishte-i-balgariya.html", "text": "Исторически музей-Панагюрище е удостоен с приз „В прослава на Панагюрище и България“, съобщиха от  музея . На официална церемония Ротари клуб-Панагюрище връчи призовете „В прослава на Панагюрище и България“ за 2018 г. Те се присъждат за съпричастност и помощ при решаването на проблемите в обществото, както и за заслуги за прославата на родния край и родината. Наградата е морална и е в ротарианския дух да насърчава високоморални норми във всички професии и да помага за изграждането на доброжелателство и мир по света. Сред отличените и е Исторически музей-Панагюрище по повод 75 години от неговото създаване и цялостен принос към музейното дело.  \r\nПризът бе връчен от президента на Ротари клуб-Панагюрище Нистор Хаинов. Директорът, доц. д-р Атанас Шопов, благодари за признанието, което се дава на институцията и сподели, че „ние можем да си гледаме работата и да съществуваме, благодарение на партньорството и приятелските контакти именно с такава неправителствена организация, а и с други, и партньорските контакти с бизнеса. Общинската културна институция Исторически музей-Панагюрище работи, за да възстанови туристопотока, който Панагюрище е имал преди десетилетия. И най-важното е – Панагюрище доказва на много себеподобни селища, че туризъм се прави и в силно индустриализирана зона”. Доц. Шопов допълни, че „ще бъде радостен от факта, ако можем да бъдем полезни, производствените музейни сбирки по направление да се възстановяват. Директорът завърши с думите, че „музеят приключи 2018 г. с над 100 000 души посетители.", "date": "2019.03.24", "title": "Пазарджик: Исторически музей-Панагюрище е удостоен с приз „В прослава на Панагюрище и България“"}
{"url": "http://www.focus-news.net/news/2019/03/24/2638329/valeri-simeonov-nfsb-pisna-mi-v-monospektakala-na-krasimir-karakachanov-da-igraem-rolyata-na-hrast-pomni-li-koy-otvori-vratata-na-vmro-za-vrashtane-v-politikata.html", "text": "Писна ми в моноспектакъла на Красимир Каракачанов да играем ролята на храст - помни ли кой отвори вратата на ВМРО за връщане в политиката. Това каза за  Агенция „Фокус“  лидерът на ПП НФСБ и депутат от ПГ на „Обединени патриоти“ Валери Симеонов. „След като вече сме изказали своята позиция, че ние с „Атака“ няма да се явим на евроизборите и два пъти официално сме отправяли покана към ВМРО за разговори по повод съвместно явяване на изборите и не сме получили отговор, просто това такова двуличие и лицемерие, че не ми се ще да го коментирам, да не кажа някоя по-силна дума. Абсолютно двуличие. За какво общо явяване ще ми говорят, след като сме заявили, че ние с „Атака“ няма да се явим. Да не говорим за поведението на ВМРО. Издигнаха си водач на листата, формираха си предизборен щаб, взеха решение за самостоятелно явяване на избори, наслагаха си билбордовете, налепиха си плакатите и след като видяха, че сметките не излизат без НФСБ, защото то е ясно, че няма да излязат без НФСБ, но май само на тях не им беше, айде сега аман-заман „елате помагайте“. Извинявайте обаче, писна ми в моноспектакъла на Красимир Каракачанов да играем ролята на храст. Няма да стане тази работа“, коментира Симеонов. По думите му, ако имат желание за съвместно явяване, почтено да дойдат на преговори и да се разберат без предварителни условия. „Не участваме в преговори с предварителни условия. Никога не можем да си позволим някой да ни изнудва. Като ми прави изявления Каракачанов, искам да го попитам помни ли кой му отвори вратата за връщане в политиката на ВМРО на изборите през 2014 г.? Помни ли кой му отвори вратата на изборите за президентска двойка. Самостоятелното явяване беше заявено от ВМРО, ако променят своето решение по съответния уставен начин и пожелаят преговори с НФСБ, ние все още не сме взели категоричното решение. Ние евентуално до няколко дни, ако решат да дойдат на преговори, вече няколко пъти сме ги канили, да заповядат. Ако не дойдат, по-скоро ние се явяваме самостоятелно, а на „Атака“ и ВМРО им пожелаваме успех в съвместната борба за Европарламента“, каза още Валери Симеонов. \r\nЛюба АЛЕКСИЕВА", "date": "2019.03.24", "title": "Валери Симеонов, НФСБ: Писна ми в моноспектакъла на Красимир Каракачанов да играем ролята на храст - помни ли кой отвори вратата на ВМРО за връщане в политиката"}
{"url": "http://www.focus-news.net/news/2019/03/24/2638330/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "Без затруднения се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният служител на пункта. Към момента няма образувани големи колони от автомобили на българо-турската граница и преминаването се осъществява без забавяне. \r\nМария ПОПЧЕВА", "date": "2019.03.24", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/03/24/2638333/haskovo-trafikat-na-gkpp-kapitan-andreevo-e-intenziven-na-izlizane-ot-stranata-za-tovarni-avtomobili.html", "text": "Трафикът на ГКПП \"Капитан Андреево\" на българо-турската граница е интензивен на излизане от страната за товарни автомобили, по данни към 13.00 часа. Това съобщиха от  Главна дирекция \"Гранична полиция\" . \r\nНа всички останали български гранични контролно-пропускателни пунктове трафикът е нормален.", "date": "2019.03.24", "title": "Хасково: Трафикът на ГКПП \"Капитан Андреево\" е интензивен на излизане от страната за товарни автомобили"}
{"url": "http://www.focus-news.net/news/2019/03/24/2638336/dots-hristo-ganchev-sbalpfz-varna-nivoto-na-zabolevaemostta-ot-tuberkuloza-v-grada-ostava-sravnitelno-visoko.html", "text": "Нивото на заболеваемостта от туберкулоза във Варна остава сравнително високо. Това каза в интервю за  Радио „Фокус“ – Варна  управителят на Специализирана болница за активно лечение по пневмофтизиатрични заболявания (СБАЛПФЗ) – Варна доц. д-р Христо Ганчев. Той обясни, че общата тенденция на заболеваемостта в България е позитивна, но съществуват посоки, в които ситуацията може да се подобри. Той съобщи, че един от водещите фактори при броя на болните от туберкулоза, са съпътстващите имуноразрушаващи болести, като например ХИВ/СПИН.  \r\n„В Испания, която е водещата по-брой заболявания на СПИН страна в Европа, има и рязко покачване на туберкулозата. За щастие България няма такова голямо разпространение на СПИН и респективно, не е между главните фактори, които в някои страни са причина за туберкулозата. Но общо взето нивото си остава сравнително високо“, заяви доц. д-р Ганчев. Специалистът обясни, че част от другите рискови групи, са хората с неправилно хранене. По думите му това могат да бъдат групи от населението, които имат финансови проблеми, но също така и млади хора, които не спазват здравословен режим на хранене.  \r\n„Имаме доста случаи на туберкулоза при млади момичета, което се дължи на факта, че те правят опити да отслабват, пазят някакви диети, а диетата не е гладуване“, каза още той. Доц. д-р Ганчев обясни, че преобладаващите форми на заболяването са тези, които ангажират белите дробове, но са констатирани и по-редки случаи във Варна. „Преди няколко дни изписахме болен на 32-33 години, който има туберкулоза, изолирана в лявото ухо, което е оперирано. С оглед на това, че болния проявява белези на увреждане, залитане и т.н. оперира се, и материала, като се взе, категорично се доказа, че е възпаление на лявото ухо, в което има гнойни секрети. Овладян е в момента, изписан е, но ще продължи лечението при домашни условия, защото преди два месеца беше открит“, каза доц. д-р Ганчев. Според него, подобни случаи не са изключение, но в никакъв случай не може да се говори за някаква конкретна тенденция на заболеваемостта във Варна. \r\nБояна АТАНАСОВА", "date": "2019.03.24", "title": "Доц. Христо Ганчев, СБАЛПФЗ – Варна: Нивото на заболеваемостта от туберкулоза в града остава сравнително високо"}
{"url": "http://www.focus-news.net/news/2019/03/24/2638337/blagoevgrad-nov-ednometrov-postament-na-shtarkeli-e-postaven-na-cheshmata-v-simitli-koyato-e-simvol-na-grada.html", "text": "Нов еднометров постамент на щъркели е бил поставен на чешмата в Симитли, която е символ на града. Това съобщиха за  Радио „Фокус“ – Пирин  от Общината. До това се е стигнало след години търсене на най-точния модел и правилният начин за изработка на фигурите. От Община Симитли са се постарали щъркелите да бъдат поставени на чешмата именно тази година, когато се навършват 50 години от обявяването на Симитли за град. „Фокус“ припомня: През 2014 година идея за ремонт на чешмата даде късметлията, уловил Богоявленския кръст в река Струма – Юлиян Айков, който е дарил за възстановяване на чешмичката парите, събрани от миряни, когато са целунали Йордановския кръст. Лични дарения за изпълнение на добрата идея направиха също кметът Апостол Апостолов, както и много граждани и фирми от Симитли. Новата чешма, която да заеме място на старата, бързо стана готова, но без щъркелите. Община Симитли тогава проведе акция по издирване на щъркелите от чешмичката. Христина Мицова бе дамата, която сред снимките от младежките си години намери такава, на която ясно се виждат фигурите на чешмичката, превърнала се през годините в един от символите на град Симитли. Месинговите щъркелови фигури от снимката са били „разчетени” от художника Николай Кашев, който е изработил макет на щъркелите. Фигурите са изработени от майстора от Симитли Румен Ханджийски, в чиято леарна „оживяха“ щъркелите от чешмичката. \r\nЛивия НИНОВА", "date": "2019.03.24", "title": "Благоевград: Нов еднометров постамент на щъркели е поставен на чешмата в Симитли, която е символ на града"}
{"url": "http://www.focus-news.net/news/2019/03/24/2638338/greta-gancheva-mon-otpuska-blizo-128-mln-lv-za-dopalnitelno-obuchenie-na-detsa-s-problem-pri-usvoyavaneto-na-uchebniya-material.html", "text": "Образователното министерство отпуска близо 128 млн. лв. по проект „Подкрепа за успех“ за допълнително обучение на деца, които имат проблем с усвояването на учебния материал. Това каза в интервю за  Агенция „Фокус“  директорът на Дирекция „Приобщаващо образование“ към Министерството на образованието и науката и ръководител на проекта Грета Ганчева. „Проектът е със срок от 30 месеца. Стартира на 28 февруари 2019 г. и ще приключи на 30 август 2021 г. Неговата стойност е 127 759 лв., близо 128 млн. лв. Финансира се по Оперативна програма „Наука и образование за интелигентен растеж“, съфинансиран от Европейския социален фонд“, обясни тя. Грета Ганчева отбеляза, че проектът е насочен основно към деца, за които има реален риск да отпаднат от образователната система. По думите ѝ те попадат в различни групи. „Това са деца, които по някакви социални причини срещат затруднения в ученето. Деца, които имат много отсъствия от училище, над 100 по неуважителни причини. Поради тези отсъствия не са успели да усвоят учебното съдържание и са в риск от отпадане. Деца без родителите или са със специални образователни потребности, с различни обучителни трудности. Деца, чиито родителите нямат подходящо образование, не смятат образованието за ценност. С тях трябва допълнително да се работи по проекта. В риск от отпадане са и децата, чийто майчин език не е български. Те също са рискова група и една част от дейностите в проекта са насочени към допълнително обучение по български език“, коментира още тя. Според нея проектът ще помогне на голяма част от българските училища, защото той включва минимум 1 500 учебни заведения, а в системата има 2 400. „Това са училищата, оценени с най-рисковите групи деца. Децата, които наистина имат нужда да бъдат подкрепени чрез допълнително обучение“, отбеляза Грета Ганчева. „Идеята е максимално да вървим към това, все повече деца да бъдат включени в учебния процес и да придобият основно и средно образование. Една част от дейностите са насочени към това освен да подкрепят децата в начален и прогимназиален етап чрез допълнително обучение, което е основното в проекта, да бъдат подкрепени и чрез дейности в гимназиален етап – т. е. една подготовка за явяване на държавно зрелостни изпити, да могат да придобият диплома за средно образование“, допълни Ганчева.  \r\nДаяна ДЮЛГЕРОВА  Пълния текст на интервюто четете в „Мнение”", "date": "2019.03.24", "title": "Грета Ганчева: МОН отпуска близо 128 млн. лв. за допълнително обучение на деца с проблем при усвояването на учебния материал"}
{"url": "http://www.focus-news.net/news/2019/03/24/2638316/valeri-simeonov-nfsb-nyama-absolyutno-nikakvo-osnovanie-za-ostavkata-na-tsetska-tsacheva-spetsialno-tya-e-edin-ot-nay-pochtenite-i-neukorimi-v-svoyata-deynost-polititsi.html", "text": "Няма абсолютно никакво основание за оставката на Цецка Цачева, специално тя е един от най-почтените и неукорими в своята дейност политици. Това каза за  Агенция „Фокус“  лидерът на ПП НФСБ и депутат от ПГ на „Обединени патриоти“ Валери Симеонов. „Въобще не мога да повярвам, че през 2019 г. може да се извършва такъв просташки лов на вещици, който ми напомня в исторически план връщане във времето веднага след 9 септември, когато без вина и с вина са изтрепвани хиляди хора само с обвинението, че са били чорбаджии. Няма абсолютно никакво основание, всяка имотна сделка е въпрос на договаряне между двете страни и когато няма нарушение на закона, не знам кой с какви мръсни ботуши ще гази в личния живот на хората. Специално Цецка Цачева е един от най-почтените и неукорими в своята дейност политици – човек, за който повече от 10 години никой не можа един черен косъм да намери в биографията му“, коментира Симеонов. \r\n„Сега изведнъж да я изкарат виновна защо? Защото си е купила апартамент на договорена цена, платила си е парите, не е ограбила никого, не е извършила сделката в резултат на някакви корупционни облекчения към фирмата. Чисто просто си е продала имотите в Плевен, за да си купи апартамент и те ще ѝ дъвчат кокалите и Борисов ще ѝ иска оставката. Това общество вече просто превъртя“, заяви Симеонов и посочи, че няма оставка без да я е поискал Борисов. „Не знам как тази партия съществува с такъв лидер, който е готов да хвърли всеки в бездната само и само да продължи да се кандилка отгоре на властта. За съжаление обаче, в политиката не е достатъчно само да се кандилкаш, да се балансираш отгоре на властта, а да вършиш някаква работа. Какво прави той? В момента предателски мълчи и не защитава хората, които му вършат най-много работа“, каза още Валери Симеонов. \r\nЛюба АЛЕКСИЕВА", "date": "2019.03.24", "title": "Валери Симеонов, НФСБ: Няма абсолютно никакво основание за оставката на Цецка Цачева, специално тя е един от най-почтените и неукорими в своята дейност политици"}
{"url": "http://www.focus-news.net/news/2019/03/24/2638339/tass-neizvesten-se-e-opital-da-napadne-vanshniya-ministar-na-finlandiya.html", "text": "Неизвестен мъж се опита да атакува финландския външен министър Тимо Сойни в неделя на базар във финландския град Вантаа, където финландските политически партии проведоха кампания за парламентарни избори, съобщиха от финландската телевизионна компания Yle, цитирана от  TACC . \r\nСамият Сойни съобщи, че мъжът се е опитал да го удари, но е бил спрян от охраната, която е осигурявала мероприятието. \r\nНападателят е носел дрехи със символите на движението „Воини на Один“, застъпвайки се за по-строга миграционна политика. Според вестник  Iltalehti, той e нарекъл Сойни\"предател на родината\". \r\nСлед инцидента, външният министър е успял да продължи срещите с избирателите. Съдбата на нападателя все още не е известна.  Юлиян Марков", "date": "2019.03.24", "title": "ТАСС: Неизвестен се е опитал да нападне външния министър на Финландия"}
{"url": "http://www.focus-news.net/news/2019/03/24/2638342/varna-targovskata-gimnaziya-v-grada-shte-otbelezhi-115-ata-si-godishnina-na-25-april.html", "text": "Варненската търговска гимназия ще отбележи 115-ата си годишнина на 25 април. Училище „Георги Стойков Раковски“ е основано на 25 април 1904 г. от родолюбиви българи. Това съобщи за  Радио „Фокус“ – Варна  директорът на учебното заведение Жечка Георгиева. Тя обясни, че всяка година основно участие в подготовката на събитията около празника имат децата. Поредицата от мероприятия ще започне на 24 април, когато ще се проведе ден на отворените врати. Официалното отбелязване на годишнината ще бъде на 25 април, като от 15.00 часа в двора на училището ще се проведе тържество. Жечка Георгиева посочи, че след това ръководството, учениците и гостите на празника, ще тръгнат към Фестивалния комплекс в града, под формата на шествие. „В комплекса ще има постановка, която децата готвят, с претенции за спектакъл. Там ще бъдат поканени всички бивши учители, директори, възпитаници на училището вече се канят, като не говорим само за хора на ръководни длъжности, а за всички, които ще успеят да дойдат и да празнуваме заедно“, каза още директорът на образователната институция. Според нея гимназията е емблема на Варна, чийто дух е запазен през годините именно от учениците и преподавателите на училището, които са оставили част от себе си в него. \r\nБояна АТАНАСОВА", "date": "2019.03.24", "title": "Варна: Търговската гимназия в града ще отбележи 115-ата си годишнина на 25 април"}
{"url": "http://www.focus-news.net/news/2019/03/24/2638341/kathimerini-zasilva-se-naprezhenieto-na-ostrov-samos-s-pristiganeto-na-novi-migranti.html", "text": "Подобряването на времето е съпроводено от увеличаване на пристигащите бежанци и мигранти без документи по егейските острови по море от съседна Турция, като вече пренаселеният приемен център на Самос е под нов миграционен натиск, пише гръцкото електронно издание на вестник  Kathimerini . \r\nТъй като лагерът „Вати“ вече е приютил повече от 4000 души - няколко пъти неговия капацитет от 650 души - новопристигналите създават истинско главоболие за властите. Десетки хора достигат до Самос, както и до Лесбос и други острови в източната част на Егейско море, ежедневно с лодки от Турция. \r\nБезизходицата подхранва нарастваща нетолерантност сред жителите на Самос, като родителите са изтеглили децата си от едно училище в продължение на две седмици, за да протестират срещу присъствието на деца бежанци в класовете. Въпреки че Министерството на образованието описа този ход като \"опит за насаждане на расизъм и ксенофобия\", родителите настояват, че са загрижени за общественото здраве поради нехигиеничните условия в лагера „Вати“.  Юлиян Марков", "date": "2019.03.24", "title": "Kathimerini: Засилва се напрежението на остров Самос с пристигането на нови мигранти"}
{"url": "http://www.focus-news.net/news/2019/03/24/2638343/pazardzhik-prez-2018-godina-sluzhiteli-ot-ohranitelna-politsiya-sa-uchastvali-v-razkrivaneto-na-423-prestapleniya-v-oblastta.html", "text": "През 2018 година служители от „Охранителна полиция“ при ОДМВР – Пазарджик са участвали в разкриването на 423 престъпления, при 330 за 2017 г. Това съобщи за  Радио „Фокус“ – Пазарджик  говорителят на ОДМВР – Пазарджик Мирослав Стоянов. Той обясни, че периодът се характеризира с изключително голямо натоварване на охранителния състав, който, освен с изпълнение на ежедневните си служебни задължения, е ангажиран допълнително с дейности по опазване на обществения ред и безопасността на движението при провеждане на множество масови мероприятия. „Служителите от „Охранителна полиция“ в звената от ОДМВР – Пазарджик обезпечиха сигурността и охраната на реда при провеждането на много масови и спортни мероприятия, църковни празници, граждански протести и други. През изминалата година съставът на „Охранителна полиция“ е участвал в охраната на общо 781 масови мероприятия. Проведени са общо 1171 специализирани полицейски операции с участие на служителите от „Охранителна полиция“, уточни Стоянов. \r\nВаня НИКОЛОВА", "date": "2019.03.24", "title": "Пазарджик: През 2018 година служители от „Охранителна полиция“ са участвали в разкриването на 423 престъпления в областта"}
{"url": "http://www.focus-news.net/news/2019/03/24/2638340/zam-ministar-krasimir-tsipov-nyama-da-se-stroyat-bezhanski-lageri-na-teritoriyata-na-lyubimets-malko-tarnovo-i-elhovo.html", "text": "Няма да се строят бежански лагери на територията на Любимец, Малко Търново и Елхово, няма подготовка за заселване на територията на тези населени места с бежанци. Това каза заместник-министърът на вътрешните работи Красимир Ципов по време на брифинг в МВР, предаде репортер на  Агенция „Фокус“ . \r\nТой се обърна към гражданите на трите населени места: „На територията на вашите населени места няма да се строят бежански лагери. Това трябва да стане ясно на всички вас, трябва да сте спокойни. Това, което предстои да направи МВР, е да проведе процедура за подготовка на площадки за временни кризисни центрове. Тези центрове са предвидени в един план за действие за справяне със засиления миграционен натиск на българо-турската граница“, посочи още Ципов. Той подчерта, че центровете са от затворен тип.", "date": "2019.03.24", "title": "Зам.-министър Красимир Ципов: Няма да се строят бежански лагери на територията на Любимец, Малко Търново и Елхово"}
{"url": "http://www.focus-news.net/news/2019/03/24/2638345/veliko-tarnovo-regionalna-biblioteka-p-r-slaveykov-podgotvya-maraton-na-cheteneto.html", "text": "Регионална библиотека „П. Р. Славейков“ – Велико Търново подготвя отново маратон на четенето в рамките на националната инициатива по повод т. нар. априлски празници – Международния ден на детската книга – 2 април, и Международния ден на книгата и авторското право – 23 април. Това каза за  Радио „Фокус“ – Велико Търново  зам.-директорът на библиотеката Калина Иванова. Тя допълни, че датите и часовете все още се уточняват, но веднага, след като станат ясни, ще бъдат публикувани в интернет сайта на библиотеката.  \r\n„В най-близък план това, което ни предстои, е представяне на една книга на търновски автор – „Обществена поръчка“. То ще се проведе във вторник, 26 март, от 17.30 часа, в Библиотечно-информационен център „Славейче“ на улица „Симеон Велики“, обясни Калина Иванова.  \r\nТя отбеляза, че акцент във всички организирани от библиотеката събития през настоящия месец са били Празникът на Велико Търново – 22 март, и посветеният на него конкурс „Моят роден град”. \r\nЛуиза ТРАНЧЕВА", "date": "2019.03.24", "title": "Велико Търново: Регионална библиотека „П. Р. Славейков“ подготвя маратон на четенето"}
{"url": "http://www.focus-news.net/news/2019/03/24/2638322/tass-nato-schita-bombardirovkite-v-yugoslaviya-za-neobhodimi-i-legitimni.html", "text": "НАТО смята, че бомбардировките в Югославия без санкцията на Съвета за сигурност на ООН са били необходими и легитимни, тъй като те бяха предприети за спиране на хуманитарната катастрофа. Това заяви в неделя пресслужбата на алианса, цитирана от  TACC . \r\n\"НАТО започна операция\" Съюзнa силa \"през март 1999 г., за да спре хуманитарната катастрофа, която се разгръщаше в Косово по това време. Това решение бе взето след повече от година борба в Косово и няколко неуспешни опита на ООН и контактната група. (на международната контактна група за бивша Югославия - ТАСС), на която Русия беше член, да се намери мирно дипломатическо решение на тази криза. Използването на силата на НАТО е било необходимо и легитимно, \"каза Алиансът. \r\n\"Целта на операцията бе да се сложи край на всички военни действия и репресии срещу цивилното население на Косово, както и да се гарантира завръщането на бежанците и достъпа на хуманитарните организации. Операцията\" Съюзническа сила \"постигна онова, което се целеше,\" казаха от централата на НАТО. „Тази кампания показа способността на страните от НАТО да действат и да останат обединени по време на кризата. Досега нашето единство остава най-голямата ни сила.\"  Юлиян Марков", "date": "2019.03.24", "title": "ТАСС: НАТО счита бомбардировките в Югославия за необходими и легитимни"}
{"url": "http://www.focus-news.net/news/2019/03/24/2638344/zam-ministar-krasimir-tsipov-tova-koeto-chuhme-ot-bsp-za-bezhanskite-tsentrove-sa-otkroveni-lazhi.html", "text": "Трябва да опровергаем едни откровени лъжи, които чухме днес. Няма подготовка за заселване на бежанци на териториите на Любимец, Малко Търново и Елхово. Това каза зам.-министърът на вътрешните работи Красимир Ципов на брифинг, предаде репортер на  Агенция „Фокус“ . Зам.-министърът обясни, че площадките, които ще се изградят са на територията на обекти на МВР. „Те са в покрайнините на населените места, оградени са, до тях няма свободен достъп. Има охрана от МВР“, посочи Ципов. Той обърна внимание, че ще има заградителни съоръжения, за да няма никаква възможност мигрантите да ги напускат. „Изключително чудно ми е как хора като председателя на Комисията по европейски въпроси в парламента и водача на листата на БСП за предстоящите европейски избори не могат да направят такава елементарна разлика- какво е бежански център и какво е временен кризисен център“, коментира зам.-вътрешният министър. Той отчете, че миграционният натиск към страната ни в момента е нулев. „След като един незаконно преминал държавната граница мигрант бъде задържан, ще бъде отведен в тези кризисни центрове от затворен тип. Там да му бъде извършена афис регистрация и ако не разполага с документи за самоличност ще бъдат направени интервюта от органите на „Гранична полиция“ и Държавна агенция „Национална сигурност““, посочи Красимир Ципов. „Не стана ясно днес на пресконференцията какво предложиха БСП? Анализът показва, че те предлагат, България да няма готовност при положение, че военният конфликт в Сирия и Близкия Изток продължава, че в Турция има поне 3 млн. лица“, коментира той. „Как България може да си позволи да не е готова за справяне с евентуален миграционен натиск“, попита зам.-министърът.", "date": "2019.03.24", "title": "Зам.-министър Красимир Ципов: Това, което чухме от БСП за бежанските центрове, са откровени лъжи"}
{"url": "http://www.focus-news.net/news/2019/03/24/2638347/prof-kostadin-dinchev-folklorist-blagoevgrad-ima-mnogovekovna-istoriya.html", "text": "Благоевград има многовековна история, като според историческите сведения той възниква още в древността. Това каза за  Радио „Фокус“ – Пирин  фолклористът проф. Костадин Динчев, почетен гражданин на Благоевград. По думите му за това свидетелстват археологическите проучвания, които са били извършвани през годините в района на квартал „Струмско“, но за съжаление информацията от тях е твърде оскъдна. „Повече сведения за Благоевград, тогава - Горна Джумая, имаме от средновековието натам, запазени от различни пътешественици, които го споменават в свои документи. А най-подробно може да говорим за историята на града от неговото освобождение през 1912 година насам, когато Благоевград започва да се развива изключително добре“, подчерта проф. Динчев.  \r\nТой отбеляза, че в края на XIX век при свое посещение в Горна Джумая Васил Кънчов отбелязва, че града има около 6 000 жители, както и църква, носеща и до днес името „Въведение Богородично“, построена през 1844 година. В града е имало две училища. „Най-голям разцвет в развитието си градът преживява след Втората Балканска война, познатата още като Междусъюзническа. В този период много българи от географската област Македония са били прогонени, затова много от тях, минавайки през Горна Джумая, решават да останат тук. При първото официално преброяване през 1920 година в Горна Джумая е регистрирано население, което наброявало около 7 000 души. При следващото преброяване, което е около 1926 година, броят на хората нараства до 9 000“, добави проф. Динчев. Той отбеляза, че през 1934 година ръстът на населението продължава, като са регистрирани 10 000 души. След Втората световна война населението в Горна Джумая е 14 000, а през 1956 година там вече живеят 21 000 – 22 000 жители. „1965 година броят става над 30 000, през 1975 година – 50 000, през 1985 година – 65 000, 1992 година – 71 000, а според последното преброяване в Благоевград живеят между 80 000 – 90 000 души“, подчерта проф. Динчев. \r\nТой коментира също, че развитието на културата в Благоевград е на изключително високо ниво. „От Втората световна война насам градът става по-привлекателен, като за целта се развива силна хранително-вкусова промишленост, с електроника и други модерни производства“, каза още проф. Динчев. Той добави, че за съжаление много от предприятията са били ликвидирани след промените от 1989 година. Проф. Динчев подчерта, че фестивалите, които се организират в района, и които са част от културната програма на Общината, спомагат Благоевград да се утвърди като културен и фестивален център на Югозападна България, а и не само. Според проф. Динчев развитието на града през последните години е доказателство, че Благоевград е жив, а бъдещето пред него изглежда светло заради многото млади хора, които живеят, работят и творят в него. \r\nЛивия НИНОВА", "date": "2019.03.24", "title": "Проф. Костадин Динчев, фолклорист: Благоевград има многовековна история"}
{"url": "http://www.focus-news.net/news/2019/03/24/2638349/greta-gancheva-mon-10-500-uchiteli-shte-badat-obucheni-za-prilagane-na-instrumentarium-za-otsenka-na-riska-ot-otpadane-na-detsa-ot-obrazovatelnata-sistema.html", "text": "10 500 учители ще бъдат обучени за прилагане на инструментариум за оценка на риска от отпадане на деца от образователната система. Това каза в интервю за  Агенция „Фокус“  директорът на Дирекция „Приобщаващо образование“ към Министерството на образованието и науката и ръководител на проекта „Подкрепа за успех“ Грета Ганчева. „Една от основните дейности, с които ще стартира проектът, е разработване на инструментариум, който да се състои от различни методики за оценка на съществуващия риск за отпадане от образованието. Тези методики ще имат задачата да установят какви пропуски имат учениците в учебното съдържание, къде трябва допълнително да се работи по тях, за да преодолеят тази трудност“, посочи тя, като уточни, че той ще бъде разработен съгласно Закона за обществените поръчки. „След неговото разработване, колегите учители, които трябва да прилагат този инструментариум в училище, ще бъдат обучени за неговото прилагане. Това са около 10 500 учители, които ще бъдат обучени за прилагането на тези методики. Важно е да усвоят тези инструменти, за да могат по този начин да установяват риска от отпадане и да направят преценка, съвместно с колегите си учители, колко часа и кои точно знания да включат на децата в допълнителното обучение, за да може да преодолеят тези трудности“, отбеляза Ганчева. По думите ѝ тези часове ще са извън задължителните и ще се финансират отделно по проекта. „В началото, преди да бъде готов инструментариумът, са идентифицирани 920 хил. училища, съгласно Наредбата за финансиране на институциите, които са с деца от уязвими групи. Там се работи вече от 1 година и се знае кои деца срещат трудности и с какво трябва да се справят учителите. Там в момента ще се приложи една образователна карта, с която ще стартират дейностите по проекта, за да може да се прецени това, с което те ще бъдат обучавани допълнително. Останалите училища ще бъдат избрани по методология, която е част от проекта“, допълни тя, като обясни, че методът, по който ще бъдат избрани училищата, в които ще се работи допълнително, са на база брой на неизвинени отсъствия, резултати от външно оценяване, резултати от държавно зрелостни изпити по български език. „Идеята е тези методики – оценка на риска на отпадане, да бъдат с устойчив характер, с добавената стойност от проекта и да остане за учителите за в бъдеще да бъде използван от системата за училищно и предучилищно образование от всички учители. Така те ще могат да оценяват и риска и след като бъдат приключени проектните дейности. Това е устойчивостта на проекта“, допълни директорът на Дирекция „Приобщаващо образование“.  \r\nТя обясни, че проектът изпълнява и дейности по кариерно ориентиране, като в него са включени ученици от 5 до 7 клас, които отново подадат в групата на риск от отпадане от системата на образованието. „Малко над 47 хил. ученици трябва да бъдат подкрепени чрез дейности за кариерно развитие. За целта ще бъдат изработени нови инструменти-методики, които ще оценят потребността на децата да бъдат включени в различни дейности за кариерно ориентиране. Тези методики ще бъдат изцяло насочени само за ученици от 5 до 7 клас в риск от отпадане. Те ще бъдат насочени към подходящо професионално ориентиране за придобиване на професионална ориентация. Това ще им помогне от по-рано да се ориентират към училища, в които те могат да придобият тази квалификация и да се реализират след това на пазара на труда\", каза още Грета Ганчева. \r\nДаяна ДЮЛГЕРОВА  Пълния текст на интервюто четете в „Мнение”", "date": "2019.03.24", "title": "Грета Ганчева, МОН: 10 500 учители ще бъдат обучени за прилагане на инструментариум за оценка на риска от отпадане на деца от образователната система"}
{"url": "http://www.focus-news.net/news/2019/03/24/2638351/", "text": "Баскетбол: Баскетболистите на Реал Мадрид  до 16 години спечелиха турнира „София Къп 2019”, който се проведе в зала „Универсиада”. Селекцията на Реал надви връстниците си от Байерн с 93:55 точки и така записа три победи от трите си мача. \r\nЗа победителите българинът Константин Костадинов изигра нов силен мач и завърши с 18 точки, 6 борби и 7 асистенции, а българинът в състава на Байерн Мюнхен – Иван Борисов пък се отличи с 10 точки и 4 борби. \r\nБългарският участник в турнира – БУБА Баскетбол тази сутрин загуби от сборния сръбски тим с 51:64 точки.", "date": "2019.03.24", "title": "Спорт: Юношите на Реал Мадрид спечелиха турнира „София Къп 2019“"}
{"url": "http://www.focus-news.net/news/2019/03/24/2638335/georgi-svilenski-bsp-skandalat-s-apartamentite-tryabva-da-bade-raznishten-dokray-zaminavaneto-na-tsvetanov-za-sasht-napomnya-na-poseshtenieto-na-lyutvi-mestan-v-turskoto-posolstvo.html", "text": "Скандалът с апартаментите трябва да бъде разнищен докрай. Да стане ясно кой, кога и какво е купувал, на какви цени е заменял. Трябва да стане ясно и ощетена ли е държавата. Това каза зам.-председателят на ПГ на \"БСП за България\" Георги Свиленски пред БНР, съобщиха от пресцентъра на  БСП . Той добави, че нещата, които се случват в държавата вече не изненадват левицата, защото постоянно изникват нови скандали. \"Изненадани от скандала с апартаментите на Цветанов, Цачева, Рашидов  останаха обществото и участниците в процеса, защото и до днес не става ясно- от къде идва информацията\", каза още Свиленски. Той добави също, че скандалът е голям и то не заради това- кой, колко апартамента има, а заради въпроса- приемал ли е българският парламент закони в полза на една или друга фирма. \"Говорим и за това-  дали комисията, която трябва да провери съответните случаи ще си свърши работата, защото тя неведнъж е проверявала подобни случаи и винаги излиза с констатацията, че няма проблеми. Антикорупционната комисия е назначена лично от Цветан Цветанов, а членовете й са негови номинации и тези, които назначават комисията, няма как да бъдат проверявани\", коментира още депутатът.  \r\nГеорги Свиленски заяви също, че БСП няма никакво участие в този скандал с апартаментите. \"Информацията със сигурност не идва от България. Затова заминаването на Цветанов за САЩ много ми напомня на посещението на Лютви Местан в Турското посолство, когато беше сменен\", коментира социалистът. Народният представител каза още, че никой досега не е отрекъл фактите по случая с апартаментите. \"Министър Цачева подаде оставка, именно в съгласие с всичко, което се е случило, същото направи и зам.-министърът на спорта\", уточни Свиленски.", "date": "2019.03.24", "title": "Георги Свиленски, БСП: Скандалът с апартаментите трябва да бъде разнищен докрай, заминаването на Цветанов за САЩ напомня на посещението на Лютви Местан в Турското посолство"}
{"url": "http://www.focus-news.net/news/2019/03/24/2638352/blagoevgrad-kabinetat-po-kineziterapiya-kam-obshtnostniya-tsentar-za-ranno-detsko-razvitie-v-grada-e-obnoven-i-napalno-oborudvan.html", "text": "Кабинетът по кинезитерапия към Общностния център за ранно детско развитие в Благоевград е обновен и напълно оборудван. Той разполага с необходимите уреди за рехабилитация на хора с двигателни затруднения. Сред тях са успоредка, стълби, топки за рехабилитация и шведска стена. Това съобщиха от пресцентъра на  Община Благоевград . В кабинета е положена и подходяща настилка. Той се намира на ул. „Явор“ №8 в ж. к. „Еленово“ и може да бъде посещаван напълно безплатно от всеки, който има нужда да се възползва от услугите. Работното време на жентъра е от понеделник до петък.  \r\nЦелта на Общностния център „Услуги за ранно детско развитие“ е да бъде оказана подкрепа на родителите в отглеждането на деца със специфични потребности, както и те да бъдат стимулирани към по-голяма активност за цел осигуряване на по-добра семейна среда. В резултат на работата на група специалисти се постига повишаване на общото благосъстояние на децата, подобряване на училищната готовност, а родителите получават комплексна подкрепа, изцяло свързана с грижите за малките деца. Застъпени са и услуги, свързани със здравно консултиране и интеграция на деца от уязвими групи.", "date": "2019.03.24", "title": "Благоевград: Кабинетът по кинезитерапия към Общностния център за ранно детско развитие в града е обновен и напълно оборудван"}
{"url": "http://www.focus-news.net/news/2019/03/24/2638334/makfaks-makedoniya-v-sarbiya-i-kosovo-sa-predvideni-meropriyatiya-po-sluchay-20-godini-ot-bombardirovkite-sreshtu-sr-yugoslaviya.html", "text": "Днес в Сърбия и Косово ще бъде отбелязана 20-та годишнина от бомбардировките на Югославия, предава  “Макфакс“ . \r\nВ Сърбия беше обявено провеждането на няколко възпоменателни събития. Ден за възпоменание на жертвите на военната кампания на НАТО ще бъде отбелязан в Ниш в присъствието на сръбския президент Александър Вучич и премиера Ана Бърнабич, както и представители на военните, църквата, дипломатическия корпус и гражданите. \r\nВ Косово представителите на институциите в Прищина ще отбележат бомбардировките в присъствието на посланици, тъй като намесата на НАТО през 1999 г. Косово отбелязва като освобождение на днешната държава. Косовският премиер Рамуш Харадинай каза, че въздушната кампания на Алианса сложи край на трагедията на косовския народ. \r\nДнес, точно преди 20 години, първите самолети излетяха от италианската база в Авиано, за да бомбардират цяла Сърбия в продължение на 78 дни и довеждат до създаването на най-младата балканска държава.  Юлиян Марков", "date": "2019.03.24", "title": "„Макфакс“ (Македония): В Сърбия и Косово са предвидени мероприятия по случай 20 години от бомбардировките срещу СР Югославия"}
{"url": "http://www.focus-news.net/news/2019/03/24/2638350/zam-ministar-krasimir-tsipov-sporazumenieto-za-ploshtadkite-za-vremenni-krizisni-tsentrove-e-sklyucheno-ot-pravitelstvoto-na-prezidenta-radev.html", "text": "Искам да обявя, че грантовото споразумение е сключено на 23 март 2017 година, където този проект за площадки за временни кризисни центрове се предвижда. Кое правителство управляваше тогава- временното правителство на президента Радев, с министър Пламен Узунов. Това каза зам.-министърът на вътрешните работи Красимир Ципов на брифинг по повод изнесената от БСП информация, че България ще изгражда бежански центрове в Любимец, Малко Търново и Елхово, предаде репортер на  Агенция „Фокус“ . „По същото време на това правителство беше приключена една друга процедура. Беше сключен договор за доставка на 290 високопроходими автомобила. Същата процедура в момента е обект на проверка от ОЛАФ“, съобщи Ципов. „Хубаво е Елена Йончева да отиде да поговори със служебния министър Узунов и да попита защо в момента ОЛАФ проверява тази поръчка“, изтъкна той. По думите на зам.-министъра казаното от БСП за бежанските центрове са спекулации и манипулации във връзка с предстоящите избори. „На днешната пресконференция на БСП беше обявено, че едва ли не се подготвят някакви корупционни схеми. Защо точно БСП ще говорят за корупционни схеми, когато по време на управлението на правителството на Орешарски станахме свидетели на процедури, еталон за непрозрачност“, заяви Красимир Ципов. „Трябва ли да припомним как се появиха бежанските центрове в София? Трябва ли да напомняме как се появи бежанският център в Харманли“, попита той. „Ако не се реализира тази поръчка на „Позитано“ 20 ще приемат ли да бъдат извършвани процедури за снемане на самоличността и да се проверяват документите на незаконно влезлите на територията на България мигранти- предполагам, че не“, коментира зам.-министърът. „Обръщам се към БСП- спрете със спекулациите и манипулациите. Спрете да предизвиквате страх у хората“, призова Ципов.", "date": "2019.03.24", "title": "Зам.-министър Красимир Ципов: Споразумението за площадките за временни кризисни центрове е сключено от правителството на президента Радев"}
{"url": "http://www.focus-news.net/news/2019/03/24/2638354/d-r-stela-dencheva-sbalpfz-veliko-tarnovo-zabolevaemostta-ot-tuberkuloza-v-oblastta-e-edna-ot-nay-niskite-v-stranata.html", "text": "Заболеваемостта от туберкулоза във Великотърновска област е една от най-ниските в страната. По данни на Министерство на здравеопазването тенденцията се запазва през последните 3-4 години. Д-р Стела Денчева, директор на Специализираната болница за активно лечение на пневмо-физиатрични болести (СБАЛПФ) съобщи за  Радио „Фокус“ – Велико Търново , че средно за една година в региона се регистрират около 50 случая. Тя допълни, че при новооткритите случаи на заболяването за първото тримесечие на 2019-та няма динамика в сравнение с тези за същия период на 2018 г.  \r\n„Това се дължи на факта, че в последните години има много новости в диагностиката на туберкулозата. Тя вече не е толкова трудна, вече диагноза туберкулоза не се поставя за 45 дни, както е било в миналото, благодарение на един генетичен тест, който се провежда на няколко места в България. Ние имаме възможност да получим резултати за диагностиката още в рамките на 24 до 48 часа“, обясни специалистът. Друга новост са още две специални изследвания, които също се правят в търновската специализирана болница. Освен това вече има възможност и за прилагане на комбинирано лечение на туберкулоза у нас, което също е много благоприятно за пациентите. \r\nЛуиза ТРАНЧЕВА", "date": "2019.03.24", "title": "Д-р Стела Денчева, СБАЛПФЗ – Велико Търново: Заболеваемостта от туберкулоза в областта е една от най-ниските в страната"}
{"url": "http://www.focus-news.net/news/2019/03/24/2638356/yordan-mitev-narodno-chitalishte-trakiya-2009-kardzhali-trakiytsi-imat-pravo-na-den-na-trakiya-zasluzhen-s-dalgoletnite-borbi-za-svoboda-i-edinenie-s-ostanalite-chasti-na-balgariya.html", "text": "Тракийци имат право на Деня на Тракия, защото е заслужен с дълголетните борби за свобода и единение с останалите части на България. Това каза за  Радио „Фокус“  Йордан Митев, председател на читалище „Тракия-2009“-Кърджали. Той коментира, че борбата на Тракийските българи е неразделна част от борбите на целия български народ, защото Тракия е дала не по-малко герои и жертви, а почитта към бележитите тракийски войводи - герои на България, е голяма. Според Йордан Митев в българската история и в народната памет завинаги ще останат самоотвержените борци като капитан Петко Войвода, Димитър Маджаров, Руси Славов, Георги Кондолов, Лазар Маджаров, Стамат Икономов и още стотици тракийски синове - войводи, участващи в освободителните борби на Тракия и защитата от жестокото преследване на насилствено прогонените тракийци от Беломорска и Одринска Тракия.  \r\n„За нас този ден е скъп и ние го тачим и пазим, но длъжни сме да кажем, че Денят на Тракия не е и не може да бъде празник само на потомците на тракийските българи“, посочи също председателят на читалище „Тракия-2009“. Според Митев това е ден на целия български народ, защото в него се съдържа героизмът и на македонските, на добруджанските българи и на българите от Западните покрайнини. „За нас тракийската кауза е ясна и човечна. Празникът ни е достоен и ние се гордеем с него. Няма да забравим трагедията при Маджарово, нито Илиева нива, нито жестокостта при Аврен и много други святи места. Денят на Тракия е ден за размисъл и е събирателен образ на цялата тракийска памет“, каза в заключение Йордан Митев.", "date": "2019.03.24", "title": "Йордан Митев, Народно читалище „Тракия-2009“-Кърджали: Тракийци имат право на Ден на Тракия, заслужен с дълголетните борби за свобода и единение с останалите части на България"}
{"url": "http://www.focus-news.net/news/2019/03/24/2638355/mvnr-nyama-balgari-na-avariraliya-kruizen-korab-kray-bregovete-na-norvegiya.html", "text": "По информация на посолството на България в Осло няма данни да има български граждани на борда на круизния лайнер „Вайкинг скай“, който аварира на 23 март край бреговете на Норвегия. Това съобщиха от пресцентъра на  МВнР . По-голяма част от туристите са от САЩ и Великобритания. Днес евакуацията на пътниците продължава. \r\nПосолството на България в Норвегия следи случая. При необходимост от съдействие български граждани могат да се свържат с мисията на телефон +47 22 55 40 40 и дежурен телефон в извънработно време +47 48650093", "date": "2019.03.24", "title": "МВнР: Няма българи на авариралия круизен кораб край бреговете на Норвегия"}
{"url": "http://www.focus-news.net/news/2019/03/24/2638358/tass-aleksandar-vuchich-nareche-poseshtenieto-na-ruskiya-prezident-edno-ot-nay-znachitelnite-sabitiya-v-dvustrannite-otnosheniya.html", "text": "Посещението на президента Владимир Путин в Белград на 17 януари беше едно от най-значимите събития в отношенията между Сърбия и Русия. Това заяви в неделя сръбският президент Александър Вучич по време на среща с ръководителя на \"Россотръдничество\" Елеонора Митрофанова, цитира думите му  TACC . \r\n\"Посещението на президента Владимир Путин през януари беше едно от най-значимите събития за отношенията между Русия и Сърбия, а резултатите му са насочени далеч както на политическо, така и на икономическо ниво\", заяви пресслужбата му. \r\nВучич благодари и на Русия за финансирането на вътрешната декорация на църквата Св. Сава добави, че Сърбия от своя страна е отпуснала 10 млн. евро за финансиране на храма. \r\nНа свой ред Митрофанова заяви, че \"духовните връзки между народите са в основата на развитието на отношенията на всички нива\". \r\nПо-рано руската компания \"Газпром нефть\" подписа споразумение със Сръбската православна църква за финансирането на декорацията на олтарната част на църквата \"Св. Сава\" в Белград. Размерът на финансирането по новото споразумение не беше разкрит, но по време на неотдавнашното му посещение в Белград руският президент Владимир Путин обяви, че е взето решението да се отпусне допълнително финансиране - малко над 5 млн. долара - за възстановяване на църквата. \r\nСпоред президента на Сърбия Александър Вучич, мозаечните работи в църквата \"Свети Сава\" ще бъдат завършени през 2019 г. - до 800-годишнината на Сръбската православна църква. Храмът ще се превърне в символ на братство и приятелство между Русия и Сърбия.  Юлиян Марков", "date": "2019.03.24", "title": "ТАСС: Александър Вучич нарече посещението на руския президент „едно от най-значителните събития“ в двустранните отношения"}
{"url": "http://www.focus-news.net/news/2019/03/24/2638353/tass-norvezhkite-vlasti-se-nadyavat-da-izteglyat-bedstvashtiya-korab-zaedno-s-ostanalite-na-borda-mu-patnitsi.html", "text": "Норвежките власти се надяват да изтеглят бедстващия кораб заедно с останалите на борда му пътници, като се очаква корабът да бъде изтеглен до град Молде с пътниците на борда и без евакуация. Това съобщи в неделя на пресконференция и.д. началникът на норвежката община Френ, Ян Арве Дюренс, пред телевизионната компания NRK, цитирана от  TACC . \r\n\"Изглежда, че ще можем да успеем да изтеглим лайнера в Молде с останалите пътници на борда. Вече не се извършва евакуация от кораба\", каза той. \r\nСпоред него пристигането на кораба се очаква около 15:00 часа местно време (16 часа българско време). В момента круизния лайнер се тегли в посока на Молде с помощта на влекач и два други кораба. \r\nЕвакуацията на хора от кораба преди това е била спряна. Според норвежките медии в момента са евакуирани 463 души от почти 1 400 души, като по-голямата част от пътниците на лайнера са британци и американци. Екипажът се състои от представители от различни страни. Трима от евакуираните пътници са сериозно ранени, а още 20 души са пострадали и получават медицинска помощ. Пътниците са ударили главите си, някои имат счупвания. \r\nВ събота корабът Viking Sky на път от Тромсьо до Ставангер изпадна в бедствена ситуация по време на буря.  Юлиян Марков", "date": "2019.03.24", "title": "ТАСС: Норвежките власти се надяват да изтеглят бедстващия кораб заедно с останалите на борда му пътници"}
{"url": "http://www.focus-news.net/news/2019/03/24/2638360/blagoevgrad-normalno-se-izvarshva-preminavaneto-prez-granichnite-punktove-v-oblastta.html", "text": "Нормално се извършва преминаването през контролно-пропусквателните пунктове на границата с Гърция и Северна Македония в област Благоевград. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образували се колони от автомобили на граничните пунктове „Кулата“ и „Илинден“ на българо-гръцката и „Златарево“ и „Станке Лисичково“ на българо-македонската граница. \r\nЛивия НИНОВА", "date": "2019.03.24", "title": "Благоевград: Нормално се извършва преминаването през граничните пунктове в областта"}
{"url": "http://www.focus-news.net/news/2019/03/24/2638348/sofiya-predstaviteli-na-rakovodstvoto-na-pp-abv-se-sreshtnaha-s-grazhdani-na-rayon-poduyane.html", "text": "Председателят на ПП АБВ Румен Петков и лидерът на АБВ-Младежи Пламена Заячка се срещнаха в столичния парк „Герена“ с граждани, с които разговаряха по актуални политически и обществени теми. Това съобщиха от пресцентъра на  партията . Във фокуса на внимание беше разгърналият се скандал с апартаментите, собственост на високопоставени представители на управляващата партия и довел до оставки. Въпросите са липса на политически дебати и недоумение от факта, че БСП не поставя в парламента острите въпроси – грозно и цинично, също намериха ключово място в разговорите. Жителите на района със смях приеха новината, че БСП подкрепиха искането на АБВ политиците в центъра на скандала с имотите да напуснат политиката.  \r\nСлед като вчера председателят на ПП АБВ Румен Петков коментира, че БСП мълчаха три дни по темата и настоя Цветанов незабавно да напусне политиката, днес представител на БСП поиска същото.  \r\n„От една страна това ни радва“, коментира Петков. \r\nГражданите от столичния район „Подуяне“ дадоха висока оценка на реакцията на АБВ по казуса с промените в Закона за вероизповеданията, която доведе до елиминирането на решението на парламента за опростяване на дълговете на вероизповеданията.  \r\nВ рамките на срещата гражданите от район „Подуяне“ представиха и своите номинации за кандидати за представители в Европейския парламент за предстоящия вот. Те представиха и стотици попълнени анкети по  . Посетителите на парка получиха като подарък патриотичния календар, дело и идея на АБВ-Младежи.", "date": "2019.03.24", "title": "София: Представители на ръководството на ПП АБВ се срещнаха с граждани на район „Подуяне“"}
{"url": "http://www.focus-news.net/news/2019/03/24/2638359/sport-vladimir-zografski-zavarshi-sezona-s-natsionalen-rekord.html", "text": "Най-добрият български ски скачач Владимир Зографски  зае 27-о място на финалите в Планица (Словения) с 329.6 точки, като във втория си опит постигна 214 м., което е нов национален рекорд в ски полетите. Досегашният бе с 0.5 м. по-слаб и пак бе на Зографски, но от 2013-а година. \r\nПобедител днес с 464.9 точки е Рьою Кобаяши (Япония), който отдавна си е осигурил за първи път и голямата Световна купа. Японецът днес спечели и малката купа в ски полетите. \r\nВладимир Зографски завършва сезона на 33-о място със 134 точки.", "date": "2019.03.24", "title": "Спорт: Владимир Зографски завърши сезона с национален рекорд"}
{"url": "http://www.focus-news.net/news/2019/03/24/2638362/manol-todorov-pchelarsko-sdruzhenie-strandzhanski-manov-med-nyama-vazrazheniya-otnosno-registratsiyata-na-strandzhanski-manov-med-kato-zashtiteno-naimenovanie-za-proizhod.html", "text": "Няма възражения от страна-членка на Европейския съюз или трета страна относно регистрацията на „Странджански манов мед“ като защитено наименование за произход. Това каза за  Радио „Фокус“ – Бургас  Манол Тодоров, председател на пчеларско сдружение „Странджански манов мед“. По думите му се очаква регистрацията да стане факт до края на месец април и продуктът да бъде вписан в Европейския регистър. „На 8 март в София участвахме в международната конференция „Цифровизация в пчеларството: ползи и предизвикателства“, организирана от еврокомисар Мария Габриел“. Там присъстваше и еврокомисар Фил Хоган. Имах уникалната възможност да го запозная със странджанския манов мед“, отбеляза Тодоров. Според него подкрепа за регистрацията на защитеното наименование и осъществяването ѝ се очакват съвсем скоро. „Помолих еврокомисарите и министъра на земеделието и храните Румен Порожанов, след като бъде регистриран, продуктът да бъде вписан в търговското споразумение относно Европейския съюз и бързо развиващите се страни. Това означава нашият продукт да попадне в стоте продукта, които са в т. нар. безмитна търговия“, заяви Тодоров и добави, че по този начин ще се даде възможност за бързо развитие на Странджанския регион. По думите му след регистрацията на защитеното наименование за произход на продукта, следващата цел ще бъде регионална среща между заинтересованите държавни институции и пчеларите. \r\nМанол Тодоров посочи също, че към момента дейностите на странджанските пчелари се осъществяват успешно. По думите му пчелните семейства са презимували добре и се развиват бързо, за което спомагат и благоприятните климатични условия. „Надяваме се на отлична паша за странджанския манов мед, засега всичко е под контрол. През последните 10-15 дни температурите бяха между 15 и 20 градуса, което благоприятства доброто развитието на пчелните семейства към момента“, отбеляза Тодоров. Той добави, че пазарът за страджанския манов мед е добър, което се обуславя от големия интерес към продукта. „Ние сме заинтересовани повече хора да произвеждат този мед. В момента произвеждаме 20-50 тона мед, а в близките 1-2 години ще достигнем 100 тона. Макар че инициативата по регистрацията на меда като защитено наименование за произход е наша, ние сме отворени за това всеки пчелар, който желае да произвежда от странджанския манов мед, да го направи“, каза още Тодоров. \r\nМария ПОПЧЕВА", "date": "2019.03.24", "title": "Манол Тодоров, пчеларско сдружение „Странджански манов мед“: Няма възражения относно регистрацията на „Странджански манов мед“ като защитено наименование за произход"}
{"url": "http://www.focus-news.net/news/2019/03/24/2638364/varna-189-proverki-po-spazvaneto-na-zabranata-za-tyutyunopushene-na-opredeleni-obshtestveni-mesta-sa-izvarsheni-ot-rzi-prez-poslednata-sedmitsa-ne-sa-konstatirani-narusheniya.html", "text": "189 проверки по спазването на забраната за тютюнопушене на закрити и някои видове открити обществени места са извършени от Регионална здравна инспекция (РЗИ) – Варна през последната седмица, като не са констатирани нарушения. Това съобщиха за  Радио „Фокус“ – Варна  РЗИ – Варна. За периода от 15 до 21 март са извършени общо 364 инспекции от служители, осъществяващи държавен здравен контрол. Проверени са и 12 детски и учебни заведения, както и 1 учебно разписаниe. При проверките не са констатирани нарушения. През изминалата седмица в РЗИ са постъпили една жалба и един сигнал от граждани и институции, по които е започната процедура за проверка и отговор. \r\nБояна АТАНАСОВА", "date": "2019.03.24", "title": "Варна: 189 проверки по спазването на забраната за тютюнопушене на определени обществени места са извършени от РЗИ през последната седмица, не са констатирани нарушения"}
{"url": "http://www.focus-news.net/news/2019/03/24/2638365/petar-tolstoy-sramno-e-che-ne-pomognahme-na-sarbiya-prez-1999-godina.html", "text": "Заместник-председателят на долната камара на руския парламент Петър Олегович Толстой заяви, че руснаците се срамуват, че не са помогнали на Сърбия през 1999 година в интервю пред сръбския вестник „Вечерне Новости“, цитиран от македонския електронен портал  A1 On \r\nТой подчерта, че днес Русия иска много повече да помогне. \r\n„От вас зависи да кажете каква помощ ви е нужна, каза председателят на Държавната дума пред вестника  \r\nТолстой, потомък на известния руски писател Лев Толстой, каза, че бомбардировките на Югославия през 1999 г. са нещастие, което е застигнало сръбския народ, а руснаците са се уверили, че Западът е лицемерен и двуличен. \r\nТой отбеляза  също, че руският президент Владимир Путин не е съгласен с никакво разделение в Косово. Напротив, той е поискал от руското външно министерство да положи всички усилия за решаване на въпроса за Косово въз основа на Резолюция 1244 на Съвета за сигурност на ООН.  Юлиян Марков", "date": "2019.03.24", "title": "Петър Толстой: Срамно е, че не помогнахме на Сърбия през 1999 година"}
{"url": "http://www.focus-news.net/news/2019/03/24/2638357/gen-kircho-kirov-agresiyata-na-nato-v-yugoslaviya-predi-20-godini-ne-doprinese-za-reshavane-na-problemite-na-balkanite-koito-sashtestvuvat-i-dnes.html", "text": "Агресията на НАТО в Югославия преди 20 години не допринесе за решаване на проблемите на Балканите, които и днес продължават да съществуват. Това каза ген. Кирчо Киров, началник на Националната разузнавателна служба в периода 2002-2012 г. в интервю за  Агенция „Фокус“  по повод 20 години от бомбардировките на НАТО в Югославия. „Агресията на НАТО срещу Югославия беше последният удар срещу Югославската държава, каквато съществуваше. НАТО заби последния пирон в ковчега на югославската държавност“, коментира ген. Киров. По думите му 20 години е сравнително кратък период в човешката история и особено в тази на Балканите. „Те имат многовековна история. Със съжаление, трябва да констатираме, че с нерегламентираната от Съвета за сигурност на ООН война на НАТО срещу Югославия започна развала на международната система за сигурност, на разрушаването на действията на международното право. Не можем да си изкривим душата дори и поради факта, че сме съюзници в НАТО и ЕС“, посочи Кирчо Киров. „Това беше първата военна акция на НАТО в следвоенна Европа и то срещу независима държава, която си имаше своя вътрешен ред и своите, разбира се, вътрешни проблеми, послужили като първопричина за тази агресия. Така или иначе агресията си остана факт“, обясни той. „Както е видно не допринесе за решаване на проблемите на Балканите, които и днес продължават да съществуват и продължават да възпрепятстват развитието на региона в позитивна насока“, коментира още ген. Киров.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.24", "title": "Ген. Кирчо Киров: Агресията на НАТО в Югославия преди 20 години не допринесе за решаване на проблемите на Балканите, които съществуват и днес"}
{"url": "http://www.focus-news.net/news/2019/03/24/2638366/bsp-i-mvr-v-spor-shte-ima-li-novi-bezhanski-tsentrove-u-nas-obzor.html", "text": "От МВР обявиха обществена поръчка за изграждане на площадки за временни кризисни центрове в Елхово, Любимец и Малко Търново. След като това стана ясно жители на Малко Търново протестираха срещу евентуално изграждане на център за бежанци. От МВР обаче обявиха, че няма да се строят нови бежански центрове, а площадки за временни кризисни центрове от затворен тип, в случай, че е налице съществено увеличение на миграционния натиск. По-късно по темата реагира и опозицията. Левицата призова за спиране на обществената поръчка за изграждане на площадките за бежански центрове в трите населени места. Говорителят на ПГ на „БСП за България“ и водач на листата на левицата за европейските избори Елена Йончева попита: „Крие ли се информация от българската общественост за връщане на мигранти от Западна Европа, предимно от Германия?“. Председателят на БСП – Ямбол и общински съветник Катя Георгиева посочи, че местната структура ще подкрепи протеста на жителите да не се реализира поръчката за бежански център в Елхово. По думите ѝ това, че ПП ГЕРБ все още е управляваща, не означава, че държи патента за това кое е най-правилното решение за България. \r\nОт МВР определиха твърденията на БСП като откровени лъжи. Заместник-министърът на вътрешните работи Красимир Ципов увери гражданите на Любимец, Малко Търново и Елхово, че няма да се строят бежански лагери там. Той уточни, че става въпрос за временни кризисни центрове от затворен тип. Зам.-министърът обясни, че площадките, които ще се изградят, са на територията на обекти на МВР, ще са в покрайнините на населените места, и до тях няма свободен достъп. „Изключително чудно ми е как хора като председателя на Комисията по европейски въпроси в парламента и водача на листата на БСП за предстоящите европейски избори не могат да направят такава елементарна разлика- какво е бежански център и какво е временен кризисен център“, коментира Красимир Ципов. Той обърна внимание, че споразумението за площадките за временни кризисни центрове е сключено от правителството на президента Радев. \r\nВ събота и от АБВ призоваха обществената поръчка за новите бежански центрове да бъде изтеглена. Председателят на АБВ Румен Петков зададе въпроса след като бежанските центрове са пълни на 19-23% защо правителството иска да строи нови. „Предпоставка за взимане на решение, трошене и крадене на пари, просто няма. Да бъдат любезни това да го изтеглят, да го оставят като материал в една от мазите на апартаментите на Цецо. Предполагам, че там има и празно място. Като му дойде времето да го извадят“, коментира Петков. \r\nДеница КИТАНОВА", "date": "2019.03.24", "title": "БСП и МВР в спор ще има ли нови бежански центрове у нас (ОБЗОР)"}
{"url": "http://www.focus-news.net/news/2019/03/24/2638368/yambol-tyaloto-na-35-godishna-zhena-e-otkrito-sled-pozhar-v-kashta-v-selo-boyadzhik.html", "text": "Тялото на 35-годишна жена е открито след пожар в къща в село Бояджик. Това съобщиха от  ГД „Пожарна безопасност и защита на населението“ . Сигналът за пожара е подаден на 23 март в 01:20 часа. На сутринта при разчистването е открито тяло на жена - на 35 г. от село Бояджик, която по информация на кметицата на селото е посещавала имота. При пожара къщата е унищожена.", "date": "2019.03.24", "title": "Ямбол: Тялото на 35-годишна жена е открито след пожар в къща в село Бояджик"}
{"url": "http://www.focus-news.net/news/2019/03/24/2638371/umbalsm-n-i-pirogov-zhena-ot-montana-e-pochinala-vsledstvie-na-izgaryaniya.html", "text": "Жена е починала вследствие на изгаряния. Това потвърди за  Агенция „Фокус“  говорителят на УМБАЛСМ „Н. И. Пирогов“ Мария Пойразова. Жената е от Монтана и е била настанена в болницата вчера. Починала е вследствие на изгаряния.  \r\nДеница КИТАНОВА", "date": "2019.03.24", "title": "УМБАЛСМ „Н. И. Пирогов“: Жена от Монтана е починала вследствие на изгаряния"}
{"url": "http://www.focus-news.net/news/2019/03/24/2638367/veliko-tarnovo-predstoi-rehabilitatsiya-na-patniya-uchastak-stambolovo-rusalya-hotnitsa-samovodene-s-dalzhina-218-km.html", "text": "Основен ремонт се извършва на пътя между селата Миндя и Присово. Дейностите бяха планирани в края на миналата година от Община Велико Търново, а средства са от държавния бюджет, казаха за  Радио „Фокус“ – Велико Търново  от Община Велико Търново. По данни на Агенция „Пътна инфраструктура“ ремонтът е започнал преди броени дни и се очаква да продължи до края на май. Участъкът с дължина 18.9 км, преминаващ през селата Пчелище, Церова кория и Къпиново, е основна и пряка връзка за жителите на пет големи села. От Община Велико Търново припомниха, че предстои рехабилитация и на пътния участък Стамболово – Русаля – Хотница – Самоводене с дължина 21,8 км, като стойността на ремонтите възлиза на 10,2 млн. лева. \r\nОбщата сума, вложена в подобни дейности на територия на област Велико Търново през миналата година, е близо 45 млн. лв. Дължината на ремонтираната пътна мрежа е 103 км. \r\nЛуиза ТРАНЧЕВА", "date": "2019.03.24", "title": "Велико Търново: Предстои рехабилитация на пътния участък Стамболово – Русаля – Хотница – Самоводене с дължина 21,8 км"}
{"url": "http://www.focus-news.net/news/2019/03/24/2638372/sport-sadiyska-brigada-ot-litva-shte-rakovodi-macha-kosovo-balgariya.html", "text": "Футбол: Съдийска бригада от Литва ще ръководи мача Косово – България в Прищина. Главен арбитър ще бъде Гедиминас Мазейка. Негови помощници са Витаутас Симкус и Витенис Казлаускас, а четвърти рефер - Манфредас Лукянчукас. Делегат на УЕФА ще бъде белгиецът Крис Белон. Чехът Андреас Шлухтер ще бъде съдийски наблюдател. Мачът започва в 21:45 на 25 март.", "date": "2019.03.24", "title": "Спорт: Съдийска бригада от Литва ще ръководи мача Косово – България"}
{"url": "http://www.focus-news.net/news/2019/03/24/2638373/zhechka-georgieva-varnenska-targovska-gimnaziya-pri-osnovavaneto-na-uchilishteto-prez-1904-g-sa-kandidatstvali-280-dushi-a-sa-prieti-samo-37.html", "text": "При основаването на Варненската търговска гимназия „Георги Стойков Раковски“ през 1904 г. са кандидатствали 280 души, а са приети само 37. Това каза в интервю за  Радио „Фокус“ – Варна  директорът на училището Жечка Георгиева. Тя обясни, че гимназията е създадена на 6 септември 1904 г., като първата й сграда се е намирала на мястото на Икономически университет – Варна. „Самото училище възниква по предложение на Търговската камара, защото в началото на 20 век започва да се развива доста бурно търговията и предприемчиви българи усещат, че има нужда от образовани хора. Първият директор е бил Цани Календжиев – един много достоен мъж, който между другото, освен че успява да открие и управлява училище, е човекът, който разписва първите учебни планове и програми“, разказа Жечка Георгиева. Тя отбеляза още, че във възникналото по-рано Търговско училище в Свищов са работили без установени учебни планове, а подобен вид документи се създават за пръв път във Варна.  \r\nПървият колектив на гимназията е бил от 7 мъже, които според Жечка Георгиева са издигнали името на училището през годините. „Разбира се, с много малко ученици е започнало, защото обучението е било платено. Но въпреки, че е било платено, желаещите да учат тук като ученици са били 10 пъти повече от хората, които са били приети“, посочи Георгиева. По думите й възпитаниците на гимназията първоначално са изучавали основно търговски дисциплини, счетоводство и статистика. \r\nБояна АТАНАСОВА", "date": "2019.03.24", "title": "Жечка Георгиева, Варненска търговска гимназия: При основаването на училището през 1904 г. са кандидатствали 280 души, а са приети само 37"}
{"url": "http://www.focus-news.net/news/2019/03/24/2638375/prof-kostadin-dinchev-folklorist-nay-starinna-v-blagoevgrad-e-arhitekturata-na-kvartal-varosha.html", "text": "Най-старинна в Благоевград е архитектурата на квартал „Вароша“. Това каза за  Радио „Фокус“ – Пирин  фолклористът проф. Костадин Динчев, почетен гражданин на Благоевград. По думите му в превод от унгарски наименованието на квартала всъщност означава град. Проф. Динчев обясни, че има писмени сведения, според които в миналото във „Вароша“ е бил съсредоточен целият градски живот, както и основната част от българското население. „Докато пребиваващите турци, власи и други са живеели в от дясната страна на река Бистрица, от лявата ѝ страна, където е „Вароша“, са живеели българите. За културата и нейното развитие в Благоевград е важно да споменем, че от 1866 година имаме основано читалище, което съществува и до днес. То е било едно от първите огнища на културния и просветен живот в града. Важно място в културния живот на Благоевград заема и църквата „Въведение Богородично“, каза още проф. Динчев. Той добави, че след Балканските войни в града се премества и известната Солунска българска мъжка гимназия „Св. св. Кирил и Методий“, която и днес съществува, но под името Национална хуманитарна гимназия „Св. св. Кирил и Методий“.  \r\n„Може да кажем, че днешното училище е продължител на традициите на Солунската гимназия. Когато говорим за града, то не може да не се радваме на всички тези неща, но и на културните възможности, които имаме, благодарение на съществуващите паметници като комплекс „Вароша“ с къщата на Георги Измирлиев – Македончето и другите къщи, църквата, мемориала на рода на Гоце Делчев, паметниците в града на Гоце Делчев, Македоно-одринското опълчение, Братската могила. Освен това Благоевград се оформи като фестивален център“, допълни проф. Динчев. Той добави, че в Благоевград има камерна опера, драматичен и детски театър. „Регионален исторически музей – Благоевград пък е голямо средище за цялата област, заедно с Регионалната библиотека заедно те изпълняват не само функции на градски обекти, но и оказват методическа помощ на цялата област. Трябва да кажем, че днес образованието също е много развито в града. Имаме много училища и професионални гимназии, но също и два университета. Първо е създаден Югозападен университет „Неофит Рилски“, който първоначално е филиал на Софийския университет „Св. Климент Охридски“, уточни проф. Динчев. Той коментира, че университетът заслужено носи името на Неофит Рилски, защото това е най-близкото културно-образователно средище до известната школа на Неофит в Рилския манастир. \r\nЛивия НИНОВА", "date": "2019.03.24", "title": "Проф. Костадин Динчев, фолклорист: Най-старинна в Благоевград е архитектурата на квартал „Вароша“"}
{"url": "http://www.focus-news.net/news/2019/03/24/2638374/evropeyski-ekspert-bombardiraneto-na-yugoslaviya-beshe-strategicheska-greshka.html", "text": "За Европейския съюз бомбардировките на Югославия през 1999 г. бяха стратегическа грешка, според ръководителя на Центъра за геополитически изследвания Евроконтинент Пиер Емануел Томан, съобщава сръбската редакция на  \"Спутник\", цитирана от  “Макфакс“ \r\n„Мисля, че това е стратегическа грешка… ЕС и европейските членове на НАТО са заложници на геополитическите приоритети на САЩ, \"каза експертът, добавяйки, че смята, че кризата в ЕС започнала частично през този период. \r\nТой оцени като неверни твърденията , че бомбардировките са хуманитарна намеса. \r\n\"Това бе направено, за да се скрият истинските геополитически интереси на атлантистите, които искаха да смажат Югославия, да изтръгнат Русия от Балканите и да насочат балканските страни към НАТО\", каза Томан. \r\nТой добави, че резултатът от бомбардировките е създаването на нефункционални държави като Косово и Босна и Херцеговина, които не могат да съществуват без европейска намеса.  Юлиян Марков", "date": "2019.03.24", "title": "Европейски експерт: Бомбардирането на Югославия беше стратегическа грешка"}
{"url": "http://www.focus-news.net/news/2019/03/24/2638376/sofiya-na-25-mart-v-direktsiya-mezhdunarodno-operativno-satrudnichestvo-shte-se-provede-brifing.html", "text": "На 25 март от 13.00 часа в сградата на Дирекция международно оперативно сътрудничество (ДМОС) (бул. „Мария Луиза“ 114 Б) ще се проведе брифинг. Това съобщиха от пресцентъра на  МВР . Брифингът ще бъде след годишния отчет на ГД „Гранична полиция“. На него ще присъства министър Младен  Маринов.", "date": "2019.03.24", "title": "София: На 25 март в Дирекция международно оперативно сътрудничество ще се проведе брифинг"}
{"url": "http://www.focus-news.net/news/2019/03/24/2638377/burgas-patishtata-na-teritoriyata-na-oblastta-sa-suhi-i-prohodimi.html", "text": "Пътищата на територията на област Бургас са сухи и проходими. Това съобщиха за  Радио „Фокус“ – Бургас  от Областното пътно управление. Видимостта е добра, няма затворени пътни участъци. Без затруднения се осъществява движението на моторни превозни средства както по пътищата в областта, така и по основните пътни артерии на Бургас. В областната пътна мрежа по-интензивен е трафикът по пътя Ахелой – Слънчев бряг, както и този по пътя Бургас – „Сарафово“ в района на Летище „Бургас“. В областния център струпване на автомобили се наблюдава в района на пътен възел „Юг“, при кръстовището с кръгово движение „Трапезица“, както и по бул. „Стефан Стамболов“ до болницата. \r\nМария ПОПЧЕВА", "date": "2019.03.24", "title": "Бургас: Пътищата на територията на областта са сухи и проходими"}
{"url": "http://www.focus-news.net/news/2019/03/24/2638370/24-vesti-makedoniya-voislav-sheshel-zapali-znamena-na-sasht-i-es-v-tsentara-na-belgrad.html", "text": "В центъра на Белград днес  националистическата Сръбска радикална партия (СРП) на Воислав Шешел проведе протестен поход по случай 20-та годишнина от началото на въздушните удари на НАТО върху бивша СР Югославия, на който бяха запалени знамена на САЩ, ЕС и НАТО, информира скопският телевизионен канал  “24 Вести“ . \r\nПоходът започна от улица \"Княз Михаил\" и завърши пред Президентския дворец. \r\nУчастниците в похода бяха водени от лидера на СРП и осъден от Хагския трибунал Воислав Шешел, който в началото на митинга запали флаговете на Европейския съюз, НАТО и САЩ. \r\nШешел каза, че със запалването на знамената \"той иска да покаже какво мисли за ЕС и НАТО\".  Юлиян Марков", "date": "2019.03.24", "title": "„24 вести“ (Македония): Воислав Шешел запали знамена на САЩ и ЕС в центъра на Белград"}
{"url": "http://www.focus-news.net/news/2019/03/24/2638378/blagoevgrad-dobri-sa-usloviyata-za-shofirane-v-oblastta-trafikat-po-osnovnite-patni-napravleniya-e-s-normalna-intenzivnost.html", "text": "Добри са условията за шофиране в Благоевградска област, трафикът по основните пътни направления е с нормална интензивност. Това съобщиха за  Радио „Фокус“ – Пирин  от Областно пътно управление – Благоевград. Движението по автомагистрала „Струма“, главен път Е-79 и второкласен път 19 Симитли – Гоце Делчев е с нормалната интензивност за неделен ден. До този момент няма регистрирани тежки пътни инциденти, които да за затруднявали движението по републиканската пътна мрежа в региона. В сила за областта са две пътни ограничения. Първото от тях е в сила до 29 март. То е наложено по главен път Е-79 в участъка от Благоевград до село Железница, от км 356+100 до км 371+000. Там преминаването трябва да се извършва с повишено внимание поради полагане на хоризонтална маркировка. По третокласен път 108 автомагистрала „Струма“ – село Рибник е ограничено движението на товарни автомобили с тегло над 12 тона. В района се извършват аварийни ремонтни дейности за срок до 31 юли. Въведен е обходен маршрут, който преминава по третокласен път 198 село Дрангово – село Ръждак – град Петрич и обратно. Повишена е опасността от падащи камъни в Кресненското дефиле и по второкласен път 19 Симитли – Гоце Делчев.  \r\nВ Благоевград трафикът по основните улици и булеварди е сравнително спокоен. По-натоварено движение се наблюдава на вход и изход от града. \r\nЛивия НИНОВА", "date": "2019.03.24", "title": "Благоевград: Добри са условията за шофиране в областта, трафикът по основните пътни направления е с нормална интензивност"}
{"url": "http://www.focus-news.net/news/2019/03/24/2638380/nova-makedoniya-makedoniya-kosovo-beshe-plodorodna-pochva-za-iznos-na-dzhihadisti.html", "text": "Косово беше плодородна почва за износ на джихадисти, пише македонският вестник  “Нова Македония“ . Агенция \"Фокус\" представя материала без редакторска намеса, като изразените в него мнения са на автора и агенцията не носи отговорност за тях. \r\nТази седмица се отбелязва 20-годишнината от войната в Косово и денят, в който НАТО започна първата си голяма военна офанзива срещу сръбската територия. САЩ, Великобритания и други сили на НАТО бомбардираха Сърбия в продължение на 78 дни. Това не беше чисто военна операция. Войната в Косово беше последната глава от разпадането на онова, което остана от тогавашната Югославия. Етническото албанско мнозинство в провинцията беше изправено пред тежко потисничество през 90-те години на миналия век, докато повечето от конституираните републики от Югославия излязоха от федеративната република с дългогодишни кървави конфликти, както в случая с Хърватия и Босна. Въпреки че официалната политика на лидерите на косовските албанци е била  да няма насилие, нарастващото влияние на въоръжените сепаратисти от Армията за освобождение на Косово (АОК) доведе до увеличаване на атаките срещу централните държавни органи и сръбското малцинство в Косово. \r\nКакто и в Хърватия и Босна, западните правителства наливаха масло в огъня, като подкрепяха сепаратистите и се представяха за миротворци, пише Филип Хамънд, професор по медии и комуникации в Лондонския университет \"Саит Банк\".  Лидерите на НАТО бяха напълно наясно, че, както той призна в деня на бомбардировките, тогавашният министър на отбраната на Обединеното кралство Джордж Робъртсън,е бил наясно,  че в началото на 1999 г. \"АОК е отговорна за повече жертви в Косово, отколкото югославските власти\". Както НАТО знаеше, стратегията на АОК беше да предизвика ескалация на конфликта, само за да вкара Запада в него. Един от лидерите на косовските албанци казва пред Би Би Си по-късно, че \"колкото повече цивилни са били убити, толкова по-вероятно е да последва международна намеса, а АОК е наясно с това\", пише Хамънд. \r\nТака най-силният военен съюз в света би могъл да представи своята атака срещу малка европейска държава като \"хуманитарна\" операция. Първоначално идеята беше, че бомбардирането ще предотврати кризата с бежанците. Случи се обратното: когато конфликтът в Косово се засили, самото бомбардиране доведе до тези последствия. \r\nОтговорът на НАТО беше да засили пропагандата, като нарече сърбите  \"нацисти\", които извършват \"геноцид\" в Косово. Лидерите на НАТО имаха на своя страна множество  медии, тъй като повечето журналисти вече бяха напълно  приели идеята, че Западът е сила, която се бори за \"добро\" срещу \"зло\" в света след края на Студената война. Оттогава сме чували тази история многократно и това е, че настъплението на НАТО в Косово се смяташе за уж успешен модел от онези, които защитаваха военните действия срещу Ирак през 2003 г., Либия през 2011 г. и Сирия през 2018 г. \r\nСтана ясно, че десетки хиляди косовски сърби са избягали от погромите, които последваха непосредствено след войната. Хиляди други хора са напуснали  домовете си през следващите години, тъй като намесата на НАТО не разреши основния конфликт. Сърбия все още твърди, че отговаря за провинцията, но продължаващото ниско ниво на насилие, сплашване и тормоз пречи на нормалния живот на косовските сърби и други малцинства. Сериозно насилие избухва през 2004, 2008, 2009 и 2011 г., според анализа на Филип Хамънд. \r\nСледвоенно Косово не е спокойно място, въпреки че е единственото място в света, където можете да срещнете някой, наречен Тониблеър, който ходи по булевард Бил Клинтън. През последните години обаче Косово е по-благоприятна почва за износ на най-войнствените джихадисти на глава от населението, отколкото всяка друга страна в Европа. Според доклад на Програмата на ООН за развитие от 2017 г. над 300 млади мъже от Косово са напуснали, за да се присъединят към ислямската държава в Сирия, докато други са се качили на \"върха на йерархията на „Ислямска държава“, а други\" са извършвали нападения в Западна Европа и Съединените щати \". \r\nНякои наблюдатели смятат, че това се дължи на влиянието на ислямските благотворителни организации, финансирани от Саудитска Арабия, които бяха отворени след войната в Косово, но може би не са били  наясно, че АОК има джихадисти в своите редици. Както посочи британският автор Марк Къртис, западните разузнавателни служби знаеха за активното сътрудничество на АОК с \"Ал Кайда\" преди войната. Отговорът на правителствата на НАТО по това време беше да им предоставят оръжия и обучение. \r\nМного анализатори посочват, че стагнацията на икономическото развитие е ключов фактор за подбуждането и разпространението на екстремизма, защото Косово наистина има най-ниския БВП на глава от населението в региона. Безработицата е над 30% (около четири пъти по-висока от средната за Европа и по-лоша от тази на Гърция след неотдавнашната икономическа криза), а младежката безработица е нараснала над 55%. Много хора напуснаха Косово в търсене на работа. Вместо директно икономическо обедняване, по-значимият фактор е чувството на разочарование, отколкото реалността на \"независимото\" Косово, пише в анализа на Филип Хамънд.  Юлиян Марков", "date": "2019.03.24", "title": "„Нова Македония“ (Македония): Косово беше плодородна почва за износ на джихадисти"}
{"url": "http://www.focus-news.net/news/2019/03/24/2638381/aktsenti-v-sutreshniya-blok-dobro-utro-balgariya-na-radio-fokus-za-25-mart.html", "text": "Как държавата ще подкрепи българските превозвачи преди пленарното заседание на Европейския парламент, което ще се проведе на 25-28 март? Какви действия и договорки ще се предприемат за оказване нужната подкрепа за отстояването на националния интерес? Гост в сутрешния блок  „Добро утро, България“  на  Радио „Фокус“  ще бъде Халил Летифов, председател на Транспортната комисия към Народното събрание и депутат от ДПС.  \r\nДве оставки в кабинета „Борисов 3“ заради скандала с апартаментите на управляващи вече са факт. Как ще се отрази това на управлението на ГЕРБ? За тежките решения и моралните граници в политиката ще разговаряме със социолога Андрей Райчев.  \r\nПредстои да бъде направена промяна в Общия устройствен план на Стара Загора. Какво налага това? Отговора на този въпрос, инвестиционната програма на Общината и политиката на местно ниво ще коментираме с кмета на града Живко Тодоров.  \r\nВ минутите след 09.00 часа Бояна Атанасова от  Радио „Фокус“ – Варна  ще ни запознае с японско изкуство за рязане на хартия – кири-е, което съществува от близо 1400 години.  \r\nОт няколко години продължава процедурата по регистрация на странджанския манов мед като защитено наименование за произход. Предстои ли продуктът да бъде обявен за такъв и какви ще са последствията за региона от тази стъпка - подробности ще научим от Мария Попчева от  Радио „Фокус“ – Бургас. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 25 март, с водещ Йоланда Пелова.", "date": "2019.03.24", "title": "Акценти в сутрешния блок „Добро утро, България“ на Радио „Фокус“ за 25 март"}
{"url": "http://www.focus-news.net/news/2019/03/24/2638382/dimitar-abadzhiev-poslanik-na-balgariya-v-sauditska-balgariya-e-vrata-za-sauditska-arabiya-kam-evropa.html", "text": "България е врата за Саудитска Арабия към Европа. Това заяви посланикът на България в Саудитска Арабия Димитър Абаджиев в интервю на Илиана Беновска, излъчено в предаването  „Беновска пита”  по „Канал 3” и „Радио К2” на 24 март 2019 г.: Илиана Беновска:  Намираме се в Саудитска Арабия в първото посолство на България в Рияд и сега ще разговаряме с първия посланик на България в Саудитска Арабия Димитър Абаджиев за първите негови 14 дни, за първия икономически форум и другите първи инициативи. Добър ден, г-н Абаджиев! Димитър Абаджиев:  Добър ден, добре дошли в Рияд! Илиана Беновска:  Как се чувствате като строител на първото посолство в Рияд? Димитър Абаджиев:  Няма да скрия, че наистина е емоция това да знаеш, че си първият български посланик в на практика най-ключовата държава в Близкия изток. Чувството е особено, но в същото време съпроводено с много работа и отговорност. Илиана Беновска:  Казах „строител“, защото създадохте от нулата посолството в прекия и преносния смисъл на думата – и сграда, и неговата дейност, и влиянието! Димитър Абаджиев:  Да, така е, всъщност тук започваме от нулата. България трябваше да има присъствие много отдавна, но сега започваме в един много динамичен момент и решаващ за самата Саудитска Арабия. Слава Богу, вече имаме сграда на посолството, под наем разбира се. Тук бяха дошли преди мен консулът и търговското аташе, които свършиха невероятно много работа за това да сме тук днес! Илиана Беновска:  Нека да отбележа, че току що приключи днес първият икономически форум, който Вие успяхте точно за 14 дни да организирате. Димитър Абаджиев:  Наистина беше голямо предизвикателство, днес приключи форумът и много приятно бяхме изненадани, въпреки че не очаквахме, положихме огромни усилия, от присъствието на бизнеса. От страна на Саудитска Арабия присъстваха над 30 компании, дори допълнително представители на бизнеса, на различни търговски организации на Саудитска Арабия и то не случайни фирми, включително присъства и една американска, „Джонс дей“, адвокатска кантора, която обслужва най-големите компании тук в Саудитска Арабия, което е признак първо за това, че сме успели да си свършим работата и второ, че има интерес към България и към българския бизнес. Но нека да не забравяме и посещението на премиера преди година и половина тук ... Илиана Беновска:  „Танцът със сабите“! Димитър Абаджиев:  „Танцът със сабите“ не само, подхода и добрите му взаимоотношения с престолонаследника, което наистина даде един много добър сигнал и дава допълнителна енергия на всичко това, което се случва. Илиана Беновска:  Министърът на икономиката Емил Караниколов беше главно действащо лице, освен Вас, на този икономически форум Саудитскоарабско-български, може ли в кратко резюме да кажете, разбра се, че трябва да се инвестира и от арабска страна в България, и от българска страна в Саудитска Арабия. Кои приоритети очертаха днес на този форум арабската страна? Димитър Абаджиев:  Аз да благодаря всъщност на министър Караниколов за това, че дойде тук, че доведе такава делегация и от страна на държавата, и от страна на бизнеса. Много тежка програма беше и напрежението и при него беше огромно, но това на нас оттук нататък много ще ни помогне за това наистина на най-високо ниво да продължим развитието на тези отношения. Илиана Беновска:  Къде реално да се сближим икономически и бизнес със Саудитска Арабия, все пак ние сме малка държава? Димитър Абаджиев:  Това ще ни бъде основният приоритет, като посолство, икономическите отношения. Аз ще цитирам заместник-министърът на отбраната, който срещнахме вчера, който каза – „България е по-различна страна от другите страни членки на ЕС. Тя е входната врата към ЕС, в същото време близък народ. Имаме много древна история, усещаме ви като по-различни и ние искаме да работим с вас“. Така че България наистина може да бъде по-различна и може да даде много добри възможности да бъде входната врата за бизнеса, за инвестиционни проекти от страна на Саудитска Арабия, особено в Югоизточна Европа. Илиана Беновска:  Но пък министърът на икономиката заяви това, което не за първи път чуваме от представители на арабски държави, като в Абу Даби, така и в Дубай: „Ние не сме касичка, ние трябва“, каза той, „трябва да намерим пресечните точки между икономиките на България и Саудитска Арабия“, къде? Димитър Абаджиев:  Така е, затова и посланието на министър Караниколов, според мен, беше много силно, когато той казваше, че „България не идва за пари, защото ние пари и като държава, и като страна член на ЕС имаме, но ние търсим дългосрочно партньорство“. Тогава, наистина, идват големите инвестиции, когато гледаш партньорската страна като партньор, а Саудитска Арабия наистина може да бъде такъв. Когато има партньорство вече идват и големите проекти и се надявам точно това да се случи, ако имаме правилния подход. Потенциалът особено в областта на земеделието и туризма на България е огромен. Знаете, че те имат много мащабни планове, визията 2030 е свързана с много проекти. Вчера всъщност престолонаследникът обяви три големи проекта тук около Рияд – за оземляване, за подобряване на околната среда. България има огромни възможности в областта на специалистите, на инженеринга, български специалисти и компании могат да участват в такива проекти. Така че двустранен е интересът. Илиана Беновска:  Остава, сега, министър Караниколов, който ще бъде в студиото, пък, да каже къде българската икономика ще е най-привлекателна за Саудитска Арабия, но нека да оставим това на него. Кажете, какви още други неща…-  тук, зад гърба Ви, отзад, виждаме първата награда по канадска борба и за лява ръка, и за дясна ръка на българин. Това стана на седмия или осмия ден откакто Вие бяхте тук. Димитър Абаджиев:  Да, така е, имаше участие в така наречения „Фестивал на камилите“, който се провежда всяка година, но тази година в рамките на този фестивал имаше съпътстващи мероприятия, като фолклорен фестивал и състезание по канадска борба. И българин стана наистина шампион и на лява, и на дясна ръка и спечели два златни медала, а пък нашият фолклорен ансамбъл „Шарена гайда“ се представи също  Илиана Беновска:  Вие имате достатъчно дипломатически опит, бяхте посланик в Словения, бяхте представител на България и в проекта „Набуко“, това също е дипломация и много други неща, сега да не ги изреждам. Но, как виждате мисията си в Саудитска Арабия, кои са първите стъпки, които ще направите сега, след като вече връчихте акредитивните си писма на краля? Димитър Абаджиев:  Отново ще повторя, приоритет ще бъдат икономическите отношения, как да се отворят повече възможности за български компании да стъпят тук на пазара в Саудитска Арабия, защото стъпвайки тук те ще имат много големи възможности в целия регион. Също така привличане на инвестиции от саудитски компании. Сега имахме срещи с г-н Ал Омаян, който е изпълнителен директор на публичния инвестиционен фонд, най-големия фонд на Саудитска Арабия, насочен към чужди инвестиции, към инвестиране навън. България може да предложи много добри възможности, особено в областта на туризма, особено и в областта на земеделието. Така че това са ни приоритетите, това ще бъде моят фокус. Разбира се политическите отношения не са без значение, но там нямаме отворени теми. Слава Богу, мисля, че нещата на този етап ще бъдат по-лесни, затова ще положим повече усилия към икономиката и възможностите за българските компании тук. Илиана Беновска:  Не трябваше да споменавате думата политика, изкушавате ме да Ви попитам като политик с много дълъг опит в съвременната история, тръгнал от СДС, една от новините в България е, че може би в листата на ГЕРБ и може би в коалиция с ГЕРБ СДС ще се яви на евроизборите, което пък предизвика веднага реакции от страна на другите десни партии, които са членове на ЕНП. Това е в отговор на призива на председателя на ЕНП Жозеф Дол всички десни да се обединят. Какъв е коментарът Ви? Димитър Абаджиев:  Първо искам да Ви благодаря, че дойдохте тук и Вие и положихте това усилие да отразите това събитие, защото това също не е лесно за една медия, за жена, защото тук нещата са, все още, по-различни от другия свят, но реформите виждате, че са големи в това отношение и е много интересно. По отношение на Вашия въпрос, наистина, аз няма как да правя партийни коментари, защото това ... Илиана Беновска:  Аналитични! Димитър Абаджиев:  Разбира се, аз като човек, който е бил в парламента в политиката, представител на десни политически проекти и в сърцето си ще остана такъв. Ще се радвам да има повече представители на дясно-центристките политически партии, затова приветствам всякакви форми на обединение и мисля, че ГЕРБ и СДС, въобще формат в рамките на ЕНП е само положително и мисля, че въобще отрицанието е нещо, което вреди на всеки. Нека да започнем да гледаме по-положително на нещата, да минимализираме отрицателните чувства и коментари е по-добре за всеки. Илиана Беновска:  Последен въпрос, тук е специфичен климатът ,- ще започнат горещини, дъждовни периоди и суша, кога ще очаквате министър-председателят Борисов да дойде да открие официално посолството? Димитър Абаджиев:  Ще бъде много важно и, наистина, ще очакваме министър-председателя Борисов, а и министъра на външните работи г-жа Захариева да бъдат тук. Ще се съобразим с тяхната програма, защото за първи път България има посолство в Саудитска Арабия и това трябва да бъде отбелязано подобаващо. Предполагам, че това ще се съчетае с негова визита и подписване наистина на конкретни проекти. Надяваме се това да стане преди религиозните празници тук, които са през май. Ако не, ще трябва да гледаме по-нататък, през месец юни може би, но всичко това е въпрос на координация.  Илиана Беновска:  Благодаря Ви още веднъж за това интервю, желая Ви успех и поздравления за първия икономически форум. Димитър Абаджиев:  Благодаря Ви и аз още веднъж!", "date": "2019.03.24", "title": "Димитър Абаджиев, посланик на България в Саудитска: България е врата за Саудитска Арабия към Европа"}
{"url": "http://www.focus-news.net/news/2019/03/24/2638383/blagoevgrad-katastrofa-mezhdu-dva-avtomobila-e-stanala-na-glaven-pat-e-79-v-rayona-na-montsa-nyama-postradali.html", "text": "Катастрофа между два автомобила е станала на главен път Е-79 в района на Монца. Това съобщи за  Радио „Фокус“ – Пирин  дежурният служител в Областно пътно управление – Благоевград. По думите му при инцидента няма пострадали, нанесени само леки материални щети по колите. Той уточни, че превозните средства са били встрани от пътя, поради което движението не е било затруднено. \r\nЛивия НИНОВА", "date": "2019.03.24", "title": "Благоевград: Катастрофа между два автомобила е станала на главен път Е-79 в района на Монца, няма пострадали"}
{"url": "http://www.focus-news.net/news/2019/03/24/2638379/nasp-raztrevozheni-sme-ot-sazdavashtoto-se-negativno-vnushenie-kam-gildiyata-osnovano-na-razsledvaneto-na-konkretni-imotni-sdelki-izvarsheni-ot-politicheski-litsa.html", "text": "Националната асоциация на строителните предприемачи, в качеството си на браншова организация, е разтревожена от създаващото се негативно внушение към гилдията, основано на разследването на конкретни имотни сделки, извършени от политически лица. Това се посочва в  отворено писмо до медиите на Националната асоциация на строителните предприемачи  относно публичните дискусии относно имотните сделки на определени политици. „Категорично се противопоставяме на опитите акцентът на обществения дебат да се измести от същността на проблема върху производителя, създал продукта на сделката“, заявяват от асоциацията. „НАСП подкрепя прозрачността, законността и етичността в този така значим за българската икономика бранш и винаги сме настоявали тези принципи да се спазват  от  всички заинтересовани страни – предприемачи, граждани и институции. За съблюдаването на тези принципи се грижат и съответните държавни органи“, се посочва в отвореното писмо. „Считаме за недопустимо в големи политически битки да бъде въвлечено едно от малкото останали производства, създаващо работни места, внасящо в бюджета приходи и създаващо национална стойност“, заявяват от националната асоциация.", "date": "2019.03.24", "title": "НАСП: Разтревожени сме от създаващото се негативно внушение към гилдията, основано на разследването на конкретни имотни сделки, извършени от политически лица"}
{"url": "http://www.focus-news.net/news/2019/03/24/2638361/hashim-tachi-aok-i-nato-prinudiha-slobodan-miloshevich-da-kapitulira.html", "text": "Косовският президент Хашим Тачи написа в социалните мрежи, че \"Армията за освобождение на Косово (АОК) на земята и НАТО от въздуха в обща борба за мир заставиха режима на (Слободан) Милошевич да капитулира\", по случай 20-ата годишнина от началото на бомбардировките на Североатлантския алианс срещу Сърбия, предава думите му македонското електронно издание  “Фактор“ . \r\nСпоред него интервенцията на НАТО е сложила край на етническото прочистване. \r\nКосовският премиер Рамуш Харадинай каза, че преди 20 години е завършила \"трагедията на косовския народ\" и \"сега има свобода и мир\". \r\nПредседателят на косовския парламент Кадри Весели каза, че атаките на НАТО са прекратили геноцида в Косово. \r\n\"Горди сме, че съюза с НАТО, който започна АОК, днес продължава армията на Косово\", пише Весели, като подчертава, че народът на Косово винаги ще бъде благодарен на лидерите на демократичния свят, воден от САЩ.  Юлиян Марков", "date": "2019.03.24", "title": "Хашим Тачи: АОК и НАТО принудиха Слободан Милошевич да капитулира"}
{"url": "http://www.focus-news.net/news/2019/03/24/2638384/varna-dvizhenieto-ot-km-0-do-km-8-po-avtomagistrala-cherno-more-se-osashtestvyava-dvuposochno-v-ednoto-platno-poradi-remontni-deynosti.html", "text": "Движението от км 0 до км 8 по автомагистрала „Черно море“ се осъществява двупосочно в едното платно поради ремонтни дейности. Това съобщиха за  Радио „Фокус“ – Варна  от Агенция „Пътна инфраструктура“. Автомобилите в този участък се пренасочват изцяло в платното за Бургас. Нормалното преминаване ще бъде възстановено до края на март. Ремонтни дейности се извършват и по 11 километрова отсечка на автомагистрала „Хемус“. Преминаването по аутобана в участъка Неофит Рилски – Девня, от км 389 до км 400, се осъществява двупосочно в дясното платно в посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401, а преминаването обратно - при км 389. Ограничено е слизането и качването на магистралата при пътен възел „Неофит Рилски“, като движението е пренасочено по пътя I-2 Русе – Варна. Планира се ремонтните дейности в този участък да приключат до края на март. На път III-2902 „Панорама“ — Куманово при км 11 е въведено скоростно ограничение до 30 км/час поради неравности на асфалтовата настилка. Преминаването по път I-9 в участъка Кранево – Варна при км 83 е забранено за МПС над 10 тона. Обходният маршрут е през селата Кичево и Оброчище. \r\nБояна АТАНАСОВА", "date": "2019.03.24", "title": "Варна: Движението от км 0 до км 8 по автомагистрала „Черно море“ се осъществява двупосочно в едното платно поради ремонтни дейности"}
{"url": "http://www.focus-news.net/news/2019/03/24/2638387/plamena-ivanova-psiholog-vazhno-uslovie-za-shtastieto-na-horata-e-higienata-na-sotsialnite-kontakti.html", "text": "Важно условие за щастието на хората е хигиената на социалните контакти. Това каза в интервю за  Радио „Фокус“ – Варна  психологът Пламена Иванова. Тя обясни, че до голяма степен човешкото щастие зависи от това дали човек е физически, психически и емоционално стабилен. Точно поради тези причини според нея е много важен приятелският кръг. „Какви хора са приятелите ни – дали са такива хора, които помагат, подкрепят, защитават, съдействат, или са такива, които ограбват човек. Затова е много важно с какви хора се събираме“, посочи Пламена Иванова. Психологът изрази своето наблюдение, че много от пациентите й също така правят прекомерно много и големи компромиси със собствените си желания, което неизменно води до лично разочарование.  \r\n„За да са щастливи хората, е важно да казват какво искат и какви са техните желания, защото много хора правят изключително много компромиси със себе си и със своите разбирания с цел да се харесват на другите, за да бъдат приети, но всъщност по този начин те губят себе си като личност“, заяви психологът. По думите на Пламена Иванова ключът към щастието е човек да има любов в живота си, независимо под каква форма е тя. Според нея това може да бъде любовта между майка и дете, партньор, приятел, колега и др. Психологът отбеляза, че друга „съставка от рецептата на щастието“ е личното хоби. Тя посъветва всички да открият поне 5 неща, които им доставят удоволствие, като даде пример със събирането на марки и картички, спорта, фотографията, четенето на книги и др.  \r\nТя посочи, че практикуването на някакво хоби води до чувство на удовлетворение у дадения човек. „Също така е важна връзката с природата и с животните. Доказано е, че хората, които имат по-добра връзка с природата и с животните, са много по-щастливи от другите, при които тази връзка е прекъсната“, каза още Пламена Иванова. \r\nБояна АТАНАСОВА", "date": "2019.03.24", "title": "Пламена Иванова, психолог: Важно условие за щастието на хората е хигиената на социалните контакти"}
{"url": "http://www.focus-news.net/news/2019/03/24/2638363/gen-kircho-kirov-albanskata-natsiya-shte-tarsi-obedinenie-to-ne-mozhe-da-stane-bez-promyana-na-granitsite-a-tova-zasyaga-sadbata-na-balkanite-i-v-chastnost-na-balgariya.html", "text": "Албанската нация ще търси обединение - то не може да стане без промяна на границите, а това засяга съдбата на Балканите и в частност на България. Това каза ген. Кирчо Киров, началник на Националната разузнавателна служба в периода 2002-2012 г. в интервю за  Агенция „Фокус“  по повод 20 години от бомбардировките на НАТО в Югославия. Той посочи, че албанската нация е млада, агресивна по своята същност нация. Ген. Киров отчете, че на Балканите има много  нерешени национални въпроси. Според него изключително дълбоката история на региона вместо да служи за конкретни прагматични уроци за настоящето и бъдещето, нерядко благодарение на националната етническа емоционалност на определени народи, се явява фактор за стагнация и за забавяне на евроатлантическата ориентация. „Големият проблем тук е свързан с албанската етническа общност на Балканите. Тя е втората по големина етническа общност, а се намира разпределена неравномерно в няколко държави. Това е етническа общност, която не е изживяла цялостно своя държавно-творчески момент и елемент в своята история. Една голяма част след 1912 г. живеят в пределите на днешна Албания, албанците в Косово, в Черна гора и Сърбия, в Македония, те лелеят своята интеграция и е въпрос на историческо време кога и как ще се осъществи тя. Първите и небезобидни стъпки са налице“, коментира още ген. Киров. По думите му има тясна и взаимна зависимост между Албания и Косово в икономическо отношение. „Падат границите им, създава се една приличаща на Шенген ситуация в областта на граничния контрол. Предприемат се стъпки за свързване на икономиките, на транспорта на двете албански етнически образувания, държави. Всичко това служи като един пример за албанския етнос, който се намира в рамките на останалите държави“, допълни той.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.24", "title": "Ген. Кирчо Киров: Албанската нация ще търси обединение - то не може да стане без промяна на границите, а това засяга съдбата на Балканите и в частност на България"}
{"url": "http://www.focus-news.net/news/2019/03/24/2638385/sofiya-2-km-e-kolonata-ot-avtomobili-pri-tunel-vitinya-trafikat-po-avtomagistrala-hemus-e-intenziven.html", "text": "2 км е колоната от автомобили при тунел \"Витиня\", Трафикът по автомагистрала \"Хемус\" е интензивен. Това съобщиха от  ОДМВР - София.  Информацията за трафика е към 17.20 ч. По трасето са разположени допълнителни полицейски екипи на ОДМВР-София за подпомагане и регулиране на движението. От Областната дирекция призовават водачите да шофират, спазвайки знаковата сигнализация и указанията на пътните полицаи. Трафикът по останалите главни пътни артерии на обслужваната територия е нормален.", "date": "2019.03.24", "title": "София: 2 км е колоната от автомобили при тунел \"Витиня\", трафикът по автомагистрала \"Хемус\" е интензивен"}
{"url": "http://www.focus-news.net/news/2019/03/24/2638346/bbc-prizovavat-tereza-mey-da-se-ottegli-za-da-dade-shans-na-sporazumenieto-s-es.html", "text": "Тереза Мей може да спечели подкрепа за сделката си с ЕС, ако обещае да се оттегли от поста министър-председател, пише  BBC . \r\nДепутатите в партията заявиха, че могат неохотно да подкрепят споразумението, ако знаят, че тя няма да отговаря за следващия етап от преговорите с ЕС. \r\nНо финансовият министър Филип Хамънд каза, че смяната на премиера \"няма да помогне\", добавяйки: \"Не става дума за отделните личности.\" \r\nОфисът на премиера отхвърли информациите, че Терза Мей може да бъде убедена да се оттегли. \r\nВестниците твърдят, че министрите планират преврат срещу премиера, като се стремят да я заместят с преходен премиер, докато по-късно през годината не се проведе подходящ избор за нов лидер.Има различни сведения за това кой е предпочитаният кандидат, като „брекзитиърите“ и проевропейските консерватори имат сериозни различия по въпроса. \r\nЕдин от тези, които се спрягат като възможен заместник, Дейвид Лидингтън, де-факто вицепремиер, отхвърли слуховете, настоявайки: \"Аз стоя твърдо зад премиера\".Бившият лидер на консерваторите Йън Дънкан Смит каза, че решението на ЕС да отхвърли молбата на Мей да отложи Брекзит до 30 юни и да настоява за собствения си график вместо това е \"възможно най-близо до унижението който и да е премиер, който някога съм виждал във Великобритания\". \r\nИзтъкнатият \"брекзитиър\" заяви пред ВВС, че нелоялността, която някои министри от кабинета й показват, е \"ужасна\". Те трябва да бъдат осъдени, уволнени или най-малкото „те трябва да се извинят и да замълчат”, добави той.  Юлиян Марков", "date": "2019.03.24", "title": "BBC: Призовават Тереза Мей да се оттегли, за да даде шанс на споразумението с ЕС"}
{"url": "http://www.focus-news.net/news/2019/03/24/2638389/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nТемпературите са в интервала от + 7°С до +20°С. Времето над страната е предимно ясно. Слаб вятър духа в област Кърджали. Пътните настилки са сухи, по усойните и планински райони частично заледени, обработени и проходими при зимни условия. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. Временната организация е сигнализирана с пътни знаци. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г. \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река Тополница при км 77+950. Движението се осъществява в изпреварващата лента. Организацията на движение е сигнализирана с пътни знаци. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 16+760 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 31.03.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401+100. Прехвърлянето обратно в лявото платно става при км 389+717. Ограничено е качването в посока София на пътен възел \"Неофит Рилски\", като движението е пренасочено по път I-2 Русе – Варна. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Русе – Варна. Срок до 31.03.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г.; \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласна пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 29.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г.; \r\nОбласт Велико Търново: \r\nДвижение по път Полски Тръмбеш – Дебелец в участъка на територията на област В.Търново се осъществява с повишено внимание поради полагане на хоризонтална маркировка. Срок до 29.03.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка с. Байкалско до п.в. Батановци от км 44+000 до км 74+000 се осъществява с повишено внимание поради подмяна на ограничителни системи. Движението се регулира с пътни знаци. Срок до 28.03.2019 г. \r\nОбласт Ямбол: \r\nДвижението по път I-6 Петолъчката-Лозенец от км 421+100 до км 428+200 се осъществява в една лента, поради почистване на окопи. Движението се регулира чрез пътни знаци. Срок до 26.03.2019 г. \r\nОбласт Пловдив: \r\nДвижението по път Карлово – Сопот в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г.; \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 в участъка Константиново – Бургас от км 77+000 до км 84+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъкът е сигнализиран с пътни знаци. Срок 25.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7907: Движението по път III-7907 Тръстиково – Полски извор от км 4+000 до км 10+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок до 25.03.2019 г.; \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 30.03.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 31.03.2019 г.; \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nПът III-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.24", "title": "Актуална пътна обстановка"}
{"url": "http://www.focus-news.net/news/2019/03/24/2638388/daily-sabah-nad-milion-i-polovina-privarzhenitsi-se-sabraha-na-miting-na-upravlyavashtata-partiya-v-istanbul.html", "text": "Около 1,6 милиона избиратели се събраха на площад Йеникапъ в Истанбул, за да присъстват на голям съвместен митинг на Народния съюз – коалиция между управляващата Партия на справедливостта и развитието (ПСР) и Партията на националистическото действие (ПНД) преди местните избори в Турция на 31 март, пише турското англоезично издание  Daily Sabah . \r\nПрезидентът Реджеп Тайип Ердоган, кандидатът за кмет на Истанбул и бивш премиер Бинали Йълдъръм и председателят на ПНД Девлет Бахчели се обърнаха към 1,6-те милиона души, събрани на Йеникапъ да покажат подкрепата си за Народния съюз. \r\nПрезидентът Ердоган обяви, че Турция ще създаде биотехнологична долина в Истанбул, създавайки 20 000 работни места. \r\nТой каза, че разнообразие от продукти, вариращи от ваксини до лещи и химиотерапевтични лекарства, ще бъдат произвеждани в биотехнологичната долина Тузла, като там се очакват инвестиции, които се оценяват на 6 милиарда турски лири (1 милиард долара). \r\nГоворейки, след като турският банков наблюдател BDDK заяви, че е започнал разследване на твърденията, че JP Morgan призовава инвеститорите да залагат на щатския долар срещу турската лира, Ердоган каза: \"Тези, които се опитват да провокират и манипулират хора, като ги призовават да инвестират в чуждестранните валути ще платят висока цена. \" \r\nСъветът на капиталовите пазари на Турция (SPK) също заяви, че е започнал разследване, след като е получил оплаквания, че доклад на JP Morgan е подвеждащ и причинява спекулации на Истанбулската борса. \r\nПрезидентът обяви също, че ще бъдат открити 17 нови рехабилитационни центъра, които да обслужват 200 000 граждани с увреждания. \r\nХиляди пристигнаха на площада часове преди митинга, като присъстващите преминаха през строги проверки за сигурност, преди да влязат на митинга.  Юлиян Марков", "date": "2019.03.24", "title": "Daily Sabah: Над милион и половина привърженици се събраха на митинг на управляващата партия в Истанбул"}
{"url": "http://www.focus-news.net/news/2019/03/24/2638369/gen-kircho-kirov-valneniyata-na-raba-na-bunt-v-sarbiya-tselyat-smyana-na-rakovodstvoto-na-stranata-i-otkasvaneto-y-ot-orbitata-na-rusiya.html", "text": "Вълненията на ръба на бунт в западната ни съседка целят смяна на ръководството на Сърбия и откъсването й от орбитата на Русия. Това каза ген. Кирчо Киров, началник на Националната разузнавателна служба в периода 2002-2012 г. в интервю за  Агенция „Фокус“  по повод 20 години от бомбардировките на НАТО в Югославия и във връзка с протестите в Сърбия. По думите му западната ни съседка е подложена на огромен натиск да излезе от орбитата на Русия. „Извън всяко съмнение е, че тези вълнения, намиращи се на ръба на бунтове, имат едно основно предназначение. Те са насочени от това да сменят днешното ръководство на Сърбия и да я откъснат от орбитата на Русия“, каза още ген. Киров. Той обърна внимание и на отношенията между Сърбия и Косово. Според него западната ни съседка трудно ще промени радикално своята политика спрямо Косово. „Всъщност тази промяна би се изразила само и единствено в признаване на независимостта на Косово от Сърбия. За съжаление това не можем да го прогнозираме като скорошна перспектива. Вижте и последните реакции, свързани с днешната 20-годишнина, на сръбските политици и президента Вучич. Всъщност „простихме, но не признаваме“. Т.е. те се опитват да създадат една по-мека формула, защото признаването на Косово от днешната сръбска политическа върхушка би означавало едно – политическа смърт за самите тях“, обясни ген. Киров. По думите му агресията на НАТО е този фактор, който дори с течение на времето продължава да играе роля за въздържание и действие на наслоената в сръбската, а и в албанската нация омраза от този многогодишен конфликт. Според него надробеното състояние на бивша Югославия е една от причините, нито Сърбия, нито Косово, нито самата Албания, която е пряко свързана със ситуацията, да се впишат в евроатлантическата интеграция.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.24", "title": "Ген. Кирчо Киров: Вълненията на ръба на бунт в Сърбия целят смяна на ръководството на страната и откъсването й от орбитата на Русия"}
{"url": "http://www.focus-news.net/news/2019/03/24/2638392/sport-uels-pobedi-slovakiya-s-10-v-evrokvalifikatsiya.html", "text": "Футбол: Уелс победи Словакия с 1:0 в евроквалификация с ранен гол в петата минута. Негов автор стана Даниел Джеймс. Словакия и Уелс заемат съответно второто и третото място в група „Е“. \r\nТри точки има и лидерът Хърватия, който излиза като гост на Унгария в 19:00 часа днес. \r\nВ другият мач, започнал в 16:00, часа Русия победи като гост отбора на Казахстан в мач от група „I”. От 19:00 час играят и Израел – Австрия и Сан Марино – Шотландия.", "date": "2019.03.24", "title": "Спорт: Уелс победи Словакия с 1:0 в евроквалификация"}
{"url": "http://www.focus-news.net/news/2019/03/24/2638395/ombudsmanat-maya-manolova-shte-obyavi-nachaloto-na-chetvartoto-izdanie-na-natsionalnata-kampaniya-velikden-za-vseki-dari-praznik-na-baba-i-dyado-na-25-mart.html", "text": "На Благовещение, 25 март, от 12.00 часа в шатрата на Социалната кухня в двора на православен храм „Св. Св. Кирил и Методий“ (ул. Георг Вашингтон“ № 47, на Женския пазар) с молебен за здраве и благословение, омбудсманът Мая Манолова ще обяви началото на четвъртото издание на Националната кампания „Великден за всеки – дари празник на баба и дядо“. Това съобщиха от  пресофиса на омбудсмана . Тази година двете каузи на институцията на омбудсмана – социалната кухня, която функционира от 17 декември м.г. и кампанията за възрастните хора, с която се набират хранителни продукти и средства за пенсионерите, се обединяват, за да може повече социално слаби хора в България да посрещнат малко по-достойно светлия християнски празник.  \r\nЛицата на „Великден за всеки“ - Анелия, Криско, Тити Папазов, актрисата Деси Бакърджиева и колегата й Тончо Токмакчиев ще бъдат доброволци в социалната кухня и ще раздават топла рибена супа. В предишните три издания, кампанията събра близо 1 500 000 лева и 75 000 пенсионери получиха ваучери, а хиляди други - хранителни пакети. В откриването ще се включат и партньорите на инициативата – Български Червен кръст, Националният осигурителен институт, „Български пощи“ ЕАД, Българска хранителна банка, Държавната агенция за безопасност на храните, Националният алианс за работа с доброволци, Национално сдружение „Младежки глас“, Ред Девил Кетъринг, представители на хранителния бранш, на хранителни вериги и др. Четвъртото издание на „Великден за всеки“ отново ще набира парични средства и хранителни продукти за пенсионерите, които няма да получат надбавка за големия християнски празник. Идеята е да бъдат подпомогнати хората, чиято пенсия надвишава с малко минималния праг от 348 лева. По утвърдени списъци на НОИ средствата ще бъдат обърнати във ваучери, всеки на стойност по 20 лева, с които възрастите хора ще имат възможност да пазаруват в 5 000 обекта в цялата страна. Пенсионерите ще получават своите ваучери в пощенските клонове по места. Средства отново се набират по банкова сметка в УниКредит Булбанк, разкрита конкретно и единствено за целите на кампанията, чиито титуляр е Български Червен кръст.  \r\nIBAN: BG53UNCR70001522802795 \r\nБанков код: UNCRBGSF \r\nИли със SMS 1255 -  на стойност 1 лев, освободен от ДДС \r\nЧрез on-line дарения от България и чужбина на сайта на БЧК –  \r\nwww.redcross.bg", "date": "2019.03.24", "title": "Омбудсманът Мая Манолова ще обяви началото на четвъртото издание на Националната кампания „Великден за всеки – дари празник на баба и дядо“ на 25 март"}
{"url": "http://www.focus-news.net/news/2019/03/24/2638394/gd-granichna-politsiya-trafikat-na-tovarni-avtomobili-na-gkpp-kapitan-andreevo-e-silno-intenziven-na-izlizane-ot-stranata.html", "text": "Трафикът на товарни автомобили на ГКПП \"Капитан Андреево\" на българо-турската граница е силно интензивен на излизане от страната, по данни към 18.00 часа. Това съобщиха от  ГД \"Гранична полиция\" . Интензивен е трафикът на изход за товарни автомобили и на ГКПП \"Лесово\". \r\nНа всички останали български гранични контролно-пропускателни пунктове трафикът е нормален.", "date": "2019.03.24", "title": "ГД \"Гранична полиция\": Трафикът на товарни автомобили на ГКПП \"Капитан Андреево\" е силно интензивен на излизане от страната"}
{"url": "http://www.focus-news.net/news/2019/03/24/2638391/pernik-mladezhite-ot-gerb-startiraha-kampaniya-nepoznatiyat-pernik.html", "text": "С поредица от инициативи под надслов „Непознатият Перник“ МГЕРБ ще отбележат 90-та годишнина от обявяването на Перник за град. Това съобщиха от  пресцентъра на партията . Началото на кампанията младите хора поставиха с изработване и монтиране на две информационни табла в Природен парк „Витоша“. Инициативата бе съпътствана с поход в Природния парк, с който те насочиха обществения фокус върху едно прекрасно място за активен отдих на перничани и гостите на града. Мястото не е избрано случайно, тъй като то се свързва с развитието на туристическото движение в България. \r\nВ инициативата участие взеха областният координатор на ГЕРБ-Перник Вяра Церовска, народният представител д-р Александър Александров, организационният секретар Владислав Караилиев и зам.-кметовете Севделина Ковачева и Денислав Захариев, които изразиха удовлетворението си както от постигнатия резултат, така и от социалната  ангажираност на младите хора. \r\nПървата табела беше поставена в началото на Природен парк „Витоша“. Тя разказва историята на Туристическото движение в Перник. Втората  - в близост до хижа „Селимица“, като съдържа любопитна информация за хижата и нейните строители. \r\nМладежите от ГЕРБ благодариха на Регионален исторически музей-Перник, които съдействаха с информация и снимки. \r\n„С тази инициатива даваме началото на мащабна кампания, с която ще покажем важни събития и лица от историята на града, оставили траен отпечатък в развитието на България и Европа. Ще представим прелюбопитни факти от „Непознатия Перник“, които не се изчерпват единствено с индустриалното развитие и средновековната крепост“, сподели областният координатор на МГЕРБ-Перник Александър Александров. \r\nМладежите отправиха своето послание да запазим красивата българска природа и да споделяме прекрасни мигове с нашите близки и приятели.", "date": "2019.03.24", "title": "Перник: Младежите от ГЕРБ стартираха кампания \"Непознатият Перник\""}
{"url": "http://www.focus-news.net/news/2019/03/24/2638390/veliko-tarnovo-horizontalna-markirovka-se-polaga-po-patya-mezhdu-polski-trambesh-i-debelets.html", "text": "Хоризонтална маркировка се полага по пътя между Полски Тръмбеш и Дебелец. От Областно пътно управление – Велико Търново призоваваха водачите да шофират с повишено внимание в участъка на територията на Великотърновска област и уточниха за  Радио „Фокус“ – Велико Търново , че дейностите там ще продължат до 29 март. Условията за пътуване в региона са нормални. Времето е  ясно, а настилките – сухи. Няма нововъведени пътни ограничения за изминалото. Не са регистрирани тежки инциденти в областта. Интензивността на трафика е нормална. Ограничено е движението на товарни автомобили над 10 тона по пътяя Дебелец – Средни колиби – Елена поради намален габарит на пътното платно. В участъка се извършват ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за временната организация на движението също е до края на май. Ограничено е движението по пътя между селата Царски извор и Драганово. От км 0+000 до км 5+500 се е образувало свлачище, чието укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където се разширява платното. Обходният маршрут е през Сливовица – Горско Ново село – Джулюница. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.03.24", "title": "Велико Търново: Хоризонтална маркировка се полага по пътя между Полски Тръмбеш и Дебелец"}
{"url": "http://www.focus-news.net/news/2019/03/24/2638393/ruse-evrodeputatat-ot-grupata-na-enpgerb-andrey-novakov-poseti-oblastta.html", "text": "Евродепутатът от групата на ЕНП/ГЕРБ Андрей Новаков посети Русенска област. Това съобщиха от  пресцентъра на партията . Той започна обиколката си рано сутринта от град Русе заедно с народните представители от ГЕРБ – Русе Пламен Нунев и Светлана Ангелова. \r\nНоваков и двамата народни представители посетиха Басарбовския манастир, а впоследствие проведоха среща с кмета на село Басарбово Николай Колев и неговия екип. Председателят на Районния кооперативен съюз Пенка Пеева също разговаря с евродепутата и народните представители, като им представи плановете за развитие на структурата в сферата на търговията, хотелиерството и други обслужващи дейности в района. „Целта е привличане на повече туристи и създаване на добри условия за техния престой“, обясни Пеева. \r\nПо обед те бяха в град Две могили /Община Две могили/, където се срещнаха със собственика на предприятие за производство на копчета и фирма за производство на парфюми. В хода на разговора г-н Новаков обърна внимание на създадената по негова инициатива платформа „Еврофинансирай“, която позволява на предприемачите да улеснят максимално работата си при подготовка на проекти за кандидатстване. Той акцентира върху възможностите на Оперативна програма „Иновации и конкурентоспособност“ 2014 – 2020 година. „Тя насочва всички иновативни компании от ЕС към нови пазари, допринася за растежа, създава висока възвръщаемост на инвестициите“, подчерта Новаков. \r\nВ хода на визитата стана ясно, че фабриката за копчета е създадена от българския предприемач в Две могили от 2 години. В нея се произвеждат близо 10 млн. броя месечно за много държави по света, като клиентите са и български дружества, обясни собственикът на гостите. Фабриката за парфюми работи също от 2 години и продава продукцията си в собствена верига от специализирани магазини, добави той в присъствието на кмета на Община Две могили Божидар Борисов. \r\n„Виждаме как младите хора могат да работят и постепенно да се завръщат с нови идеи за бизнес в България“, подчерта в края на посещението Пламен Нунев. Визитата завърши в късния следобед в Ценово, където се проведе среща с кмета на Общината д-р Петър Петров и екипа му. Към нея се присъедини и народният представител от ГЕРБ – Русе Андриан Райков. \r\nВ 16.00 часа бе представена платформата „Селоводител“ пред местни жители. „Селоводител“ е интернет платформа и иновативно решение за борбата срещу процесите на обезлюдяване в българските селища. За да постигнем нови резултати днес, ни трябват нови методи за действие, нещо, което не сме правили до сега. „Селоводител“ е новият начин да популяризираме българските населени места сред възможно най-широка публика. За първи път българските селища имат възможността да представят най-силните страни, които притежават“, посочи в експозето си Новаков. Той отбеляза, че това е неговият принос за преодоляването на едно от сериозните предизвикателства пред България, което ще се случи с подкрепата на местната власт. \r\nВ тази връзка Пламен Нунев изтъкна, че селата в региона вече използват тази програма и има позитивни резултати, като даде и конкретни примери. Той изрази пред присъстващите благодарност към евродепутатите от ГЕРБ, които подпомагат развитието на регионите в страната с подобни инициативи, а с финансирането от еврофондовете се променя в положителна посока обликът на населените места.", "date": "2019.03.24", "title": "Русе: Евродепутатът от групата на ЕНП/ГЕРБ Андрей Новаков посети областта"}
{"url": "http://www.focus-news.net/news/2019/03/24/2638396/pregled-na-mezhdunarodnite-novini-do-18-chasa-agentsiya-fokus.html", "text": "Събирането в центъра на Франкфурт прерастна в сблъсъци с полицията, като младежи са започнали  да хвърлят камъни срещу полицейските служители, съобщиха германските власти в неделя, цитирани от  AFP . \r\nГрупа от 600 младежи са се били събрали в събота вечер в популярна търговска улица , като са започнали да тичат  \"без никакво внимание за пешеходците\", съобщава полицията в изявление. Затова полицията е издала на организатора на събирането предупреждение за разпръскване, но впоследствие един офицер е бил ударен в лицето от 17-годишен младеж. \r\nКато задържали тийнейджъра, някои от тълпата започнали да хвърлят камъни срещу полицията. Трима полицаи са ударени, като един е получил леки наранявания. Другите двама са невредими. Накрая събранието е било разпръснато два часа след началото му. \r\nВече се водят разследвания за организацията и протичането на мероприятието, съобщава полицията. \r\n*** Неизвестен мъж се опита да атакува финландския външен министър Тимо Сойни в неделя на базар във финландския град Вантаа, където финландските политически партии проведоха кампания за парламентарни избори, съобщиха от финландската телевизионна компания Yle, цитирана от  TACC . \r\nСамият Сойни съобщи, че мъжът се е опитал да го удари, но е бил спрян от охраната, която е осигурявала мероприятието. \r\nНападателят е носел дрехи със символите на движението „Воини на Один“, застъпвайки се за по-строга миграционна политика. Според вестник  Iltalehti, той e нарекъл Сойни\"предател на родината\". \r\nСлед инцидента, външният министър е успял да продължи срещите с избирателите. Съдбата на нападателя все още не е известна. \r\n*** Подобряването на времето е съпроводено от увеличаване на пристигащите бежанци и мигранти без документи по егейските острови по море от съседна Турция, като вече пренаселеният приемен център на Самос е под нов миграционен натиск, пише гръцкото електронно издание на вестник  Kathimerini . \r\nТъй като лагерът „Вати“ вече е приютил повече от 4000 души - няколко пъти неговия капацитет от 650 души - новопристигналите създават истинско главоболие за властите. Десетки хора достигат до Самос, както и до Лесбос и други острови в източната част на Егейско море, ежедневно с лодки от Турция. \r\nБезизходицата подхранва нарастваща нетолерантност сред жителите на Самос, като родителите са изтеглили децата си от едно училище в продължение на две седмици, за да протестират срещу присъствието на деца бежанци в класовете. Въпреки че Министерството на образованието описа този ход като \"опит за насаждане на расизъм и ксенофобия\", родителите настояват, че са загрижени за общественото здраве поради нехигиеничните условия в лагера „Вати“. \r\n*** Тереза Мей може да спечели подкрепа за сделката си с ЕС, ако обещае да се оттегли от поста министър-председател, пише  BBC . \r\nДепутатите в партията заявиха, че могат неохотно да подкрепят споразумението, ако знаят, че тя няма да отговаря за следващия етап от преговорите с ЕС. \r\nНо финансовият министър Филип Хамънд каза, че смяната на премиера \"няма да помогне\", добавяйки: \"Не става дума за отделните личности.\" \r\nОфисът на премиера отхвърли информациите, че Терза Мей може да бъде убедена да се оттегли. \r\nВестниците твърдят, че министрите планират преврат срещу премиера, като се стремят да я заместят с преходен премиер, докато по-късно през годината не се проведе подходящ избор за нов лидер.Има различни сведения за това кой е предпочитаният кандидат, като „брекзитиърите“ и проевропейските консерватори имат сериозни различия по въпроса. \r\nЕдин от тези, които се спрягат като възможен заместник, Дейвид Лидингтън, де-факто вицепремиер, отхвърли слуховете, настоявайки: \"Аз стоя твърдо зад премиера\".Бившият лидер на консерваторите Йън Дънкан Смит каза, че решението на ЕС да отхвърли молбата на Мей да отложи Брекзит до 30 юни и да настоява за собствения си график вместо това е \"възможно най-близо до унижението който и да е премиер, който някога съм виждал във Великобритания\". \r\nИзтъкнатият \"брекзитиър\" заяви пред ВВС, че нелоялността, която някои министри от кабинета й показват, е \"ужасна\". Те трябва да бъдат осъдени, уволнени или най-малкото „те трябва да се извинят и да замълчат”, добави той. \r\n*** Норвежките власти се надяват да изтеглят бедстващия кораб заедно с останалите на борда му пътници, като се очаква корабът да бъде изтеглен до град Молде с пътниците на борда и без евакуация. Това съобщи в неделя на пресконференция и.д. началникът на норвежката община Френ, Ян Арве Дюренс, пред телевизионната компания NRK, цитирана от  TACC . \r\n\"Изглежда, че ще можем да успеем да изтеглим лайнера в Молде с останалите пътници на борда. Вече не се извършва евакуация от кораба\", каза той. \r\nСпоред него пристигането на кораба се очаква около 15:00 часа местно време (16 часа българско време). В момента круизния лайнер се тегли в посока на Молде с помощта на влекач и два други кораба. \r\nЕвакуацията на хора от кораба преди това е била спряна. Според норвежките медии в момента са евакуирани 463 души от почти 1 400 души, като по-голямата част от пътниците на лайнера са британци и американци. Екипажът се състои от представители от различни страни. Трима от евакуираните пътници са сериозно ранени, а още 20 души са пострадали и получават медицинска помощ. Пътниците са ударили главите си, някои имат счупвания. \r\nВ събота корабът Viking Sky на път от Тромсьо до Ставангер изпадна в бедствена ситуация по време на буря. \r\n*** В центъра на Белград днес  националистическата Сръбска радикална партия (СРП) на Воислав Шешел проведе протестен поход по случай 20-та годишнина от началото на въздушните удари на НАТО върху бивша СР Югославия, на който бяха запалени знамена на САЩ, ЕС и НАТО, информира скопският телевизионен канал  “24 Вести“ . \r\nПоходът започна от улица \"Княз Михаил\" и завърши пред Президентския дворец. \r\nУчастниците в похода бяха водени от лидера на СРП и осъден от Хагския трибунал Воислав Шешел, който в началото на митинга запали флаговете на Европейския съюз, НАТО и САЩ. \r\nШешел каза, че със запалването на знамената \"той иска да покаже какво мисли за ЕС и НАТО\". \r\n*** Около 1,6 милиона избиратели се събраха на площад Йеникапъ в Истанбул, за да присъстват на голям съвместен митинг на Народния съюз – коалиция между управляващата Партия на справедливостта и развитието (ПСР) и Партията на националистическото действие (ПНД) преди местните избори в Турция на 31 март, пише турското англоезично издание  Daily Sabah . \r\nПрезидентът Реджеп Тайип Ердоган, кандидатът за кмет на Истанбул и бивш премиер Бинали Йълдъръм и председателят на ПНД Девлет Бахчели се обърнаха към 1,6-те милиона души, събрани на Йеникапъ да покажат подкрепата си за Народния съюз. \r\nПрезидентът Ердоган обяви, че Турция ще създаде биотехнологична долина в Истанбул, създавайки 20 000 работни места. \r\nТой каза, че разнообразие от продукти, вариращи от ваксини до лещи и химиотерапевтични лекарства, ще бъдат произвеждани в биотехнологичната долина Тузла, като там се очакват инвестиции, които се оценяват на 6 милиарда турски лири (1 милиард долара). \r\nГоворейки, след като турският банков наблюдател BDDK заяви, че е започнал разследване на твърденията, че JP Morgan призовава инвеститорите да залагат на щатския долар срещу турската лира, Ердоган каза: \"Тези, които се опитват да провокират и манипулират хора, като ги призовават да инвестират в чуждестранните валути ще платят висока цена. \" \r\nСъветът на капиталовите пазари на Турция (SPK) също заяви, че е започнал разследване, след като е получил оплаквания, че доклад на JP Morgan е подвеждащ и причинява спекулации на Истанбулската борса. \r\nПрезидентът обяви също, че ще бъдат открити 17 нови рехабилитационни центъра, които да обслужват 200 000 граждани с увреждания. \r\nХиляди пристигнаха на площада часове преди митинга, като присъстващите преминаха през строги проверки за сигурност, преди да влязат на митинга.", "date": "2019.03.24", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/03/24/2638399/siyka-surkova-kmet-selo-momchilovtsi-shte-bade-predstaveno-na-mezhdunaroden-forum-v-pekin-na-26-mart.html", "text": "Село Момчиловци ще бъде представено на международен форум в Китай, който ще се проведе в градината на университета в Пекин на 26 март. Това каза за  Радио „Фокус“ – Смолян  кметът на селото, Сийка Суркова. В събитието „Чарът на Момчиловци и Родопа планина“ се очаква да присъстват 15 държави, които ще бъдат представени от посланици, аташета, бизнеса, различни организации и академичната общност. Освен България, във форума ще участват балканските страни Румъния, Гърция, Македония, Черна гора, както и Италия, Швеция, Арабските страни и други, поясни Суркова. \r\nТя отбеляза, че събитието в Пекин е факт благодарение на доброто сътрудничеството на кметство Момчиловци, посланикът на добра воля на Момчиловци  в Китай Калоян Георгиев, който учи в университета в Пекин на пълна стипендия и Българското посолство в Азиатската страна. „Самото събитие ще включва представянето на Момчиловци, Родопите и България в Китай като една интересна дестинация с всички богатства, които имаме тук и въз основа на това, че Момчиловци е популярен бранд в Китай. От 10 години там се произвежда мляко с марка „Момчиловци“. Ще бъде представена изложба, ще звучи българска народна музика, а представянето на родопското село и България ще бъдат направени от Калоян Георгиев, както и от българския посланик в Китай“, обясни Суркова. \r\nПо думите й, очакваният ефект от провеждането на това събитие е да се събуди интересът към Момчиловци, Родопите и България в различните аспекти. „Освен богатството на селото като традиции, бит, култура, историческа наследственост, ще бъде представен и проекта, който от 10 години има приет общ устройствен план за курортно туристическо ядро „Момчиловци“. То се предвижда да бъде на около 10 км от селото в красива местност, като ще има голф игрище и други атракции, а представянето му на форума в Китай ще бъде с цел да се потърси инвеститор“, посочи Суркова. Момчиловци ще бъде представено и като център за здравно- духовен туризъм, за какъвто е било обявено през 2016 г. „Стъпвайки на фактите като чистата природа, чист въздух и вода, движението като здравословен начин на живот, здравословната кухня и вярата – това са четирите компонента на здравно-духовния туризъм. В селото има стара църква на 182 години, 27 параклиса, три светещи кръста, лековито аязмо. Хората са вярващи и това им помага да живеят по-добре, тези четири компонента обуславят Момчиловци като такъв център“, уточни Суркова. \r\nНели ГЕРГЬОВСКА", "date": "2019.03.24", "title": "Сийка Суркова, кмет: Село Момчиловци ще бъде представено на международен форум в Пекин на 26 март"}
{"url": "http://www.focus-news.net/news/2019/03/24/2638402/veliko-tarnovo-regionalnata-biblioteka-p-r-slaveykov-dari-knigi-na-hirurgichnoto-i-detskoto-otdeleniya-na-mobal-d-r-stefan-cherkezov.html", "text": "Регионална библиотека „П. Р. Славейков“ – Велико Търново направи дарение на Хирургично отделение и Детско отделение на МОБАЛ „Д-р Стефан Черкезов“. Това съобщиха за  Радио „Фокус“ – Велико Търново  от библиотеката. Директорът  Иван Александров предостави на двете болнични отделения детски книжки, художествена литература и научно-популярни списания. В коридора на лечебното заведение бе поставен специален стелаж, където са подредени изданията. \r\nНадежда КРЪСТЕВА", "date": "2019.03.24", "title": "Велико Търново: Регионалната библиотека „П. Р. Славейков“ дари книги на Хирургичното и Детското отделения на МОБАЛ „Д-р Стефан Черкезов“"}
{"url": "http://www.focus-news.net/news/2019/03/24/2638398/predstoyashti-mezhdunarodni-sabitiya-za-25-mart-agentsiya-fokus.html", "text": "***  Реакции след парламентарните избори, първи след военния преврат през 2014 година \r\n***  Блокът ХДС/ХСС представя платформата си за европейските избори \r\n***  Генералният секретар на НАТО Йенс Столтенберг присъства на съвместни военни учения с Грузинската армия \r\n***  Продължава процесът срещу каталунските сепаратистки лидери \r\n***  Британският парламент ще проведе серия от гласувания за стратегията за Брекзит \r\n***  Президентът Еманюел Макрон ще приеме китайския си колега Си Дзинпин \r\n***  Доналд Тръмп ще приеме израелския премиер Бенямин Нетаняху \r\n***  Държавният секретар майкъл Помпео ще разговаря с лидера на израелската опозиция Бени Ганц \r\n***  Директорът на МВФ Кристин Лагард ще произнесе реч за световната икономика и данъчното облагане \r\n***  Аржентинският президент Маурисио Макри ще посрещне испанския крал Фелипе VI и кралица Летисия", "date": "2019.03.24", "title": "Предстоящи международни събития за  25 март  (Агенция \"Фокус\")"}
{"url": "http://www.focus-news.net/news/2019/03/24/2638400/sport-ivaylo-chochev-pretarpya-operatsiya.html", "text": "Футбол: Полузащитникът на Палермо и на българския национален отбор по футбол Ивайло Чочев претърпя операция ще отсъства от игра между 6 и 8 месеца, съобщава клубът му Палермо. Чочев получи фрактура на капачката на дясното коляно в европейската квалификация срещу Черна гора в петък.  \r\nОперацията е организирана максимално бързо от лекарския щаб на Палермо, за да може Чочев възможно най-скоро да се върне в игра.", "date": "2019.03.24", "title": "Спорт: Ивайло Чочев претърпя операция"}
{"url": "http://www.focus-news.net/news/2019/03/24/2638397/predstoyashti-sabitiya-v-stranata-za-25-mart-agentsiya-fokus.html", "text": "*** \r\nОт 09.30 часа в Конферентната зала на Представителството на ЕС в България ще се проведе конференция „Членството в НАТО- ключ към Европейския съюз“, организирана от Атлантически Съвет на България. \r\n*** \r\nОт 09.30 часа в зала 3 на Парк хотел Витоша ще се проведе Годишна конференция по индустриална собственост № 1 „Процедури по заявяване на обектите на индустриална собственост“, в рамките на проект BG16RFOP002-1.004-0002 – „Повишаване качеството, ефективността и ефикасността на предлаганите от Патентно ведомство на Република България услуги за бизнеса, свързани със закрилата на обектите на индустриална собственост“, финансиран от Оперативна програма „Иновации и конкурентоспособност“.  \r\n*** \r\nОт 10.00 часа в залата за пресконференции на 11-ия етаж на КНСБ ще се проведе пресконференция.  \r\n*** \r\nОт 10.00 часа в пресклуба на БТА ще се състои пресконференция за подобряване на спешната помощ в България чрез въвеждане на стандарт PHTELS. \r\n*** \r\nОт 11.00 часа в конферентната зала на хотел „ВЕГА София“ (бул. Д-р. Г.M. Димитров 75) ще се проведе пресконференция по проект BG05M9OP001-3.007-0001 „Подобряване на условията за лечение на спешните състояния“ (ПУЛСС). \r\n*** \r\nОт 11.00 часа в кино \"Люмиер Лидл“ ще се проведе пресконференция за четвъртото издание на Международния филмов фестивал за документални филми в сферата на изкуствата - Master of Art. \r\n*** \r\nОт 11.00 ч. в Национален пресклуб БТА ще се проведе пресконференция на тема: „Движение Възход с готовност да се яви на избори“.  \r\n*** \r\nВ 11.00 часа в Кръгла зала в Националния исторически музей ще бъде открита изложба „Съкровищата на Земята“. \r\n*** \r\nОт 11.00 часа в клуб  „Перото“ (НДК) ще се проведе пресконференция „20 години кохлеарна имплантация в България“. \r\n*** \r\nОт 11.00 часа на 4 етаж в библиотеката на пл. „Славейков” 4 ще се състои презентацията „София – европейска столица”, подготвена от учениците, членове на Европейския клуб към Софийската гимназия по архитектура, строителство и геодезия. \r\n*** \r\nОт 12.00 часа в шатрата на Социалната кухня в двора на православен храм „Св. св. Кирил и Методий“ (ул. Георг Вашингтон“ 47) на Женския пазар омбудсманът Мая Манолова ще обяви началото на четвъртото издание на Националната кампания „Великден за всеки – дари празник на баба и дядо“. \r\n*** \r\nВ 12.00 часа пред Министерството на здравеопазването ще се проведе протест на Сдружението на фелдшерите в България. \r\n*** \r\nОт 12.00 часа в заседателната зала на ВУЗФ Изпълнителната агенция за насърчаване на малките и средни предприятия (ИАНМСП) и Висшето училище по застраховане и финанси (ВУЗФ) ще подпишат Меморандум за сътрудничество. \r\n*** \r\nОт 13.00 часа в сградата на ДМОС (бул. „Мария Луиза“ 114 Б) ще се проведе брифинг след годишния отчет на ГД „Гранична полиция“. На него ще присъства министър Младен Маринов.  \r\n*** \r\nОт 13.00 часа Х въззивен състав на Софийски градски съд ще гледа делото срещу Константин Каменаров. \r\n*** \r\nОт 14.00 часа 25 състав на Софийски градски съд ще заседава по делото  \r\nсрещу Румен Сергиев, обвинен за укриване на данъци в особено големи размери. \r\n*** \r\nОт 18.00 часа в Унгарски културен институт ще се проведе вечер, посветена на преводачката Шара Кариг. Ще има лекция на  \r\nДжени и Нина Маджарови за Шара Кариг. \r\n*** \r\nОт 19.00 часа в зала 1 на НДК Национална гвардейска част ще представи концерт, посветен на 15-та годишнина от членството на Република България в НАТО и 70-та годишнина от създаването на организацията на Североатлантическия договор. \r\n*** \r\nОт 19.00 часа в кино „Люмиер Лидл“ легендата за краля на българската поп музика - Емил Димитров, ще оживее в новия спектакъл на режисьора Николай Априлов - „Емил – изповед пред олтара на живота с историята и песните му“. \r\n*** \r\nОт 09.00 часа в храм „Свето Благовещение“ Божествена света Литургия ще възглави Пловдивският митрополит Николай. \r\n*** \r\nОт 10.30 до 12.00 часа в заседателната зала на общинската администрация ще се проведе среща на тема „Мерки по ПРСР за земеделските стопани в област Видин“. \r\n*** \r\nОт 9.30 часа в Окръжния съд ще проведе заседание по делото срещу Владимир К., подсъдим за причинената смърт при ПТП на велосипедиста Е. Д. \r\n*** \r\nВ 12.00 часа при паметника на Христо Фотев в Морската градина ще бъдат отбелязани 85 години от рождението на поета.  \r\n*** \r\nОт 19.00 часа в Културен дом на нефтохимика ще бъде представен спектакълът \"Антихрист\" по Емилиян Станев. \r\n*** \r\nВ 11.00 ч. в зала 114 на Учебен корпус I на ЮЗУ „Неофит Рилски“ комисар Мария Габриел ще проведе граждански диалог „Цифровото образование: двигател на цифровата икономика“. \r\n*** \r\nОт 18.00 часа в концертната зала на Радио Благоевград ще бъде обявена носителката на приза „Жена на годината на Благоевград” за 2019 година. \r\n*** \r\nОт 10.30 часа в залата на Юнашкия салон на Окръжната прокуратура ще се проведе брифинг, на който окръжният прокурор Радослав Лазаров ще съобщи данни от отчетния доклад на прокуратурата за 2018 г. \r\n*** \r\nОт 11.00 часа в храм „Св. Атанасий“ ще се проведе лекция на тема „Христос и жената”, като лектор ще бъде ставрофорен иконом Дончо Александров. \r\n*** \r\nОт 13.00 часа с арт салона на Радио Варна ще се проведе пресконференция на алпиниста Атанас Скатов. \r\n*** \r\nОт 15.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ Таня Петрова ще приема граждани. \r\n***  \r\nОт 10.30 часа в залата на хотел „Арена” ще започне десетата редовна отчетно-изборна конференция на СРС „Подкрепа” във Велико Търново. \r\nВ 12.30 часа на събитието  в конферентната зала на хотела се очаква президентът на КТ „Подкрепа” Димитър Манолов. Гости на форума ще бъдат представители на местната власт и социални партньори.  \r\n***  \r\nОт 11.00 часа в двора на ДГ „Радавойвода“ ще се проведе церемония по откриване на обновеното детско заведение.  \r\n***  \r\nОт 11.00 часа в Градски исторически музей - Килифарево ще започне пресъздаване на празнични обреди и ритуали по повод Благовещение. \r\n***  \r\nОт 11.00 часа в зала 314 на Областна администрация ще се проведе регионална среща за сътрудничество и партньорство с местната власт от Северен централен район за планиране по проект \"Равни шансове на малките хора в България\". Дискусията ще бъде открита от областния управител проф. д-р Любомира Попова, а проектът ще бъде представен от Светослав Чернев - президент на Национална организация \"Малки български хора\".   \r\n***  \r\nОт 17.00 часа в Голяма зала на Общината ще се проведе публично обсъждане на отчета за касовото изпълнение на бюджета на Община Велико Търново към 31 декември 2018 година предстои в старопрестолния град. \r\n***  \r\nОт 19.00 часа в МДТ „Константин Кисимов“ ще се състои втора премиера на оперетата „Теменужката от Монмартър“.  \r\n*** \r\nОт 09.00 часа в Черпишкия манастир „Успение на Пресвета Богородица“ Негово високопреосвещенство Врачанският митрополит Григорий ще оглави Архиерейска света Литургия. \r\n*** \r\nОт 10.00 часа в НЧ „Съгласие 1905“ ще бъде пресъздаден обичаят „Благовец“- прескачане на огън. \r\n*** \r\nОт 10.00 до 12.00 часа в офиса на ГЕРБ депутатът Радостин Танев ще проведе приемна за граждани. \r\n*** \r\nОт 10.30, 12.00 и 13.30 часа в Зала „Златото на Добруджа“ в Художествена галерия – Добрич ще се проведе Работилница за въображение с учениците  \r\nна СУ „Св. Климент Охридски“ и ОУ „Христо Смирненски“ по Проект „Големите майстори и малките художници“. \r\n*** \r\nОт 12.15 часа в Интерактивен кабинет ще се състои Информационен ден с презентация „Изграждане на сигурност и доверие в технологиите чрез развитие на умения в киберсигурността“. \r\n*** \r\nВ 12.30 часа ще бъде открито обновеното отделение по хемодиализа в МБАЛ Добрич.  \r\n*** \r\nОт 17.30 часа в Регионална библиотека „Дора Габе“ ще се състои представяне  \r\nна книгата „Душа на кръстопът“ от Румяна Янкова. \r\n*** \r\nВ 10.00 часа депутатът от ГЕРБ Васил Цветков ще проведе среща с кмета на Община Драгоман Андрей Иванов. След срещата двамата ще направят оглед на ремонтните дейности по пътната отсечка, която свързва гр. Драгоман със селата Райновци, Голямо Малово, Мало Малово, Васильовци и Цръклевци. \r\n*** \r\nВ 11.30 часа на площад „ Севтополис” ученици от Националното училище по пластични изкуства и дизайн „ Акад. Дечко Узунов” ще изграждат художествена инсталация „Слово и образ”. Проявата е част от програмата на Чудомирови празници 2019.  \r\n*** \r\nВ 16.30 часа в Литературно – художествен музей „ Чудомир” ще се състои официалното откриване на Чудомирови празници 2019, с участието на проф. Йосиф Радионов, който ще изпълни произведения на възстановената цигулка на Мара Чорбаджийска. В една от залите на музея ще бъде открита и изложба с Чудомирови оригинали „ Вариации на тема”.  \r\n*** \r\nВ 17.30 часа в Литературно – художествен музей „Чудомир” ще се състои концерт – класическа музика с участието на проф. Йосиф Радионов – цигулка и Зорница Радионова – пиано. Концертът е в памет на двукратния носител на наградата „ Чудомир” за кратък хумористичен разказ Дамян Бегунов. \r\n*** \r\nВ 19.00 часа в Дома на културата ще бъде връчена 50 – та юбилейна награда за къс хумористичен разказ на Фондация „ Чудомир” и в. „ Стършел”. Ще бъде представен и театралният спектакълът „ Три котки на покрива” на Драматичен театър „ Никола Вапцаров”  - Благоевград. \r\n*** \r\nОт 11.00 часа в Градския исторически музей Младежката театрална група „Талантино“, Детската театрална група „Фъстъците“ и Групата по танци при Младежки дом ще пресъздадат празнични обреди и ритуали по повод Благовещение. \r\n*** \r\nОт 14.00 в отдел „Изкуство” на Регионална библиотека „Емануил Попдимитров” ще се проведе лекция на тема : \" Изграждане на безопасност и доверие в технологиите чрез разработване на умения за киберсигурност\". \r\n*** \r\nОт 11.00 часа в пресклуба на БТА ще се състои пресконференция на Благо Солов – общински съветник.  \r\n*** \r\nОт 09.00 часа в 10 зала Окръжният съд ще заседава по делото срещу Атанас А. Той е обвинен, че в качеството на управител на фирма е избегнал плащането на данъци за над 143 хил. лева. \r\n*** \r\nОт 10.30 часа в 1 зала Апелативният съд ще гледа жалбата на Н. Н. и Г.С. Първият обжалва присъда от 15 години лишаване от свобода и глоба от 200 000 лева, а съучастникът му наказание от 16 години лишаване от свобода и глоба от 220 000 лева. \r\n*** \r\nОт 14.00 часа 20 наказателен състав на Районния съд ще гледа делото срещу Любка Д., обвинена  от Софийска районна прокуратура за набеждаване в изнудване. \r\n*** \r\nОт 09.00 часа в храм „Св. Благовещение“ митрополит Серафим ще оглави Архиерейска света литургия.  \r\n*** \r\nВ 12.30 часа депутатът от ГЕРБ Васил Цветков ще разговаря с кмета на Община Сливница Васко Стоилков. По-късно двамата ще посетят селата Гълъбовци, Гургулят и Ракита. \r\n*** \r\nОт 9.30 до 16.30 часа общинските съветници от ГЕРБ Галя Вучкова и Здравко Костадинов ще се срещнат с граждани.  \r\n*** \r\nОт 10.30 часа в Общинска служба по земеделие Областната дирекция на Държавен Фонд „Земеделие“ – Смолян ще проведе среща със земеделски стопани. \r\n*** \r\nОт 11.00 часа в Клуб на инвалида “ Областната дирекция на Държавен Фонд „Земеделие“ – Смолян ще проведе среща със земеделски стопани. \r\n*** \r\nОт 13.00 часа в Народно читалище „Светлина“ Областната дирекция на Държавен Фонд „Земеделие“ – Смолян ще проведе среща със земеделски стопани. \r\n*** \r\nОт 14.00 часа в Народно читалище „Зора – 1927“ Областната дирекция на Държавен Фонд „Земеделие“ – Смолян ще проведе среща със земеделски стопани. \r\n*** \r\nОт 15.00 часа на стрелбището на РУ-Смолян ще се проведе тържествено закриване на „Детска полицейска академия“. \r\n*** \r\nОт 10.00 часа на площада пред паметника на Васил Левски (ул. „Търговска“) ОИЦ-Пловдив ще позиционира изнесена приемна. \r\n*** \r\nОт 10.00 до 12.00 часа в офиса на ГЕРБ депутатът Маноил Манев ще се срещне с граждани. \r\n*** \r\nОт 18.00 часа в РБ „Захарий Княжески“ ще се проведат Дни на планинарското кино. \r\n*** \r\nОт 17.30 часа в зала „П. Р. Славейков“ ще се проведе публично обсъждане за поемане на дълг от общината от „Фонд за устойчиви градове“, предназначен за изпълнение на инвестиционни проекти. \r\n*** \r\nОт 19.00 часа в Драматичния театър ще се играе постановката „Полет над кукувиче гнездо“ по романа на Кес Киси. \r\n*** \r\nОт 11.00 часа в Славейковото училище ще се проведе празник за Благовещение.  \r\n*** \r\nОт 18.00 часа Женски хор „Златна лира“ към общината ще изнесе традиционния си концерт за Благовещение в Регионална библиотека „Петър Стъпов“. \r\n*** \r\nОт 11.00 часа в залата на втория етаж на общината кметът Добри Беливанов ще се срещне с деца, родени след инвитро и инвиво процедури, подпомогнати от общината. \r\n*** \r\nОт 9.30 до 17.30 часа във фоайето на читалище \"Тодор Петков 1963\" се проведе изложба базар на пчелен мед.  \r\n*** \r\nОт 10.30 часа в зала 203 на общината ще заседава ПК „Икономическа политика, общинска собственост и контрол по сделките с общинско имущество”. \r\n*** \r\nОт 12.15 часа в зала № 8, ет. 3 в сградата на Съдебната палата ще се проведе пресконференция, на която ще бъде даден отчет за дейността на  Окръжен съд – Шумен и районните съдилища от Шуменски съдебен район за 2018 г. \r\n*** \r\nОт 13.30 часа в зала 304 на общината ще заседава ПК „Правна и опазване на обществения ред”. \r\n*** \r\nОт 14.00 часа в зала 203 на общината ще се състои приемен ден на кмета на Шумен.- отразява Ивелина. \r\n*** \r\nОт 16.00 часа в зала 304 на общината ще заседава ПК „Екология и селско стопанство”.  \r\n*** \r\nОт 15.00 часа в зала \"Патиланчо“ ще бъде дадена пресконференция по повод новото детско заглавие \"Котето Джаф\".", "date": "2019.03.24", "title": "Предстоящи събития в страната за 25 март (Агенция „Фокус“)"}
{"url": "http://www.focus-news.net/news/2019/03/24/2638386/komentari-den-sled-ostavkite-v-kabineta-zaradi-apartamentite-obzor.html", "text": "След скандала с апартаментите оставки подадоха министърът на правосъдието Цецка Цачева и зам.-министърът на младежта и спорта Ваня Колева. Цачева освободи поста си след среща с премиера Борисов, а Колева- по негово настояване. В неделния ден темата с оставките и скандала с апартаментите продължи да бъде актуална, опозицията заговори за още оставки, а един от коалиционните партньори изрази недоволство срещу вече подадените.  Министърът на правосъдието в оставка Цецка Цачева  заяви, че си тръгва с усещане за свършена работа в министерството, а преди това и в парламента. На въпрос дали ще остане в политиката, Цецка Цачева отговори: „Днес съм министър в оставка. Утрешният ден ще бъда министър в оставка в отпуска, какво ще се случи в сряда, четвъртък, след гласуването на оставката ми, е въпрос, чието решение ще взема аз, заедно с моето семейство“. Министърът в оставка категорично заяви, че няма никакви взаимовръзки със строителната фирма „Артекс“ и призова да се оставят компетентните органи да си свършат работата. Цачева бе категорична, че отговорност на министър-председателя е да реши кой да заеме мястото й и обяви, че ако той поиска съвет от нея, ще му даде. Друг представител на кабинета „Борисов“ 3  вицепремиерът Томислав Дончев  посочи, че скандалът с апартаментите има потенциал да нанесе щети, особено в предизборна ситуация. Вицепремиерът подчерта, че всеки подобен скандал носи негативи, което ерозира доверието. Според него трябва изключително ясен и адекватен сигнал, който да позволи то да бъде възстановено. „По отношение на всички укори, основателни или не, свързани с имотното състояние и работата на Цачева, оставката е повече от достатъчен сигнал\", допълни Дончев. По думите му решението на Цецка Цачева е лично, като подобни знаци в политиката липсват или се случват рядко, а при ГЕРБ са по-скоро норма.  Министърът на транспорта Росен Желязков  също коментира казуса. Той увери, че премиерът Бойко Борисов и председателят на ПГ на ГЕРБ Цветан Цветанов няма да заметат скандала с апартаментите. Той видя в скандала цел да се наруши предизборната готовност и мобилизация. За „Фокус“  лидерът на НФСБ и депутат от „Обединени патриоти“  Валери Симеонов изрази недоволството си от оставката на правосъдния министър Цецка Цачева. Според него няма абсолютно никакво основание за оставката й. По думите му тя е един от най-почтените и неукорими в своята дейност политици. „Въобще не мога да повярвам, че през 2019 г. може да се извършва такъв просташки „лов на вещици“, който ми напомня в исторически план връщане във времето веднага след 9 септември, когато без вина и с вина са изтрепвани хиляди хора само с обвинението, че са били чорбаджии“, посочи Валери Симеонов. „Всяка имотна сделка е въпрос на договаряне между двете страни и когато няма нарушение на закона, не знам кой с какви мръсни ботуши ще гази в личния живот на хората“, коментира лидерът на НФСБ. Той посочи, че не знае как ПП ГЕРБ съществува с такъв лидер, който е готов да хвърли всеки в бездната само и само да продължи да се кандилка отгоре на властта. Според него премиерът в момента предателски мълчи и не защитава хората, които му вършат най-много работа. Валери Симеонов обясни, че му е интересно да види колко време ще занимават обществото с апартаменти и сериали от рода на „Робинята Изаура“. По отношение на Цветанов Валери Симеонов заяви, че никой не може да държи сметка за имотна сделка. Според лидера на НФСБ обвинението към него е абсолютно неаргументирано.  \r\nНе такова беше мнението на опозицията.  Говорителят на ПГ на „БСП за България“ и водач на листата на левицата за евровота Елена Йончева  коментира оставките на пресконференция. Според нея оставката на Цветан Цветанов не е достатъчна. Тя го призова да напусне политиката. „Проблемът с апартаментите на властта не е само в цени няколко пъти по-ниски от пазарните. Преди няколко дни Българската стопанска камара излезе с информация, че 42% от приетите закони минават през задния вход, т.е. те обслужват частни интереси, частни фирми“, посочи Йончева. Тя разкритикува и премиера и лидер на ГЕРБ Бойко Борисов. По думите й БСП остава с  впечатлението, че той е загрижен откъде идва атаката за апартаментите, а не за корупцията, в която е затънала ГЕРБ. „Г-н Борисов трябва да коментира последния доклад на ЕК от февруари тази година, в който се казва, че две трети от сигналите за корупция на видни български политици не се разследват“, посочи Йончева и припомни двата доклада на Държавния департамент на САЩ, където се говори за корупция и неефективна система. Тя посъветва Цветан Цветанов да си ги намери и прочете.  \r\nДеница КИТАНОВА", "date": "2019.03.24", "title": "Коментари ден след оставките в кабинета заради апартаментите (ОБЗОР)"}
{"url": "http://www.focus-news.net/news/2019/03/24/2638401/emil-karanikolov-sas-sauditska-arabiya-tryabva-da-rabotim-kato-priyateli-i-izklyuchitelni-partnyori.html", "text": "Министърът на икономиката Емил Караниколов ръководи българска делегация на бизнес форум в Саудитска Арабия, който съвпадаше с откриването на първото българско посолство в страната, ръководено от Димитър Абаджиев. Събитията бяха представени в предаването „Беновска пита” по „Канал 3” и „Радио К2” на 24 март 2019 г. Това съобщиха от  екипа на предаването . Ето как министър Караниколов представи България пред министъра на икономиката: \r\nЕмил Караниколов: Позволете ми първо да Ви благодаря за прекрасната организация на моето посещение, както и за бизнеса, който водя! Вие сте изключително прав, въпреки че сме изключително древни, ние не знаем много един за друг. Това, което и аз четох за вас, не се оказа вярно. Вие сте една прекрасна държава, отворена. В интернет и Гугъл можеш да прочетеш много неща. Позволете ми само накратко да представя част от делегацията и ще отговоря на Вашия въпрос. Ще започна с посланика на Република България г-н Абаджиев. Г-жа Кръстева, това е много важен човек, представител на Народното събрание на Република България, съпредседател на Комисията за приятелство със Саудитска Арабия. \r\nМеджид Ал Касаби: Имате такава комисия? \r\nЕмил Караниколов: Да! Тя е и представител на политическата партия, която в най-голяма степен е припозната от мюсюлманите в България. Сега към въпроса Ви. През 1989 г. преминахме от планова икономика към пазарна. До този момент всичко управляваше и планираше държавата. Разбира се от този период насам България започна да развила бизнес, тоест частната собственост да се развива, да има отделно частна собственост. Това преболедуване продължи 30 години, наричаме го първоначално натрупване на капитала. До този момент всички имахме еднакъв стандарт, еднакви заплати, еднакви дрехи. Докато се научим как да правим бизнес, как да сме предприемачи, как да създадем конкурентна среда минаха 30 години. Разбира се имаме и постижения – влизането в НАТО и в ЕС, преди няколко месеца изключително успешно председателствахме Съвета на ЕС. Икономическият ръст в България за последните години е над средния за ЕС. Доходите през последните няколко години на година се вдигат с над 10%. Допреди 5 години около 20% от младите хора казваха, че не искат да напускат България, а 80% казваха, че искат. Последният анализ показа съвсем обратна тенденция – младите българи вече не искат да напускат България. Давам пример веднага с IT сектора, специалистите колкото взимат в България, толкова взимат и в Европа. Но вкъщи си е вкъщи, всеки иска при семейството си. Само за миналата година имаме 30 000 българи, които са се върнали обратно в България. В момента безработицата в България е около 5% и се очаква да стигне до 4% до една година. Разбира се ние имаме и много сериозен резерв, това са българските малцинства извън територията на България. Това са около 2,5 милиона българи. \r\nМеджид Ал Касаби: Това са от емигрантите ли? \r\nЕмил Караниколов: Не, това са малцинствата в Украйна, Молдова, Армения, разбира се и тези, които са напуснали България. Но добрата политика на правителството през последните години, увеличаването на доходите води до това българите да се връщат. А и най-важното – да не искат да напускат. Затова освен доходите основен приоритет ни е и образованието. Ето какво заяви старейшината на саудитскоарабския бизнес Абдулрахман Ал-Замил: \r\nАбдулрахман Ал-Замил, бизнес-старейшина: Нашите пазари са централна точка не само за Саудитска Арабия, но и за целия регион. Това е един сериозен център за целия залив, за цяла Африка. Нашите експортни стоки са много. Искам да потвърдя още веднъж, че вие сте в момента като посланици, идвайки на тези пазари и ще ви отворим тези пазари! \r\nВ отговор на старейшината министърът на икономиката, който водеше делегацията на икономическия форум в Саудитска Арабия, заяви: \r\nЕмил Караниколов: Искам да благодаря на вас бизнеса, за това, че отделяте времето си! За българската държава саудитската държава е стратегически партньор. За нас вие сте фактор на стабилност в региона. Последната една година нашите взаимоотношения са изключително добри и стават все по-добри. Разбира се наша задача ще бъде ние да подобрим търговско-икономическите и културните отношения между двете страни. Искам да ви уверя, че България е предвидим партньор. Нашият интерес е не само инвестиции от ваша страна в България, но и български тук. Искам да пожелая на всички да имаме сили и да работим като едни приятели и изключителни партньори. \r\nМинистър Караниколов проведе срещи с министъра на търговията, с министъра на икономиката и със заместник-министъра на отбраната на Саудитска Арабия. Ето кратките интервюта, които те дадоха за „Беновска пита”. Водещата Беновска обясни, че е било забранено да се снима в Министерството на отбраната, но с оператора по маниера на „Канал 3” и „Радио К2” и защото винаги търсят отговорите на важните въпроси са си позволили не само да снимат, но и жена да вземе интервю от министъра на отбраната, което не се е случвало досега, а на всичкото отгоре и да се ръкуват с тях.  Ето какво отговори на Беновска Мохамед Бин Абдулах Ал Айеш, заместник-министър на отбраната: \r\nИлиана Беновска: Кажете какво очаквате от тази среща за отношенията България – Саудитска Арабия? \r\nМохамед бин Абдулах Ал Айеш: Това е начало на едни двустранни разговори. Това е първото посещение при нас, което можем да започнем оттук. \r\nИлиана Беновска: А Вас да Ви очакваме ли в България или Вашия началник министъра на отбраната? \r\nМохамед бин Абдулах Ал Айеш: Дай Боже! Ето какво отговори на Беновска Мохамед Ал Туеджри, министър на икономиката и планирането: \r\nИлиана Беновска: Казахте, че не сте „касичка” и не искате да разпилявате парите си, във вашата програма „2020-2030” къде ще намери конкретно място България, в какъв ресор? \r\nМохамед Ал Туеджри: След разговора с Негово превъзходителство, министъра на икономиката, аз бих могъл да посоча няколко точки, по които се срещаме. Това е саудитска инвестиция в индустрията, която може да подкрепи и саудитската икономика, като бъде вложена в производството на леки коли (има се предвид очевидно с България) и части, в сектора на технологията и технологичните решения на различни съвременни проблеми, което наистина обслужва съвременната индустрия, опита на България в областта на туризма и човешкия капитал, който може да се създава в отношенията между двете страни. Договорихме се с Негово превъзходителство, че можем да създадем смесена Комисия за икономическо сътрудничество, а също така и Бизнес съвет за съвместен бизнес. В личен план разчитам, че Негово превъзходителство Караниколов е ръководител, с когото могат да се постигнат успехи и резултати. И аз се стремя и пожелавам отново да се срещна с него и с други наши колеги.  Ето какво отговори на Беновска д-р Меджид бин Абдуллах Ал-Касаби, министър на икономиката и инвестициите: \r\nИлиана Беновска: Кратко питам, какво е впечатлението Ви и очакванията Ви от срещата с българския министър на икономиката Караниколов? \r\nМеджид Ал Касаби: Тази среща и подобни визити без съмнение укрепват връзката и засилват възможността двете страни взаимно да се опознават, още по-важно за нас – да се запознае и българската страна с възможностите, които съществуват в Саудитска Арабия за български инвестиции. \r\nИлиана Беновска: Най-първото, което ще направите заедно? \r\nМеджид Ал Касаби: Договорихме се да подготвим пътна карта и тази карта трябва да определи целите, пътищата, начините, по които ще стигнем до онова, което желаем да направим и начина, по който ще развиваме нашите двустранни отношения, за да постигнем успех. \r\nИлиана Беновска: Много Ви благодаря!", "date": "2019.03.24", "title": "Емил Караниколов: Със Саудитска Арабия трябва да работим като приятели и изключителни партньори"}
{"url": "http://www.focus-news.net/news/2019/03/24/2638405/ivan-kaburov-zemedelets-selskostopanskata-tehnika-tryabva-da-preminava-prez-zadalzhitelen-kontrol-predi-eksploatatsiya-na-poleto.html", "text": "Ангажимент на земеделските стопани е да направят пълна проверка и профилактика на селскостопанската техника преди началото на аграрния сезон и преди започването на жътвата, каза за  Радио „Фокус” – Пазарджик  Иван Кабуров, земеделец от Пазарджик. По думите му, техниката трябва да е преминала преглед от страна на Контролно-техническата инспекция и да бъдат заверени годишните талони на машината. „Стриктно трябва да се спазва изискването да има и наличен пожарогасител в тракторите и комбайните, както и други подръчни земеделски сечива. Спазват се и изискванията на регламентирано работно време на комбайнерите и трактористите. Съвременното поколение земеделска техника е оборудвана с климатик и се работи по-комфортно, като се вземат и по-чести почивки от водачите”, уточни Кабуров. Той допълни, че  стопаните имат ангажимент и д9а осигуряват кисело мляко и газирана вода на шофьорите. „Все пак това е сезонна работа и гледаме да експлоатираме техниката максимално, дори като се налага да разменяме водачи, за да отговорим на нуждите на работата”, коментира също земеделецът. \r\nАлбена ЖИЛЕКОВА", "date": "2019.03.24", "title": "Иван Кабуров, земеделец: Селскостопанската техника трябва да преминава през задължителен контрол преди експлоатация на полето"}
{"url": "http://www.focus-news.net/news/2019/03/24/2638406/teodor-rokov-rim-varna-ima-mnogo-kraevedi-koito-dokumentirat-zhivi-spomeni-i-predaniya-ot-istoriyata-na-regiona.html", "text": "Във Варна има много краеведи, които събират интересни факти, свързани с историята на града и областта. Това коментира в интервю за  Радио „Фокус“ – Варна  археологът от Регионалния исторически музей (РИМ) Теотор Роков. Той коментира, че в своите изследвания тези хора, които се занимават с тази дейност в свободното си време, много често събират информация на място – разговарят с местни жители, събират спомени, предания, документи от читалища, които не са проучени от музейните работници. „Общо взето краеведите са едно ценно попълнение към музейната проучвателна дейност. Двете направления в историческата наука се допълват взаимно. Всеки работи със специфичен вид информация, сборът от която дава интересен краен резултат“, обясни още Теодор Роков. На 31 март той ще бъде водещ на среща-разговор „Опознай родния край!  История и археология на „Галата“ в Читалище „Васил Левски“. На нея са поканени хора от всички възрасти, както и краеведи от региона. \r\nДиана СТОЕВА", "date": "2019.03.24", "title": "Теодор Роков, РИМ – Варна: Има много краеведи, които документират живи спомени и предания от историята на региона"}
{"url": "http://www.focus-news.net/news/2019/03/24/2638408/veliko-tarnovo-izlozhbata-potomtsite-na-karolev-predstavyat-shte-bade-otkrita-v-gabrovskiya-istoricheski-muzey-na-26-mart.html", "text": "Изложбата „Потомците на Каролев представят …“  ще бъде открита  в Габровския исторически музей на 26 март. Експозицията включва 32 рисунки на 21 ученика от 1 до 7 клас на Средно училище „Райчо Каролев“ – Габрово, съобщават за  Радио „Фокус“ – Велико Търново  от културната институция. Творбите са създадени в часовете по изобразително изкуство и в групата за занимания по интереси с преподавател Ива Мошкова. Децата и младежите са се опитали да пресъздадат уникалните техники на именития си съгражданин. Официалното откриване ще е на 26 март, от 16.00 часа. Организаторите призовават да посети експозицията всеки , който иска да се докосне до красивия цветен свят на младите автори= Тя ще остане в Регионален исторически музей – Габрово до 15 април. \r\nРайчо Каролев е роден в Габрово през 1846 година. Той е  български просветен деец, политик, историк и богослов. Бил е дългогодишен директор на някои от водещите български училища. Участва в няколко парламента като представител на Либералната партия, а от 1884 до 1886 г. е министър на народното просвещение. \r\nЛуиза ТРАНЧЕВА", "date": "2019.03.24", "title": "Велико Търново: Изложбата „Потомците на Каролев представят …“  ще бъде открита в Габровския исторически музей на 26 март"}
{"url": "http://www.focus-news.net/news/2019/03/24/2638410/pazardzhik-tantsov-sastav-chudesiya-za-poredna-godina-obra-prizovite-mesta-na-mladezhkiya-festival-na-izkustvata-evrogreyd.html", "text": "ПТС „Чудесия” към Младежки дом - Пазарджик с художествени ръководители Таня Димитрова и Димитър Димитров за поредна година  обра призовите места на Младежкия фестивал на изкуствата „Еврогрейд”, съобщиха от  ансамбъла . Петнайстото издание на фестивала, организирано от EUROGRADE и Асоциация български фолклор, се състоя на 23 март в зала 11 на Националния дворец на изкуствата в София с участието на танцови формации от цялата страна. „Чудесия” е победител във всички възрастови групи и в богата витрина на отличията на състава сега ще се подредят още две награди „Гран при” и две първи места. Танцовите изпълнения на 130 деца от пазарджишкия танцов състав бяха оценявани от жури, съставено от изтъкнати български хореографи. „За първи път тази година имаше и нова категория „Мини” - за танцьори до седем годишна възраст,и нашите  фантастични момичета и момчета грабнаха първата награда”, разказа Таня Димитрова. Всъщност организаторите са били провокирани да  създадат категорията именно заради малките таланти от Пазарджик. „Не мога да скрия гордостта си от това, че за 12 –та поредна  година „Чудесия” печели всички призови места в този престижен фестивал\", сподели още Таня Димитрова. „Особено съм щастлива за най-малките ни танцьори, които сега се учат да бъдат победители.  За нас е огромна чест, че журито бе впечатлено от „Чудесия” и го определиха като най- добрия в страната. Заради  нивото на представяне, заради характера и високата класа на хореографиите и заради дисциплината и възпитанието, което показват нашите деца\", подчерта ръководителят на състава. За всички почитатели на фолклорната танцова магия  „Чудесия” подготвя концерт на открито на 25 април, Велики четвъртък, на площад „Константин Величков” в Пазарджик от 18.00 часа.", "date": "2019.03.24", "title": "Пазарджик: Танцов състав „Чудесия”  за поредна година обра призовите места на Младежкия фестивал на изкуствата „Еврогрейд”"}
{"url": "http://www.focus-news.net/news/2019/03/24/2638409/sport-otkriha-noviya-stadion-na-totnam.html", "text": "Футбол: Откриха новия стадион на Тотнъм с мач между юношите на Тотнъм и Саутхемптън. Мачът бе наблюдаван от 30 хиляди души, като домакините победиха с 3:1. Следващият мач, който ще бъде изигран на новия стадион ще бъде между ветераните на Тотнъм и Интер. Първият официален мач на „Шпорите“ на новия терен ще се играе на 3 април срещу Кристъл Палас. Стадионът ще събира над 62 хиляди зрители и струва 1 милиард паунда.", "date": "2019.03.24", "title": "Спорт: Откриха новия стадион на Тотнъм"}
{"url": "http://www.focus-news.net/news/2019/03/24/2638412/nimh-utre-shte-e-slanchevo-i-se-ochakva-maksimalnite-temperaturi-da-sa-mezhdu-20-i-25.html", "text": "През нощта ще е ясно и почти тихо. Преобладаващите минимални температури ще са между 0° и 5°. Утре ще е предимно слънчево със слаб вятър от запад-югозапад. Температурите още ще се повишат и максималните ще са между 20° и 25°, по Черноморието ще са по-ниски - 12°-17°. Атмосферното налягане ще продължи да се понижава и утре вече ще е по-ниско от средното за март. Това съобщи за  Агенция „Фокус”  дежурният синоптик Евгения Егова от  Националния институт по метеорология и хидрология (НИМХ) .  \r\nНад Черноморието ще е слънчево. Ще духа слаб до умерен вятър от юг-югозапад. Максималните температури ще са между 12° и 17°. Температурата на морската вода е 9°-10°. Вълнението на морето ще се усилва и вечерта главно по Северното Черноморие ще достигне 3 бала. \r\nНад планините ще е предимно слънчево. Ще духа до умерен вятър от запад-северозапад. Температурите още ще се повишат и максималната на височина 1200 метра ще е около 12°, на 2000 метра - около 5°. \r\nВъв вторник от запад облачността бързо ще се увеличи и на места ще превали дъжд. Вятърът ще се ориентира от северозапад, ще бъде слаб до умерен и ще започне понижение на температурите, което ще продължи и през следващите дни. В сряда ще остане предимно облачно, на места със слаби превалявания. В Източна България вятърът ще се ориентира от север-североизток. В четвъртък ще е най-хладно, преобладаващите максимални температури ще бъдат между 7° и 12°, а минималните – между минус 2° и 3°. Ще е почти без валежи, по-късно през деня облачността ще се разкъса и ще намалее.", "date": "2019.03.24", "title": "НИМХ: Утре ще е слънчево и се очаква максималните температури да са между 20° и 25°"}
{"url": "http://www.focus-news.net/news/2019/03/24/2638413/pavlin-kosev-predsedatel-na-asotsiatsiyata-na-restorantyorite-i-hotelierite-varna-tarseneto-na-kadri-e-ogledalen-obraz-na-tarseneto-na-turisti.html", "text": "Много от собствениците на сезонни хотели във Варна са назначили персонала си още през март, с цел да избегнат глада за кадри, който настава след средата на април. Това коментира в интервю за  Радио „Фокус“ – Варна  председателят на Асоциацията на хотелиерите и ресторантьорите в града Павлин Косев. Според него търсенето на кадри е огледален образ на търсенето на туристи. „Ако мениджмънтът, на който е да е хотел няма концепция, няма маркетингов план за търсене на гости, базата ще остане празна. Абсолютно същото е и с персонала. Трябва да има стаф план, трябва да е разпределено наемането на персонала спрямо сезона“, обясни Павлин Косев. Според него, има пикови моменти на свръхтърсене на работна ръка и свободните кадри изведнъж свършват. Тогава много хотелиери търсят начини как да балансират, за да излязат от тази дупка. „Има един период от време – започва от средата на април и докъм юли месец. Тези месеци са много критични и персонал вече няма. Много от хотелите започват да правят интервюта, да търсят и да си сглобяват екипа за лятото още от Нова година, от януари. Февруари е много активен месец, в който се правят интервюта, търси се персонал, провеждат се обучения“, коментира още Павлин Косев. \r\nДиана СТОЕВА", "date": "2019.03.24", "title": "Павлин Косев, председател на Асоциацията на ресторантьорите и хотелиерите – Варна: Търсенето на кадри е огледален образ на търсенето на туристи"}
{"url": "http://www.focus-news.net/news/2019/03/24/2638411/mvnr-balgariya-i-yaponiya-zasilvat-satrudnichestvoto-v-ikonomikata-kulturata-turizma-i-razvitieto-na-zapadnite-balkani.html", "text": "България и Япония засилват сътрудничеството в икономиката, културата, туризма и развитието на Западните Балкани. За това се договориха вицепремиерът и министър на външните работи Екатерина Захариева и заместник-министърът на външните работи на Япония и депутат Кенджи Ямада. Това съобщиха от пресцентъра на  МВнР . Двамата разговаряха по време на Петата световна среща на жените в Токио. Външният министър Таро Коно отложи поради заболяване всичките си публични изяви и срещи на форума. „Пожелавам на министър Коно бързо оздравяване, предайте моите най-искрени и приятелски чувства и се надявам скоро да се видим в България”, каза вицепремиерът Захариева. При предишните си срещи с японския си колега тя договори размяна на визити тази година по повод 110 години от първите официални контакти между двете страни, 80 години от установяването на дипломатически отношения и 60 години от тяхното възстановяване. “С 30 на сто се е увеличил двустранният стокообмен след посещението на премиера Шиндзо Абе в България миналата година. Имаме много добре работещ автомобилен клъстър, вероятно не знаете, че във всеки четвърти автомобил има българска част, която се произвежда у нас. Предлагам ви да обсъдим откриването на производство на японски електромобили. Очаквам и повече японски туристи - годишно ние посрещаме 8,5 млн. чужденци, но само 14 000 от тях са от вашата страна”, посочи министър Захариева. \r\n„Приветствам изпращането на бизнесделегация и увеличаването на бизнесконтактите на различни нива. Аз лично искам да разпространявам информацията за красотата на България, за да увеличим броя на японските туристи“, каза заместник-министър Кенджи Ямада. „Япония подкрепя обединена Европа с общи демократични ценности и се радвам, че те се разпространяват и в Западните Балкани. Високо оценяваме съвместната ни работа с България, която познава региона, защото може да осъществим така сътрудничество с всички страни от Балканите”, заяви той.  \r\nЯпонската страна благодари на Българското председателство на Съвета на ЕС за усилената работа, довела до подписването на две важни споразумения между ЕС и Япония - Споразумение за икономическо партньорство и Споразумение за стратегическо партньорство.  \r\nЗахариева и Ямада обсъдиха още редица въпроси от международния дневен ред, след което подписаха Меморандум за консултации и сътрудничество между двете външни министерства. \r\nЯпония е ключов фактор в регионалната и международната политика. Тя е третата по големина икономика в света и е на едно от челните места по технологични постижения и иновации. Стратегически партньор е на ЕС и на НАТО. Мястото й в световната икономика и политика, както и интересите на нашата страна за привличане на инвестиции и технологично развитие обуславят приоритетното място на българо-японските отношения във външната ни политика.", "date": "2019.03.24", "title": "МВнР: България и Япония засилват сътрудничеството в икономиката, културата, туризма и развитието на Западните Балкани"}
{"url": "http://www.focus-news.net/news/2019/03/24/2638404/georgi-botsev-pss-blagoevgrad-turistite-tryabva-da-badat-dobre-podgotveni-v-planinata.html", "text": "Туристите трябва да бъдат добре подготвени в планината. Това каза за  Радио „Фокус“ – Пирин  Георги Боцев, планински спасител от отряд Благоевград към ПСС, район Рила планина. По думите му те трябва да носят мобилни телефони със заредени батерии като е необходимо да имат резервни батерии. „Задължително е всеки добре подготвен турист да има резервни ръкавици и осветително тяло както и компас и карта“, посочи Георги Боцев. Той заяви, че добрата подготовка е ключова ако паднат батериите и нещо се случи, защото в противен случай туристите остават без ориентир. „Повечето туристи са добре подготвени, но в късната зима се подценява най-вече заледяването“, допълни Георги Боцев . \r\nДенис НИКИФОРОВ", "date": "2019.03.24", "title": "Георги Боцев, ПСС - Благоевград: Туристите трябва да бъдат добре подготвени в планината"}
{"url": "http://www.focus-news.net/news/2019/03/24/2638416/kathimerini-edno-predlozhenie-za-ime-na-savremenen-ezik.html", "text": "Една от чертите на Споразумението от Преспа (забележителен документ, защото и двете страни бяха готови да приемат някои неща, с които биха се борили горчиво в миналото) беше, че езикът на Република Северна Македония ще бъде признат за официален език, наречен „македонски“, пише Джон Мелвил-Джоунс,почетен професор и старши научен сътрудник по класическа и древна история в Университета на Западна Австралия в англоезичното електронно издание на гръцкия вестник  Kathimerini . Агенция \"Фокус\" представя материала без редакторска намеса, като изразените в него мнения са на автора и агенцията не носи отговорност за тях. \r\nДоволен съм, че Гърция и Северна Македония работят заедно, за да развият добри отношения, въпреки че, както често казвах, ще са необходими поне едно поколение, преди старите спорове да изчезнат. \r\nВ този случай обаче мисля, че би било възможно да се подобри ситуацията, като се нарича езикът, който е бил оформен в Северна Македония през последния век и половина \"съвременен македонски\". \r\nКазвам това, защото това ще го отличава от древния македонски диалект (който на свой ред трябва да се нарича „древен македонски“). Това е диалект, който не може да бъде реконструиран, защото древните македонци, както някои други народи в една и съща област, като цяло не са имали нужда да записват нещата. Така че това, което имаме, е списък от около 150 думи, цитирани от по-късни автори и може би не всички написани правилно, и няколко имена. От тях е видно, че „древния македонски” е бил един от редица диалекти, които се говорели в северната и западната част на съвременна Гърция и сега се наричат „северозападни гръцки” диалекти. Те се припокриват и имат много общи неща, така че е обичайно да ги наричаме „диалекти“, а не пълни езици. \r\nСлед завладяването от Александър Велики на нови земи, атическият диалект е предпочитан от македонската аристокрация, също както френският език е предпочитан от аристократите в Европа до сравнително модерни времена, става стандартен език не само в Гърция, но и в по-широкия елинистичен свят,които тези завоевания са създали. \r\nПоради тази причина въпросът, който толкова често се задава - “Говори ли македонците гръцки?” - е зле формиран, защото преди времето на Александър няма такова нещо като гръцки език. Дотогава гърците са използвали различни диалекти на различни места. Поради тази причина е уместно да се говори за „древен македонски“, а гърците да използват този израз и да използват „съвременен македонски“, когато се отнасят до езика на северната им съседка.  Юлиян Марков", "date": "2019.03.24", "title": "Kathimerini: Едно предложение за име на съвременен език"}
{"url": "http://www.focus-news.net/news/2019/03/24/2638415/blagoevgrad-blagotvoritelen-kontsert-v-podkrepa-na-15-godishnata-yoana-ot-selo-yavornitsa-shte-se-provede-pod-naslov-stebsmeyo-na-26-mart.html", "text": "Благотворителен концерт в подкрепа на 15-годишната Йоана от Село Яворница ще се проведе под наслов #СТебСмеЙо. Това съобщиха от пресцентъра на  сдружение „Защото можем“ . Спешно трябва да бъдат събрани още около 70 000 лева, за да се заплати нейната операция. Благотворителния концерт ще се проведе на 26 март от 19.30 часа в Нощен клуб „Авалон”. Събитието се организира от сдружение „Защото можем“- Петрич, съвместно със спортен клуб „Bo&Bo“ и Сдружение „Млад планинар“. \r\nВ него ще се включат: Вокално студио „Сгушена звездица“, Honn Kong, Djane Monique, MARTINNA, Моника Брайкова, Бонимир Бонев и Васил Чергов. \r\nЦената на билета е 5 лева, който може да се закупи от офиса на Сдружение „Защото можем“ СК „Bo&Bo“ и бар „Хрушчов“ или на място в деня на концерта. Ще има и поставени кутии в заведението за всеки, който иска да дари повече средства. \r\nЗа повече информация и резервации, може да позвъните и на номер 0876470097. \r\nЙоана е ученичка в 10 клас в ПГИТ „Проф. д-р Асен Златаров“ в Петрич. Тя е с диагноза саркома на Юинг , заболяване, което е открито на време и е лечимо. \r\nСлед консултации и прегледи, Йоана вече има дата и за самата операция – тя ще се извърши на 21-ми март, а преди операцията предстоят изследвания на 19-ти март и нова консултация преди това с лекарите. На 6-ти март клиниката в Турция, където се лекува Йоана, е дала оферта за операцията – сумата от 60 000 евро.  Абсолютно непосилните за семейството на момичето близо 120 000 лв. са животоспасяващи за Йоана. Въпреки усилията на всички хора със сърца, които до момента са дарили средства за лечението й, наличната сума по сметката на Йоана е 53 753 лева. В Хелпкарма по сметката на Йоана налични са 4090 евро. Приблизителната сума за лечението й, събрана до момента, е 61 000 лева, тъй като Хелпкарма има такси на стойност около 400 евро.  Към момента за Йоана са събрани само половината от необходимите й средства… От клиниката, в която девойката се лекува, ще направят компромис, но искат да бъде преведена по – голямата част, не по малко от 40 000 евро. \r\nВсеки, който желае, може да помогне на Йоана в най-тежката битка – тази за живота й, чрез дарителската й сметка: \r\nДарителска сметка : \r\nПърва инвестиционна банка IBAN : \r\nBG06FINV91501317244595 \r\nSWIFT CODE: FINVBGSF \r\nЙоана Евгениева Иванова.", "date": "2019.03.24", "title": "Благоевград: Благотворителен концерт в подкрепа на 15-годишната Йоана от Село Яворница ще се проведе под наслов #СТебСмеЙо на 26 март"}
{"url": "http://www.focus-news.net/news/2019/03/24/2638414/rudolf-dzhuliani-donald-tramp-e-v-zabelezhitelno-dobro-nastroenie.html", "text": "Рудолф Джулиани, личният адвокат на президента Тръмп, заяви в неделя, че президентът е в „забележително добро настроение“, като Белият дом очаква заключенията на доклада на специалния прокурор Робърт Мюлер, пише електронното издание на американския вестник  The Hill . \r\n\"Президентът е в доста добро настроение\", каза Джулиани. \r\n„Той никога не е ужасно притеснен от тези неща. Единственият път, когато президентът някога е бил притесняван, е, когато преследват други хора. Когато преследват хората, които работят с него, той чувства, че плащат много несправедлива цена ”, добави той. \r\nPolitico също съобщи в неделя, че старшите съветници, адвокати и приятели на Тръмп са му казали през уикенда, че не трябва да се притеснява в очакване заключенията на Мюлер. Тръмп прекара уикенда в резиденцията си „Мар-ла-Лаго“ в Палм Бийч, Флорида. \r\nМюлер, който разследваше намесата на Русия в президентските избори през 2016 г., представи своя заключителен доклад пред главния прокурор Уилям Бар. Обобщение на основните констатации на Мюлер би могло да се сподели с Конгреса и да се оповести веднага след уикенда според първоначалните информации. \r\nКонсерваторите до голяма степен празнуваха предаването на доклада на Мюлер и разкритията, че няма да издава допълнителни обвинения като доказателство, че Мюлер не е установил връзки на кампанията на Тръмп с Русия. \r\nВ неделя сутринта Тръмп прекъсна мълчанието си в социалната мрежа „Туитър“, продължило повече от 40 часа, като каза на последователите си  \"Добър ден\" и написа лозунга си за кампанията \"Направете Америка отново велика \" с главни букви.  Юлиян Марков", "date": "2019.03.24", "title": "Рудолф Джулиани: Доналд Тръмп е в „забележително добро настроение“"}
{"url": "http://www.focus-news.net/news/2019/03/24/2638418/veliko-tarnovo-15-novi-informatsionni-tabeli-byaha-postaveni-prez-znakovi-istoricheski-obekti-v-svishtov.html", "text": "15 нови информационни табели бяха поставени пред знакови исторически обекти в Свищов. На таблата е представен текст на български и английски език, който разказва на кратко за всяка забележителност, датите и събитията, свързани с нея, поясняват за Радио  „Фокус“ – Велико Търново  от туристическия център. Идеята бе на новооткрития Туристически информационен център в града, а реализацията стана възможна с подкрепата на Община Свищов.  Повод за положителната проява са множество запитвания от туроператори и групи, които са изявили желание да посетят града през новия туристически сезон. С новите табели туристите вече сами ще могат да се запознаят с културното наследство на града. Ръководството на Oбщина Свищов има за цел постепенно да постави информационни табели и на останалите забележителности, като междувременно ще бъдат монтирани редица указателни знаци, които да улесняват туристите при посещението на обектите. До момента табла са поставени на паметниците в Градската градина, Часовниковата кула, сградата на ПБНЧ „Еленка и Кирил Д. Аврамови – 1856“, сградата на ПДТГ „Димитър Хадживасилев“, музейните експозиции на Исторически музей – Свищов, къщата музей „Алеко Константинов“ и църковните храмове в града. \r\nЛуиза ТРАНЧЕВА", "date": "2019.03.24", "title": "Велико Търново: 15 нови информационни табели бяха поставени през знакови исторически обекти в Свищов"}
{"url": "http://www.focus-news.net/news/2019/03/24/2638438/ria-novosti-v-kremal-vse-oshte-ne-sa-zapoznati-s-rezultatite-ot-razsledvaneto-na-malar.html", "text": "В Кремъл все още не са запознати с резултатите от разследването на специалния прокурор Робърт Мълър по „руския случай“, заяви за  РИА „Новости“  говорителят на президента Дмитрий Песков. \r\nАмериканското министерство на правосъдието заяви в писмо до Конгреса, че разследването на Мълър не разкрива тайни споразумения или координация между американския президент Доналд Тръмп или неговия екип с Русия покрай изборите в САЩ през 2016 г. Превод и редакция : Калоян Пенков", "date": "2019.03.24", "title": "РИА „Новости“: В Кремъл все още не са запознати с резултатите от разследването на Мълър"}
{"url": "http://www.focus-news.net/news/2019/03/24/2638436/pazardzhik-svobodni-rabotni-mesta-za-uchiteli-shivachi-i-servityori-sa-obyaveni-ot-byuroto-po-truda-v-panagyurishte.html", "text": "Свободни работни места за учители, шивачи и сервитьори са обявени от Бюрото по труда в Панагюрище, предаде репортер на  Радио „Фокус“ – Пазарджик . За кадрите с висше образование се предлагат позиции за 4 Инженери в  производство, 1 Технолог, 2 Програмисти за софтуeрни приложения на машини с ЦПУ, 1 Учител, физическо възпитание и спорт, 1 Учител, биология, 1 Учител, немски език, 2 Възпитатели в начален етап на основно образование, 1 Учител-лектор по Биология и здравно образование-272 уч.ч./уч.г., 1 Учител по биология и здравно образование, 1 Учител по География и икономика, 1 Учител по математика, 1 Учител, физическо възпитание и спорт- половин норматив, 1 Учител по оптика и оптично производство, 1 Учител по обогатяване на полезни изкопаеми-половин норматив, 1 Учител по автотранспортна техника-половин норматив, 1 Учител, музика, 1 Учител, детска градина и 1 Специалист в човешки ресурси. Работни места за лица със средно професионално, средно общо и основно образование са за: 5 Оптика, 1 Оператор, металорежещи машини, 5 Машинни оператори, 1 Шлосер, 1 Машинен оператор, обработка на метални изделия, 1 Машинен оператор, машини за леене, 1 Изпълнител, модели, 9 Обслужващи работника за  шевно производство-работа на машина за изработване на подготвителни операции по ушиване на облекло, 9 Шивачи, 7 Машинни оператори за  шиене, 1 Крояч, текстил, 1 Тъкач, 1 Шофьор, тежкотоварен автомобил, 1 Шофьор, самосвал, 6 Шофьори за автобус, 2 Шофьори за  лек автомобил, 11 Монтажника, 2 Електрончици, 1 Електромонтьор, 1 Общ работник, 2 Чистачи,  6 Сервитьори,  2 Бармани, 6 Работника за кухня, 3 Продавач-консултанти, 1 Касиер- приемчик, тотализатор, 7 Кредитни консултанти и 1 Администратор за офис.", "date": "2019.03.24", "title": "Пазарджик: Свободни работни места за учители, шивачи и сервитьори са обявени от Бюрото по труда в Панагюрище"}
{"url": "http://www.focus-news.net/news/2019/03/24/2638440/sport-izrael-pobedi-avstriya.html", "text": "Израел победи Австрия с 4:2 като домакин в мач от група „G“. Хеттрик за домакините отбеляза Еран Захави, а Мунас Дабур отбеляза четвъртия гол за Израел. За гостите головете вкара Марко Арнаутович. Във временното класиране лидер е тимът на Израел с четири точки, колкото имат Словения и Полша. На четвърта позиция се намира Северна Македония с три точки, пред Латвия с една и Австрия с нула.", "date": "2019.03.24", "title": "Спорт: Израел победи Австрия"}
{"url": "http://www.focus-news.net/news/2019/03/24/2638441/washington-examiner-malar-onevini-tramp-nyama-rusko-sporazumenie-ne-vazprepyatstva-pravosadieto.html", "text": "Специалният прокурор Робърт Мълър заключи, че няма заговор между кампанията на Тръмп и Русия, но не реши дали президентът Тръмп възпрепятства правосъдието, пише в писмо до законодателите главният прокурор Уилям Бар, съобщава в.  Washington Examiner . \r\n„Разследването на специалния прокурор не установи, че кампанията на Тръмп или някой, свързан с нея, се е съюзил или координирал с Русия в усилията й да повлияе на президентските избори в САЩ през 2016 г.“, каза Бар в писмо, в което се описват заключенията на почти двугодишно разследване. \r\nМълър не даде заключение дали Тръмп е възпрепятствал правосъдието по време на разследването, оставяйки на главния прокурор да реши това. Специалният прокурор заяви, че „докато този доклад не заключава, че президентът е извършил престъпление, той също не го оправдава”.  \r\nБар разкри, че той и заместник-главният прокурор Род Розенщайн са установили, че няма „достатъчно“ доказателства, за да се определи дали Тръмп е възпрепятствал правосъдието. \r\nБелият дом нарича разкритията на Мълър „пълно оневиняване” на Тръмп. \r\n„Специалният прокурор не е открил никакво споразумение и не е открил никакви пречки. Главният прокурор Бар и заместник-главният прокурор Розенщайн определиха, че няма пречки. Констатациите на министерството на правосъдието са пълна реабилитация на президента на Съединените щати“, се казва в изявление на говорителя на Белия дом Сара Сандърс. Превод и редакция : Калоян Пенков", "date": "2019.03.24", "title": "Washington Examiner: Мълър оневини Тръмп: Няма руско споразумение, не възпрепятства правосъдието"}
{"url": "http://www.focus-news.net/news/2019/03/24/2638434/plovdiv-zhitelite-na-kvartal-karshiyaka-se-sabraha-na-poreden-protest-sreshtu-zastroyavaneto-na-parka-v-kvartala.html", "text": "На пореден протест се събраха жителите на квартал „Кършияка“ срещу застрояването на парка до хотел „Санкт Петербург“, предаде репортер на  Радио „Фокус“- Пловдив . Хората настояват общината да откупи терена от частника, за да може паркът да остане в гъсто застроения квартал. Днес протестиращите започнаха нова подписка срещу исканията на собственика Байрям Солак, които бяха депозирани в четвъртък в общината. В тези искания Солак настоява да се премахнат бункерите, които се намират в рамките на имота му, но официално не се водят ничия собственост. По думите на Асен Костов, председател на Инициативния комитет на протестиращите, Солак е изказал пред кмета Иван Тотев готовността си да отстъпи 5 дка от терена за ползване от общината, но ясно е заявил желанието си да застрои останалите 11 декара от терена. Днес протестиращите от квартала проведоха нещо като референдум, като в подписка се противопоставиха на всички тези искания на Солак. Подписката продължава, в нея вече са се подписали над 300 души. Тя ще бъде входирана в общината. В интернет също върви петиция, в която вече са се подписали около 4000 души за запазването на зелената площ.   \r\nМного са въпросителните около терена от 16 дка, заради който протестират хората от квартал „Кършияка“. Три различни предназначения има той според кадастралната карта, ПУП и ОУП. Неизрядната документация на имота поражда съмнения за корупционни схеми. В рамките на имота съществуват и съоръжения, които са заличени и не съществуват никъде. Това са въпросните бункери, които преди години са били собственост на държавата, в лицето на бившата „Гражданска защита“ и тоалетната в парка, която мистериозно е изчезнала от плановете и скиците. Запознати в тази област хора от квартала коментират, че за заличаването на тези съоръжения най-вероятно собственикът също е платил на чиновници. Всичките тези въпроси изискват ясни отговори, но засега такива няма.  \r\nМеждувременно за пореден път жителите на квартала призовават прокуратурата да се намеси в казуса. Хората искат също така да разберат какво наказание ще понесат виновните за изсичането на 64-те здрави дървета в парка, което стана причина да се вдигнат на протест.  \r\nВ понеделник представители на Инициативния комитет ще опитат да се срещнат отново с кмета на Пловдив, за да разберат докъде стигна оценката, възложена на трима независими лицензирани оценители. От тази оценка ще зависи дали общината ще откупи имота от собственика. Иван Тотев обяви, че ще опита да си върне терена, но на поносима цена.  \r\nВ четвъртък протестиращите ще присъстват отново на заседанието на Общинския съвет, за да чуят отговорите, които поставиха на предишното заседание и които касаят статута на терена.  \r\nПротестите няма да спрат, категорични са хората от квартала. Те се заканват да преминат дори към гражданско неподчинение, но няма да позволят той да бъде застрояван. „Кършияка“ е най-гъсто населеният квартал в града, а този парк е единствената зелена площ, където може да играят децата.   \r\nОсвен това паркът има и историческо значение - върху него са били ситуирани първите казарми на легендарния 9-ти пехотен Пловдивски полк. \r\nЦветана ТОНЧЕВА", "date": "2019.03.24", "title": "Пловдив: Жителите на квартал „Кършияка“ се събраха на пореден протест срещу застрояването на парка в квартала"}
{"url": "http://www.focus-news.net/news/2019/03/24/2638443/sport-germaniya-pobedi-holandiya.html", "text": "Германия победи Холандия с 3:2 като гост в мач от група „С“ на европейските квалификации. Отборът на Германия поведе с два гола на Льорой Сане в 15-тата и Серж Гнабри в 34-та минута. Домакините успяха да изравнят чрез Матейс де Лихт в 48-та и Мемфис Депай в 63 минута. Победното попадение за гостите реализира Нико Шулц в 90-та минута. В групата лидер е Северна Ирландия с две победи от два мача, следвана от Холандия и Германия с по три точки, а Естония и Беларус заемат последните две места без спечелени точки. Отборите на Естония и Германия са с мач-по-малко от останалите отбори.", "date": "2019.03.24", "title": "Спорт: Германия победи Холандия"}
{"url": "http://www.focus-news.net/news/2019/03/24/2638437/ria-novosti-malar-ne-otkri-sgovor-mezhdu-tramp-i-rusiya-na-izborite-prez-2016-g.html", "text": "Специалният прокурор Робърт Мълър не е открил сговор или координация между американския президент Доналд Тръмп и неговия екип с Русия по време на предизборната кампания през 2016 г., съобщиха от  министерството на правосъдието на САЩ, предава  РИА „Новости“ . \r\nРазследването на Мълър също води до заключението, че щабът на Тръмп не е свързан с хакването на компютрите на членовете на Демократическата партия. Специалният прокурор хвърли отговорността за това на „хакери, контролирани от руските власти“. \r\nМълър добави, че неговият доклад за „руския случай“ не съдържа заключението, че Тръмп е извършил престъпление, но и не го оправдава. Специалният прокурор не може да заключи дали американският лидер се е опитал да възпрепятства правосъдието. \r\nРусия многократно отрича твърденията за опити за влияние върху изборите в различни страни, като ги нарича неоснователни и необосновани. Владимир Путин заяви, че случаят за „руска намеса“ в американските избори е вътрешна вражда в САЩ и изрази надежда за развитието на отношенията между страните и за прекратяване на разследването. Превод и редакция : Калоян Пенков", "date": "2019.03.24", "title": "РИА „Новости“: Мълър не откри сговор между Тръмп и Русия на изборите през 2016 г."}
{"url": "http://www.focus-news.net/news/2019/03/24/2638439/afp-beliyat-dom-dokladat-na-malar-napalno-reabilitira-tramp.html", "text": "В първата си реакция относно подробностите, публикувани от политически взривоопасния доклад за връзките на Русия с Доналд Тръмп, Белият дом заяви, че президентът е напълно оневинен, съобщава  AFP . \r\n„Специалният прокурор не намери тайни споразумения и не е открил никакви пречки“, заяви говорителката на Тръмп Сара Сандърс. \r\n„Констатациите на министерството на правосъдието са пълно освобождаване от отговорност на президента на Съединените щати“. Превод и редакция : Калоян Пенков", "date": "2019.03.24", "title": "AFP: Белият дом: Докладът на Мълър „напълно реабилитира“ Тръмп"}
{"url": "http://www.focus-news.net/news/2019/03/24/2638442/21-tv-makedoniya-bez-nato-dnes-balkanite-shtyaha-da-sa-v-plamatsi.html", "text": "На днешния ден, преди 20 години, НАТО се намеси в Косово, като бомбардира Белград и военните и полицейските пунктове на Сърбия, след като не успя да убеди сръбския президент Слободан Милошевич да спре агресията срещу Косово. Според лидера на Демократичен съюз за интеграция (ДУИ) Али Ахмети това решение на Съединените щати и съюзниците е било правилно, съобщава македонският телевизионен канал „ 21 ТВ “. \r\n„НАТО ни помогна. НАТО беше решаваща за освобождаването на нашите земи. Иначе дори и днес щеше да има война. Балканите щяха да са в пламъци. Ние спечелихме националната свобода с пролятата кръв на нашия народ, но постигнахме освобождението с намесата на НАТО в тези земи. И не само Косово е освободено, но и Балканите, защото днес силите на НАТО са в Словения, Хърватия, Черна гора, а утре ще бъдат в Република Северна Македония“,каза Али Ахмети - лидер на ДУИ. \r\nНе забравяйки да благодари на албанците от Македония, които приютиха бежанци, вицепремиерът на Косово Енвер Ходжай заяви, че военната намеса на НАТО срещу Сърбия и спасяването на хората от Косово е резултат от израстването на НАТО в свръхсила и укрепването на ЕС, довело до възхода на албанците, превръщайки ги във важен фактор на Балканите, следователно, според Ходжай, на всяка цена, партньорството трябва да се запази в бъдеще. \r\nБомбардирането на Югославия се проведе без одобрението на Съвета за сигурност на ООН. Бомбардировките започнаха на 24 март и продължиха до 10 юни 1999 г., когато беше постигнато споразумение за изтеглянето на сръбските военни от Косово и за установяване на мироопазваща мисия на ООН. Превод и редакция : Калоян Пенков", "date": "2019.03.24", "title": "„21 ТВ“ (Македония): „Без НАТО, днес Балканите щяха да са в пламъци“"}
{"url": "http://www.focus-news.net/news/2019/03/24/2638435/ria-novosti-turtsiya-vaznameryava-da-postavi-vaprosa-za-golanskite-vazvisheniya-v-obshtoto-sabranie-na-oon.html", "text": "Анкара възнамерява да постави темата за признаването от страна на САЩ на суверенитета на Израел над Голанските възвишения за разглеждане в Общото събрание на ООН, заяви турският президент Реджеп Тайип Ердоган, съобщава агенция  РИА „Новости“ . \r\nПреди това американският президент Доналд Тръмп написа в Twitter, че е време Вашингтон да признае Голанските възвишения като част от Израел. Според него е дошло времето да се направи такава стъпка в интерес на сигурността на Израел и на региона като цяло. Както Ердоган каза по-рано, изявленията на САЩ за необходимостта от признаване на израелския суверенитет над Голанските възвишения поставят региона на ръба на нова криза. \r\n„ООН вече взе окончателно решение по този въпрос. Ще се срещна с Тръмп и ще му кажа, че прави голяма грешка, като предлага на Голанските възвишения на Нетаняху на златен поднос като подарък за изборите. Това заплашва световния мир. Ще пренесем темата за Голанските възвишения в ООН. Не е възможно Общото събрание на ООН да одобри това“, заяви Ердоган за телевизионния канал TGRT. \r\nПо-рано представителят на дипломатическата служба на ЕС Мая Кочиянчич заяви, че Европейският съюз все още не признава Голанските възвишения като част от Израел. Говорителката на руското външно министерство Мария Захарова заяви, че промяната на статута на Голанските възвишения, заобикаляйки Съвета за сигурност, е пряко нарушение на решенията на ООН. Превод и редакция : Калоян Пенков", "date": "2019.03.24", "title": "РИА „Новости“: Турция възнамерява да постави въпроса за Голанските възвишения в Общото събрание на ООН"}
{"url": "http://www.focus-news.net/news/2019/03/24/2638417/tass-izrael-posochi-data-na-podpisvane-na-ukaza-za-suvereniteta-na-tel-aviv-nad-golanskite-vazvisheniya.html", "text": "Президентът на САЩ Доналд Тръмп ще подпише документа за признаване на израелския суверенитет над Голанските възвишения на 25 март, съобщава агенция  TACC . \r\nТова заяви министърът на външните работи Израел Кац. \r\n„Утре президентът Тръмп, в присъствието на премиера Бенямин Нетаняху ще подпише указ за признаване на израелския суверенитет над Голанските възвишения“, се казва в негово изявление. Според думите му, „връзките между Израел и САЩ са здрави, както никога“. \r\nТръмп заяви, че Вашингтон трябва да признае суверенитета на Израел над Голанските възвишения, които според него, имат стратегическо значение и са важни за сигурността на Израел. Русия, Германия, Иран, Сирия, Франция и други се обявиха срещу подобни едностранни действия. Американският лидер приема израелския министър-председател в Белия дом на 25 и 26 март.    Превод и редакция : Калоян Пенков", "date": "2019.03.24", "title": "ТАСС: Израел посочи дата на подписване на указа за суверенитета на Тел Авив над Голанските възвишения"}
{"url": "http://www.focus-news.net/news/2019/03/24/2638444/republika-makedoniya-liderat-na-srabskata-opozitsiya-dzhilas-hodi-na-protesti-s-limuzina-za-100-hilyadi-evro.html", "text": "Драган Джилас оглавява протестите в Сърбия срещу президента Александър Вучич. Той иска Вучич да напусне властта, но не иска да има избори, защото рейтингът на опозицията е много нисък, съобщава македонското електронно издание „ Република “. \r\nДжилас е един от най-богатите хора в Сърбия, чието богатство се оценява на около 100 милиона евро. \r\nПреди няколко дни в Белград е забелязан как след протест влиза в лимузина БМВ, чиято цена е около 100 хиляди евро.", "date": "2019.03.24", "title": "„Република“ (Македония): Лидерът на сръбската опозиция Джилас ходи на протести с лимузина за 100 хиляди евро"}
{"url": "http://www.focus-news.net/news/2019/03/24/2638403/tass-petitsiyata-za-otmyana-na-brekzit-e-sabrala-pet-miliona-podpisa.html", "text": "Петицията с искане за отмяна на Брекзит и запазването на членството на Обединеното кралство в Европейския съюз в неделя надхвърли  5 милиона събрани подписи. Тази петиция получи най-широка подкрепа от всички петиции, публикувани някога на уебсайта на британския парламент, предава  TACC . \r\nПреди това рекордът за популярност бе в петицията за провеждане на повторeн референдум за Брекзит, която събра  4 милиона и 150 хиляди подписи през 2016 година. \r\n\"Правителството многократно е заявявало, че оттеглянето от ЕС е\" волята на народа \". Трябва да сложим край на това начинание, като демонстрираме силата на обществената подкрепа за идеята да останем в ЕС. Референдумът може да не се проведе, затова гласувайте сега\", се казва в петицията. \r\nСъбирането на подписи за петицията е започнало на 20 февруари. До 18 март тя събра 10 хиляди подписа, до 20 март, броят им надхвърли 100 хиляди, а на следващия ден надхвърли 2 милиона, а според действащата във Великобритания процедура всяка петиция, която е събрала повече от 10 хиляди подписа, изисква официален отговор на правителството, а  след достигане на 100 хиляди подписа , тя трябва да се разгледа в парламента. В същото време няма гаранция, че исканията на поддръжниците на петицията ще бъдат удовлетворени. Правителството на Обединеното кралство и неговият ръководител Тереза Мей категорично се противопоставят на оттеглянето на известие за намерението на Великобритания да напусне ЕС, което Лондон изпрати в Брюксел на 29 март 2017 г., позовавайки се на  член 50 от Договора от Лисабон за Европейския съюз, пише агенцията.  Юлиян Марков", "date": "2019.03.24", "title": "ТАСС: Петицията за отмяна на Брекзит е събрала пет милиона подписа"}
{"url": "http://www.focus-news.net/news/2019/03/24/2638407/the-wall-street-journal-tereza-mey-se-izpravya-sreshtu-narastvashto-nedovolstvo-zaradi-brekzit.html", "text": "Премиерът Тереза Мей се сблъсква с нови въпроси относно това дали тя може да остане на длъжност достатъчно дълго, за да види как Брекзит навлиза в още една  критична седмица от трудни решения за оттеглянето на Великобритания от Европейския съюз, пише авторитетният американски вестник  The Wall Street Journal . \r\nПремиерът се сблъсква с нарастващо недоволство сред колегите си от Консервативната партия за това как се справя с Брекзит след срещата с лидерите на ЕС през миналата седмица, които се съгласиха да отложат оттеглянето на Обединеното кралство поне до 12 април. \r\nПроевропейските консерватори са описали молбата на премиера за отлагане като национално унижение, а спекулациите в неделните вестници твърдят, че нейният кабинет е на ръба да я принуди да напусне длъжността, въпреки че не могат да се споразумеят кой ще я замести.  \r\nНо отстраняването на Мей е сложно и тя се е борила и срещу предишни опити да я свалят. Ако тя напусне поста си, нейният наследник ще се изправи пред същото предизвикателство да ръководи разделена партия, без необходимото парламентарното мнозинство, за да наложи визията си за Брекзит, което означава, че несигурността, която обгръща бъдещето на Великобритания, ще продължи. \r\n\"Промяната на играчите не решава проблема\", заяви финансовият министър Филип Хамънд в неделя в интервю за Sky News, в което той отрече да е част от заговор за свалянето на Мей и да постави Девид Лидингтън, нейния де-факто заместник на нейното място. \r\n„Промяната начело на правителството не би решила проблема. Проблемът е, че ние като нация трябва да решим как да осигурим Брекзит \" \r\nПроевропейските министри са планирали в продължение на месеци ситуация, в която Мей може да се оттегли. Идеята Лидингтън да поеме ролята на служебен премиер, а Мей да остане лидер на Консервативната партия, се обсъжда от месеци, според едно лице, запознато с плана. \r\nВъпреки това евроскептиците се притесняват, че Лидингтън ще прокара Брекзит, който все още ще държи Великобритания тясно свързана с ЕС. Те биха предпочели да видят някой, който активно подкрепя кампанията за Брекзит, да заеме нейното място. Някои вестници предложиха министърът на околната среда Майкъл Гоув, който се бореше за Брекзит и който подкрепи сделката на Мей. \r\nГоворителят на Даунинг стрийт отказа да коментира слуховете за смяната в неделя, но кабинетът на премиера вече отхвърли предположението, че тя би могла да се оттегли. \r\nБорбата се води преди нова ключова седмица, в която депутатите ще се опитат да разрешат проблема с Брекзит. Депутатите от основните партии се обединиха заедно с надеждата да поемат процеса на Брекзит в свои ръце. \r\nПарламентът два пъти категорично отхвърли споразумението за оттегляне от ЕС на Тереза Мей. В понеделник вечер те ще гласуват по план за провеждане на поредица от „индикативни“ гласувания за икономически и политически връзки с ЕС, които те твърдят, че ще очертаят контурите на една нова сделка, с която Камарата на общините би могла да се съгласи. \r\nПравителството съобщи в неделя, че няма да се откаже от плана на Мей. Министърът за Брекзит Стивън Баркли каза пред ВВС, че индикативният процес на гласуване не е обвързващ за правителството, а споразумението за оттегляне на Мей е \"единственото на масата\", което предполага, че е вероятно да се проведе трето гласуване на вече двукратно отхвърленото предложение. \r\nСред алтернативите, които депутатите ще обсъдят, е нов референдум, този път да се реши дали да се приеме споразумението или страната да остане в ЕС. Според организаторите един милион души в събота в Лондон настояха за нов референдум. Междувременно в петиция на уебсайта на Камарата на общините, призоваваща Великобритания да не продължава с Брекзит, в неделя бяха събрани над 5 милиона подписа. \r\nОстават сериозни съмнения относно това дали Парламентът ще промени мнението си на трето гласуване. Демократичната юнионистка партия, малка северноирландска партия, от която зависи правителствената коалиция, заяви, че продължава да се противопоставя на плана с опасенията, че ще отслаби връзките между Северна Ирландия и останалата част от Обединеното кралство.  \r\nЕдин от възможните пътища за Тереза Мей да увеличи подкрепата си за сделката , която няколко консервативни законодатели са й казали насаме, че може да успее да постигне съгласието, ако се ангажира да се оттегли и да напусне следващия етап от преговорите с ЕС - за търговските връзки на блока със страната. \r\nАко няма ясен план да извади Великобритания от ЕС в рамките на няколко седмици, лидерите на консервативната партия вероятно ще се опитат да я отстранят, според източник от партията й.  Юлиян Марков", "date": "2019.03.24", "title": "The Wall Street Journal: Тереза Мей се изправя срещу нарастващо недоволство заради Брекзит"}
