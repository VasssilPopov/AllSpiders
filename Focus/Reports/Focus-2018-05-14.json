{"url": "http://www.focus-news.net/news/2018/05/14/2521684/dobrich-obnovena-e-tehnologichna-inovatsiya-koyato-se-polzva-v-pomosht-na-posetitelite-na-darzhavniya-kulturen-institut-kulturen-tsentar-dvoretsa.html", "text": "Обновена е технологична иновация, която се ползва в помощ на посетителите на Държавния културен институт – Културен център (ДКИ-КЦ) „Двореца“. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондентът на Радио „Фокус” – Варна. В началото на миналата година ДКИ-КЦ „Двореца“ в партньорство внедри туристически пътеводител, използвайки една от най-напредничавите технологии за свързване – бийкъни. Това са устройства, които изпращат информация до всеки смартфон с инсталирано приложение, преминаващ в близост до тях. Апликацията е безплатна и позволява на туристите да получат известие със снимка, координати и описание на обекта. Освен това апликацията показва директно в телефона на туриста информация за предстоящи събития, планирани от Културен център “Двореца”. Тази година приложението е обновено и допълнено с нова функция Geofencing. Тя установява „виртуална ограда“, която разширява обхвата на бийкъна и в радиус от 2 км той разпръсква информация до потребителите, на точното място и точното време. От началото на годината  ДКИ-КЦ „Двореца“  в Балчик предлага на своите посетители и друга технологична новост - уникалния за България холограмен образ на кралица Мария, която „посреща“ гостите сред ориенталския стил и в приглушената светлина на Читалнята, с думите “Добре дошли в моя кралски дворец” – на български и английски език. Богат и интересен е културният календар на ДКИ-КЦ „Двореца“ за месец май. След концерта „101 каба гайди“, който премина при огромен интерес на откритата сцена на плажа пред Вила „Тихото гнездо“ и събра огромно множество публика и на който бяха представени автентичния родопски фолклор и едно от знаковите изпълнения - гайдарската сюита, продължаваща 10 минути, с която през 2012 година 333 каба гайди поставиха рекорд на Гинес, в следващите дни Архитектурно-парковият комплекс ще бъде домакин на Международен художествен пленер „Съвременни художници на Балчик“. До 23 май в галерия „Тихото гнездо“ може да бъде разгледана изложба живопис на Лъчезар Радов. На 19 май във Вила „Тихото гнездо“ ще бъде организирана Нощ на музеите. \r\nЖулиета НИКОЛОВА", "date": "2018.05.14", "title": "Добрич: Обновена е технологична иновация, която се ползва в помощ на посетителите на Държавния културен институт – Културен център „Двореца“"}
{"url": "http://www.focus-news.net/news/2018/05/14/2521688/muzeyat-v-kyustendil-shte-predstavi-knigata-na-angel-dzhonev-kyustendil-voennata-stolitsa-na-balgariya-prez-parvata-svetovna-voyna.html", "text": "Музеят в Кюстендил ще представи книгата на Ангел Джонев „Кюстендил – военната столица на България през Първата световна война”. Това съобщи за Радио „Фокус” – Кюстендил Валентин Дебочички, директор на Регионален исторически музей – Кюстендил. Книгата на доцент д-р Ангел Джонев ще бъде представена на 18 май от 17.00 часа в залата на Възрожденското училище. Организатори на проявата са Регионален исторически музей и Община Кюстендил. Поводът за проявата е Международният ден на музеите, отбелязван на 18 май. „Представянето на книгата ще бъде направено от един от нейните рецензенти – професор д-р Веселин Янчев”, каза Валентин Дебочички. Книгата е от 440 страници в които авторът разказва и показва със снимки ролята на кюстендилци и кюстендилския край във въоръжения конфликт от 1915- 1918 година. В нея се описва, че Кюстендил има ключово значение в най – продължителния и кървав военен конфликт, в който участва България . В тези години, градът се посещава от редица международни делегации, със знакови лица на съюзниците на България във Първата световна война.\r\nВенцеслав ИЛЧЕВ", "date": "2018.05.14", "title": "Музеят в Кюстендил ще представи книгата на Ангел Джонев „Кюстендил – военната столица на България през Първата световна война”"}
{"url": "http://www.focus-news.net/news/2018/05/14/2521685/ministar-lilyana-pavlova-zapadnite-balkani-sa-vav-fokusa-na-evropa-i-s-podkrepata-na-germanskiya-kantsler.html", "text": "„Европейският проект няма да е завършен без Западните Балкани. За този приоритет имаме и пълната подкрепа на германския канцлер Ангела Меркел. Затова европейската перспектива и свързаност на Западните Балкани, основен приоритет на Българското председателство, ще се случат със и благодарение на г-жа Меркел.“ Това заяви министър Лиляна Павлова днес при представянето на книгата „Ангела Меркел - непреклонната“ на изтъкнатия професор по приложна политология в университета Ковънтри Матю Квортръп, съобщават от пресцентъра на Министерство за Българското председателство на Съвета на ЕС. Книгата е част от поредицата „Власт и отговорност“ на издателство „Сиела“. \r\n„Преди една година, когато създавахме правителството в много трудни условия, си поставихме хиперамбициозната задача за Българското председателство – европейската перспектива и свързаност за Западните Балкани. Много държави тогава не искаха и да чуят за подобен фокус. Но с подкрепата и на г-жа Меркел, Балканите отново са в европейския дневен ред, вече говорим за разширяване, за разговори с Македония и Албания. Нещо, което преди година, бе немислимо“, посочи още министър Павлова при представянето на книгата. \r\n„Когато трябва Меркел е непреклонна, но в същото време у нея откриваме „майчинското“ и обгрижващото, една от причините днес тя да е канцлер на Германия за четвърти път. Често тя казва „Ще се справим“. Това е нейното послание, което винаги ще помня и което все си казвам“, с тези думи министър Павлова завърши участието си в дискусията при представянето на книгата за първата жена канцлер на Германия и то източноевропейка.", "date": "2018.05.14", "title": "Министър Лиляна Павлова: Западните Балкани са във фокуса на Европа и с подкрепата на германския канцлер"}
{"url": "http://www.focus-news.net/news/2018/05/14/2521687/prokuraturata-i-gdbop-razkriha-dve-prestapni-grupi-za-proizvodstvo-i-razprostranenie-na-narkotitsi-obzor.html", "text": "При специализирана акция на 11 май служители на Прокуратурата и ГДБОП са неутрализирали 2 паралелно действащи организирани престъпни групи - едната за производство, а другата за разпространение на наркотици в Софийска област. Зам.- административният ръководител на Специализираната прокуратура Даниела Начева заяви, че са задържани 6 лица, 3 от които са се занимавали с производство на наркотични вещества, а останалите 3 - с разпространението. Всички задържани вече са били осъждани. Повдигнати са им обвинения за участие в организирана престъпна група. Прокуратурата е внесла искане за най-тежката мярка за неотклонение. Предстои да стане ясно дали ще има и други задържани. Специфичното при задържаните групи е, че са съобразявали количеството на наркотиците спрямо потребностите на пазара. През съботните дни количествата са били двойни. Дрогата е разпространявана в заведения и дискотеки. Голяма част от потребителите са били непълнолетни. Пласьорите са се срещали често, като са си предавали малки количества наркотично вещество. Те са договаряли самите сделки лично, а разговорите им по телефона са били завоалирани. Наблюдаващият прокурор Евгения Станкова обясни, че при обиските са иззети амфетамини, метамфетамини, кокаин и марихуана. Тепърва ще се установява стойността им. На един от обискираните адреси в Костинброд са намерени множество колби, везни и химически формули, по които са приготвяни наркотиците. Иззети са и мобилни телефони, с които пласьорите са разговаряли помежду си. Зам.-директорът на ГДБОП ст. комисар Стоян Темелакиев посочи, че задържаните са имали намерение да разширят дейността си. А познанията им за производство на наркотици са много добри. Шестимата са се издържали с разпространението на дрога и са поддържали добър за страната стандарт.\r\nБиляна ИВАНОВА", "date": "2018.05.14", "title": "Прокуратурата и ГДБОП разкриха две престъпни групи за производство и разпространение на наркотици (ОБЗОР)"}
{"url": "http://www.focus-news.net/news/2018/05/14/2521689/stara-zagora-v-hod-e-i-kampaniyata-po-pribiraneto-na-rozoviya-tsvyat-v-regiona-na-kazanlak.html", "text": "В ход е и кампанията по прибирането на розовия цвят в региона на Казанлък, каза за Радио „Фокус“ Иван Станчев, розопроизводител, който със своето семейство обработва 300 дка рози в землището на село Горно Черковище. Той поясни, че розопреработватели и розопроизовдители, както и търговци се въздържат от категорични  цени, заради все още липсата на такива и опознаването на пазара. \r\nПредполагаемата начална цена за килограм набран розов цвят е около 1 лев. Изкупната цена зависи от предлагането и качеството на цвета.  Неофициално се очаква търговците да започнат да купуват от нива на 3 лева за килограм цвят. \r\nИ тази година има дефицит  на розоберачи. В района на Казанлък масовият розобер започна на 8 май.\r\nСредно по 400 килограма цвят от декар очакват розопроизводителите в района.\r\nСлавяна ГАЙДАРОВА", "date": "2018.05.14", "title": "Стара Загора: В ход е и кампанията по прибирането на розовия цвят в региона на Казанлък"}
{"url": "http://www.focus-news.net/news/2018/05/14/2521693/plovdiv-festival-na-hlyaba-shte-se-provede-v-oblastniya-grad-ot-17-do-20-may.html", "text": "Фестивал на хляба ще се проведе в Пловдив от 17 до 20 май 2018 г. Това съобщиха за Радио „Фокус” - Пловдив от Регионална занаятчийска камара. Проектът „Наследство – Сливане на традиции и бъдеще – Заедно” – „Фестивал на хляба” се реализира с финансовата подкрепа на Община Пловдив и фирми спонсори и с изключителната подкрепа на Българска Гилдия на Пекарите, УХТ, ПГ по туризъм „Проф. д-р Асен Златаров“, СУ „Любен Каравелов” и ГНТ”Китка”гр. Раковски.\r\nСпоред организаторите, в културата и обичаите на различните народи хлябът присъства като неизменна част от всички по-важни събития в човешкия живот – раждане, кръщене, сватба, смърт. Те имат различни традиции, но нещото което ги обединява е хлябът.\r\nНа 17 май /четвъртък/ в 17.15ч. от площада пред Община Пловдив, всички участниците във Фестивала и откриването ще дефилират по Главната улица до БНБ /подлеза на Аптека Марица/, където в 18.00 часа официално ще се открие Фестивал на хляб и сладкиши.\r\nОт 17 до 20 май  в три импровизирани  пекарни /хляб, сладкиши и детска/ на Малката главна в Пловдив, майстор -пекари и сладкари от Бесарабия, Турция, Холандия, Мароко и цяла България ще представят пред публика своите умения и традиционни техники,  при приготвяне на хляб, хлебни изделия  и сладкиши. Ще има демонстрация, как се мели брашно на мелница – караджейка, а посетителите на Фестивала ще имат възможност за безплатни дегустации на всичко, което се изработва.\r\nМайсторите от Бесарабия Татяна Дукова и Кирил Дуков на 18 май /петък/ ще демонстрират изработване на обредни хлябове с лекция на архаичен български език, „Традиционен  хляб и  забравен български фолклор от Бесарабия”. Лекция на тема  „Никой не е по-голям от   Хляба” ще изнесе и майстор-пекар Георги Лефтеров.\r\nТънкости в занаята, характерен за своите народи, ще демонстрират на 19 май /събота/ майстор Ларби и майстор Самир от Кралство Мароко, а на 20 май /неделя/ майстор Рафет Ердемир и майстор Фатих Аслан от Република Турция.\r\nПрез четирите дни на фестивала, феерия от вкусове и аромати ще сътворяват и майсторите от България: Веселин Георгиев, Виктория Кузмова, Георги Лефтеров, Димитър Йолтов, Драгомир Петров,  Йорданка Йорданова, Йорданка Симеонова, Кирил Иванчев, Мария Персано, Марияна Беличовска, Мирослав Рангелов, Светослав Кочмаров , Слави Оцов и майсторите от пекарните на Бебба Макаронс, „Зелена работилница”, „Слънчевата пекарна”и Френска пекарна  „Ла Мартиз”.\r\nВисш пилотаж в занаята ще демонстрира гостът от Холандия шеф Ралф Нобер  в майсторския клас, който ще води в учебната работилница на Университета по Хранителни Технологии на 18 и 19 май.\r\nСпециален гост на Фестивала ще бъде Иван Звездев, който на 18 май /петък/ ще демонстрира своите умения пред публика.\r\nМайстори пекари и студенти от УХТ и ученици от ПГТ „Проф. д-р Асен Златаров“ ще посрещат в Детската работилница най-малките посетители на Фестивала, за да творят заедно.\r\nОт 17 май до 20 май се организира конкурс за снимка на тема ,,Улови занаята“. Всеки посетител може да снима със собствения си телефон или фотоапарат и да изпрати снимки във Фейсбук, на профила на Регионална Занаятчийска Камара. Тези, които съберат най-много харесвания ще получат награди съответно за първо място  – парична награда, второ място – баница,  трето място – ръчен хляб.\r\nЖелаещите да се включат в надпреварата ”Най- добро печиво”, на 19 май /събота/ от 15.00 до 16.00ч, трябва да представят домашно приготвени печива, които ще се оценяват по външен вид,  вкус и оригиналност, като най – добрите ще получат парични и материални награди.\r\nС активно участие на публиката в надпреварата между майсторите, ще се определи и титлата „Най-добър в хляба“.\r\nСъбитието  се провежда в подкрепа на Пловдив – Европейска столица на културата 2019.", "date": "2018.05.14", "title": "Пловдив: Фестивал на хляба ще се проведе в областния град от 17 до 20 май"}
{"url": "http://www.focus-news.net/news/2018/05/14/2521691/ochakva-se-sofiya-da-izprati-silen-signal-kam-stranite-ot-zapadnite-balkani-po-vreme-na-sreshtata-na-varha-tazi-sedmitsa-obzor.html", "text": "Очаква се София да изпрати силен сигнал към страните от Западните Балкани по време на срещата на върха тази седмица. Това стана ясно от думите на заместник-ръководителят на Представителството на Европейската комисия в България Христо Христов по време на регионален семинар на тема „Европейската перспектива на Западните Балкани: приносът на София“. Според него Европейската Комисия и България от много месеци поставят темата за Западните Балкани сред върха на своите приоритети. Христо припомни, че още през септември 2017 г. председателят на ЕК Жан Клод Юнкер ясно даде да се разбере, че от Комисията вярват, че скоро броят на държавите членки на ЕС ще бъде по-голям от 28. Той също така припомни, че през февруари 2018 година Европейската Комисия представи много амбициозна стратегия за Западните Балкани, която даде път напред за всички 6 страни от региона. Стратегията също така предоставя индикативна дата, на която от Комисията смятат, че двете най-напреднали държави биха могли да се присъединят. Христов допълни, че някои държави на напреднали по пътя си към Европейската интеграция, а други не толкова, но за първи път от няколко години Европейската Комисия е дала официално препоръки за започване на преговори с две от държавите от Западните Балкани - Македония и Албания. Заместник-ръководителят на Представителството на ЕК в България допълни, че се очаква София да изпрати силен сигнал към страните от Западните Балкани по време на срещата на върха тази седмица. По думите му свързаността е основен акцент на българското Европредседателство и за Европейския Съюз, спрямо региона. Държавите, които са на финалната права за преговори и за които е ясно, че скоро ще станат част от ЕС, трябва да получат адекватната финансова подкрепа. \r\nНа събитието присъства и заместник-кметът на София по направление „Финанси и стопанска дейност“ Дончо Барбалов. Според него идеята всички съседни държави на Западните Балкани да участват в срещата на върха е изключително добра. Той допълни, че един от най-важните приоритети на европредседателството ни е свързаността в региона - транспортна, енергийна, икономическа или цифрова. По думите на Барбалов София като столица има своята важна роля, защото 40% от брутния вътрешен продукт на страната се генерира именно в нея. Столицата има с какво и да помогне в процеса на работа с държавите от Западните Балкани, и да ги поучи от опита си. Според зам.-кметът, София освен, че е географски център на Балканите има и много добри отношения със всички съседни държави, което може да предаде на държавите от Западните Балкани. \r\n Участие в семинара взеха и неправителствени организации, експерти, академичната общност, и дипломати. По време на форума беше подготвена и декларация за насърчаване на трансграничното сътрудничество със страните от Западните Балкани. Тя ще бъде връчена на участниците в срещата на върха на 17 май в рамките на Българското председателство на Съвета на ЕС.\r\nЦветелин ДИМИТРОВ", "date": "2018.05.14", "title": "Очаква се София да изпрати силен сигнал към страните от Западните Балкани по време на срещата на върха тази седмица (ОБЗОР)"}
{"url": "http://www.focus-news.net/news/2018/05/14/2521694/tsvetan-tsvetanov-prisastva-na-praznika-na-targovishte-i-na-241-iya-traditsionen-proleten-panair-v-grada.html", "text": "Председателят на ПГ на ГЕРБ и заместник-председател на партията Цветан Цветанов присъства тази вечер на празника на Търговище и на 241-ия традиционен пролетен панаир в града. Това съобщиха от пресцентъра на ПП ГЕРБ. В присъствието на кмета на Търговище Дарин Димитров Цветанов честити празника лично на жителите на града. Той изгледа вечерния концерт, в който участваха Валя Балканска, Петър Янев, гайдарска група \"Орфикус\" и дует \"Ритон\". Тази година панаирът ще се проведе от 14 до 20 май.\r\n„Поздравявам ви, че вече толкова години пазите традициите. Да съм тук с вас на Деня на Търговище ме зареди с изключително позитивна енергия. Пожелавам ви много усмивки и приятни емоции по време на празника“, каза Цветанов. Той сподели, че развитието на Търговище по време на управлението на Дарин Димитров е видно. „Добрата му работа се усеща от всички граждани. Спечелването на изборите в Търговище бе голям успех за нас и една година преди края на мандата си, може да се каже, че кметът Димитров напълно оправда гласуваното му доверие от хората“, категоричен бе Цветан Цветанов.", "date": "2018.05.14", "title": "Цветан Цветанов присъства на празника на Търговище и на 241-ия традиционен пролетен панаир в града"}
{"url": "http://www.focus-news.net/news/2018/05/14/2521697/smolyan-s-izlozhba-moneti-ot-evropeyskite-zemi-i-nagrazhdavane-na-dariteli-rim-smolyan-shte-otbelezhi-mezhdunarodniya-den-na-muzeite.html", "text": "Разнообразни са инициативите от програмата на Регионален исторически музей „Стою Шишков” – Смолян за майските музейни празници по повод 18 май – Международен ден на музеите. Това каза за Радио „Фокус“ – Смолян главният уредник на музея Златка Петрова. В 11.00 часа  ще бъде открита изложбата “Монети от европейските земи“. Тя включва два модула – фотодокументален и веществен. По думите на Петрова, във фотодокументална част са представени основните етапи в развитието на древното монетосечене, включително двата големи дяла в нумизматиката – гръцка и римска. Акцент са търговските връзки на Среднородопския регион с градовете по Беломорското крайбрежие. „Включени са и най-големите колективни монетни находки, съхранявани във фонд „Нумизматика“ на РИМ „Стою Шишков” – Смолян. Показват се и малко известни и любопитни факти относно различни аспекти на паричното производство и обръщение. Във веществената част от изложбата ще бъдат експонирани 50 монети на градовете Абдера, Калатис, Истрос, Дерахион, на островите Тасос и Евбея; византийски фолиси и стаменони; венециански грошове; западноевропейски монети от ХVІІІ-ХІХ в., както и румънски, гръцки и италиански монети от първата половина на ХХ в. Автори на изложбата са д-р Николай Бояджиев и Маргарита Люнчева – уредник-археолог“, поясни Петрова.\r\nТя допълни, че в 11.30 часа ще бъдат връчени почетни грамоти на дарителите на музея. Общият брой на дарителите за периода от 17 май 2017 година до 18 май 2018 е 17. „По голямата част от даренията са  от Смолянска  област, но има и от други области, сред които са Велико Търново, София и др. За принос в обогатяване на музейните фондове на РИМ „Стою Шишков“ – Смолян и за доброволчески труд получават дарителски грамоти: доц. Христина Стайкова, Димитър Михайлов, Валерия Димитрова, Д-р Иван Църов, Илия Годев, Тодор Маринов, Стоил Василев, Величка Каварджикова, Добринка Петрова,Радка Свиркова, Съби Мезински, Асен Мезински, Веселин Калфов, Стефка Крушева, Дечко Хаджихристев и Христо Андонов“, отбеляза Петрова. Тя подчерта, че РИМ „Стою Шишков“ – Смолян за първи път ще връчи почетен знак „Дарител на 2018 година“. Той се присъжда на Атанас Филипов Янков от град Чепеларе, във връзка с постъпило от него дарение на ценна историческа колекция от 130 броя, съдържаща наградни отличия, военна кореспонденция и снимки. „Имената на всички дарители ще бъдат публикувани на сайта на музея. На всички дарители голям поклон и да приканим всички, които искат за поколенията да се съхранят историческите свидетелства да споделят и дарят, и с това да обогатяват фондовете на РИМ „Стою Шишков“ – Смолян“, призова Петрова. В 12.00 часа ще бъдат поднесени цветя пред паметната плоча на Стою Шишков пред входа на музея, каза още главният уредник на институцията.\r\nНели ГЕРГЬОВСКА", "date": "2018.05.14", "title": "Смолян: С изложба „Монети от европейските земи“ и награждаване на дарители, РИМ – Смолян ще отбележи Международния ден на музеите"}
{"url": "http://www.focus-news.net/news/2018/05/14/2521698/zlatka-petrova-gl-urednik-za-11-ti-poreden-pat-regionalen-istoricheski-muzey-smolyan-shte-se-vklyuchi-v-evropeyskata-initsiativa-nosht-v-muzeya.html", "text": "На 19 май за 11-ти пореден път Регионален исторически музей „Стою Шишков” – Смолян ще се включи в европейската инициатива „Нощ в музея”. Това каза за Радио „Фокус“ – Смолян главният уредник на музея Златка Петрова. По думите й, гражданите и гостите на града ще могат да се насладят на разнообразната музейна програма. „Тя започва в 18.00 ч. и ще продължи до 24.00 ч. с широко отворени врати за безплатни посещения до постоянна експозиция и временните изложби: „За честта и славата на България“,  „Монети от европейските земи“ и „Горски приказки разказват Родопите“. От 18.00 часа посетителите ще имат възможност да се включат в ателие за сечене на монети. От 19.00 до 19.30 часа Paula George Dance Studio с ръководител Павлина Георгиева ще представи своя концерт-спектакъл. От 20.00 до 22.00 часа всички желаещи ще имат възможност да си направят снимка за спомен в музея. От 21.00 часа до 24.00 часа ще бъдат прожектирани филмите „Да докоснеш планината“, „Момчил“ и „Приятели на музея“, каза още Петрова.\r\nНели ГЕРГЬОВСКА", "date": "2018.05.14", "title": "Златка Петрова, гл. уредник: За 11-ти пореден път Регионален исторически музей – Смолян ще се включи в европейската инициатива „Нощ в музея“"}
{"url": "http://www.focus-news.net/news/2018/05/14/2521696/plovdiv-selskostopanskata-gimnaziya-v-gr-sadovo-navarshva-135-godini.html", "text": "Селскостопанската гимназия в град Садово навършва 135 години. Това съобщи за Радио „Фокус”- Пловдив директорът на гимназията Димитър Йорданов. „Тази година се навършват 135 години от откриването на първата учебна година в Садовската земеделска гимназия”, уточни Йорданов. Годишнината ще бъде тържествено отбелязана на 18 май. Празничната програма започва в 10.30 часа и ще продължи до 11.30 часа. След това ще има майсторско управление на трактор от възпитаници на гимназията. След това следва коктейл. На празника е специално поканен министъра на образованието Красимир Вълчев, както и зам.-министъра Таня Михайлова, началника на регионалното управление на образованието в Пловдив, кмета на общината и зам.-кметове, всички директори на основни училища в общината и директори на сродните земеделски училища от страната. Поканени са и кметовете на малките населени места, които помагат за набирането на ученици в гимназията, поканени са и пенсионирани учители и бивши възпитаници на гимназията.\r\nи тази година кметът на общината Димитър Здравков ще награди заслужили учители от гимназията и ученици. Предложени за награда са учителят по практика Панчо Аргиров и учениците, които спечелиха първо до трето място на националното състезание „Млад фермер” тази година.\r\nЦветана ТОНЧЕВА", "date": "2018.05.14", "title": "Пловдив: Селскостопанската гимназия в гр. Садово навършва 135 години"}
{"url": "http://www.focus-news.net/news/2018/05/14/2521259/sport-yuventus-i-roma-zavarshiha-naravno-00-v-kasen-mach-ot-37-ya-krag-na-italianskata-seriya-a.html", "text": "Футбол: Ювентус и Рома завършиха наравно 0:0 в късен мач от 37-я предпоследен кръг на италианската Серия А. Отборът на Рома завърши с човек по-малко след като Раджа Наинголан беше изгонен в средата на второто полувреме. В другият вечерен мач Наполи спечели като гост на Сампдория с 2:0. Ювентус си е осигурил шампионската титла, втори завършва Наполи, а местата от 3-то до 5-то ще решат в последния кръг.", "date": "2018.05.14", "title": "Спорт: Ювентус и Рома завършиха наравно 0:0 в късен мач от 37-я кръг на италианската Серия А"}
{"url": "http://www.focus-news.net/news/2018/05/14/2521686/afp-kuveyt-poiska-izvanredno-zasedanie-na-saveta-za-sigurnost-na-oon-za-ivitsata-gaza.html", "text": "Кувейт поиска провеждане на извънредно заседание на Съвета за сигурност на ООН във вторник, след като десетки палестински протестиращи загинаха по време на сблъсъци с израелските сили за сигурност на границата на Ивицата Газа, съобщиха от мисията на страната при ООН в понеделник, предава AFP.\r\n„Ние осъдихме това, което се случи“, заяви посланикът на Кувейт при ООН Мансур ал Отаиби пред журналисите. Кувейт е непостоянен член на Съвета за сигурност.\r\n„Франс прес“ обяснява, че насилието е избухнало заради официалното откриване на американското посолство в Ерусалим.\r\nПревод и редакция:", "date": "2018.05.14", "title": "AFP: Кувейт поиска извънредно заседание на Съвета за сигурност на ООН за Ивицата Газа"}
{"url": "http://www.focus-news.net/news/2018/05/14/2521251/predstoyashti-sabitiya-v-stranata-za-14-may-agentsiya-fokus.html", "text": "*** \r\nВ 8.45 часа в зала „3” на НДК ще започне среща между председателите на комисиите по енергетика на парламентите на страните от Европейския съюз. Форумът е в рамките на Парламентарното измерение на Българското председателство на Съвета на ЕС. Председателят на Народното събрание Цвета Караянчева ще приветства участниците в срещата С встъпителни думи към участниците в срещата ще се обърне председателят на Комисията по енергетика Делян Добрев. \r\n*** \r\nОт 10.00 часа в зала „Пресцентър“ на Министерството на регионалното развитие и благоустройството в присъствието на министър Николай Нанков заместник-министър Деница Николова и кметът на Столична община Йорданка Фандъкова ще подпишат договора за възстановяване на представителната част на Западния парк.\r\n*** \r\nОт 14.00 часа в НДК по време на  Конференцията в областта на електронното правосъдие ще бъдат представени платформите за обмен на електронни доказателства и документи между съдебните органи на страните от ЕС. Конференцията ще бъде открита от министъра на правосъдието Цецка Цачева.\r\n*** \r\nОт 7.45 часа до 9.15 часа в двора на 51 СОУ \"Елисавета Багряна\" (ул. „Софийски герой“ 28) Safety Driving Academy ще направи демонстрация, с която да покаже на абитуриентите, че използването на прозорците и шибидаците на автомобилите не по предназначението им могат да доведат до фатални последици.\r\n*** \r\nОт 9.00 часа 4 състав на Специализираният наказателен съд ще гледа делото срещу Евгени К., обвинен в организиране и ръководене на организирана престъпна група. \r\n*** \r\nОт 9.00 часа 4 състав на Специализираният наказателен съд ще гледа делото срещу Латин М., Владислав А., Николай Хр., Костадин Х., обвинени в организиране и ръководене на организирана престъпна група. \r\n*** \r\nОт 9.00 часа в Големия салон на БАН ще бъде открита научната конференция „Четения по тракология“ на тема „Древна Тракия и траките: пространства и комуникации“, посветена на 85-годишнината от рождението на проф. дин Александър Фол. \r\n*** \r\nОт 9.30 часа във II състав на Софийския градски съд ще се гледа делото срещу прокурор Димитър Захариев, обвинен по чл. 143, ал. 1, чл. 338, ал. 1 от НК. \r\n*** \r\nОт 9.30 часа 13 състав на Специализираният наказателен съд ще гледа делото срещу Пламен И., Явор Ал., Детелин И. и др., обвинени в организиране и ръководене на организирана престъпна група. \r\n*** \r\nОт 10.00 часа в хотел „Рамада Принцес” ще се проведе Шеста Национална педагогическа конференция „Състояние на ромската образователна интеграция: от иновативния модел в час до иновативното училище !” Участие в конференцията са потвърдили Н. Пр. Денис Кнобел – посланик на Конфедерация Швейцария, Денис Кроули, оачалник на отдел ГД „Образование” към Европейска комисия; заместник-министърът на образованието Деница Сачева, заместник – министърът на труда и социалната политика Зорница Русинова, омбудсман на Република България - Мая Манолова, Йорданка Фандъкова – кмет на Столична община, кметове на общини, учители и училищни директори, представители на водещи ромски и про-ромски НПО.\r\n*** \r\nОт 10.00 часа 14 състав на Специализираният наказателен съд ще гледа делото срещу Мартин А., Валентин Я., Валери Ал., и др., обвинени в организиране и ръководене на организирана престъпна група – чл. 321, чл. 321А НК.\r\n*** \r\nОт 10.00 часа 12 състав на Специализираният наказателен съд ще гледа делото срещу Роза П., Валери М., Ивайло Г., Кирил Ст. и др., обвинени в организиране и ръководене на организирана престъпна група. \r\n*** \r\nОт 10.00 часа 18 състав на Специализираният наказателен съд ще гледа делото срещу Любомир Сл., Веселин Кр., Мартин Д. и др., обвинени в организиране и ръководене на организирана престъпна група. \r\n*** \r\nОт 10.00 часа в Южен парк III част (вход от бул. Витоша) ще бъде официално открита мултифункционална площадка за спорт, част от кампанията „Credissimo и шампионите на България - Заедно сме първи!“, свързани с инициативите, определящи София като „Европейска столица на спорта“ за 2018 г. Откриването ще бъде под патронажа на госпожа Йорданка Фандъкова. \r\n*** \r\nОт 11.00 часа в Гранд Хотел София ще бъде даден фициалният старт на програмата „Grow with Google“. За откриването на събитието е поканен министър-председателят на Република България Бойко Борисов, а в него участие ще вземат и заместник-министърът на икономиката Александър Манолев и Анетe Крьобер-Риел, старши директор Публични политики и връзки с правителствата в „Google“.  \r\n*** \r\nОт 11.00 часа в сградата на Института за български език „Професор Любомир Андрейчин“ ще се проведе Ден на отворените врати.\r\n***\r\nОт 11.00 часа в Националния пресклуб на БТА Комитетът по междунационалните отношения и дружествени връзки с чуждестранни държави към Министерския съвет на Република Узбекистан, Дружество за приятелство между България и Узбекистан и Българо-Узбекистански бизнес съвет при БТТП ще представят възможностите за взаимни инвестиции и културен обмен между страните. Участниците ще разкажат за срещите си в Министерствата на външните работи, икономиката и туризма и в Народното събрание на Република България и за двете изложби и майсторски клас, проведени по време на посещението.\r\n*** \r\nОт 11.15 часа в заседателната зала на институцията на обществения застъпник (ул. „Георг Вашингтон“ № 22) омбудсманът Мая Манолова ще даде пресконференция по повод изплащане на забавени трудови възнаграждения на работници след среща с подуправителя на Националния осигурителен институт Весела Караиванова – Начева, директорът на Фонда „Гарантирани вземания на работниците и служителите“ при несъстоятелност на работодателя Ваня Борисова и изпълнителния директор на Изпълнителна агенция „Главна инспекция по труда“ инж. Румяна Михайлова. \r\n***\r\nОт 12.00 часа в Националния пресклуб на БТА Националната Био Асоциация (НБА) ще представи информация по какъв начин и ред се установява национален и европейски бюджетен ресурс, иззет от европейския данъкоплатец. \r\n*** \r\nОт 13.00 часа в Софийския университет ще се проведе Национален форум „Енергийното образование в България“. В официалното откриване на форума ще се включат ректорът на Софийския университет проф. дфн Анастас Герджиков, председателят на Германо-българската индустриална и търговска камара и изпълнителен директор на „Аурубис“ Тим Курт, председателят на Съвета на ректорите на висшите училища в България и ректор на Минно-геоложкия университет проф. д-р Любен Тотев, кметът на Община Панагюрище  инж. Никола Белишки, изпълнителният директор на Индустриален клъстер \"Средногорие\" инж. Николай Минков, деканът на Стопанския факултет на Софийския университет доц. д-р Теодор Седларски.\r\n*** \r\nОт 13.30 часа 18 състав на Специализираният наказателен съд ще гледа делото срещу Атанас М., Ивайло Г., Николай З. и др., обвинени в организиране и ръководене на организирана престъпна група. \r\n*** \r\nОт 13.30 часа 18 състав на Специализираният наказателен съд ще гледа делото срещу Атанас М., Ивайло Г., Николай З. и др., обвинени в организиране и ръководене на организирана престъпна група. \r\n*** \r\nОт 13.30 часа в „Българско школо“ на адрес: квартал „Младост“ 2, ул. „Генерал-майор Васил Делов“ 10, експерти на „Овергаз“ ще отличат най-сполучливите снимки и картички на природата, чиито автори са ученици от „Българско школо“.\r\n*** \r\nОт 14.00 часа 6 състав на Специализираният наказателен съд ще гледа делото срещу Майдън С., обвинен в престъпление по служба. \r\n*** \r\nОт 14.00 часа в Дома на Европа ще се проведе регионален семинар на тема „Европейската перспектива на Западните Балкани: приносът на София”. Събитието ще бъде открито от Йорданка Фандъкова, кмет на Столичната община и Огнян Златев, ръководител на Представителството на ЕК в България.\r\n*** \r\nОт 15.30 часа в зала 5 на Столична община Италианската търговска камара в България ще представи презентация на доклада на Symbola „Италия в 10 селфита“.\r\n*** \r\nОт 15.30 часа в зала New York в Capital Fort ще бъде представено най-новото аналитично приложение Danny Analytics на Sqilline, което дава възможност на лекари, фармацевтични компании и държавни институции да оценяват клиничните ползи от лекарствените терапии и подпомага изследователската им дейност. \r\n*** \r\nОт 16.00 часа в Районния съвет на БСП – Изгрев на ул. „Пиер Дегейтър“ 1 в ж.к. „Изток“, общинският съветник от БСП в Столичния общински съвет Альоша Даков ще проведе приемна за граждани.\r\n*** \r\nОт 18.30 часа в Културно-информационния център на Македония ще се състои премиерата на романа „Гаргара“. \r\n*** \r\nОт 18.30 часа в Галерия „София Прес“ ще се състои изложба „Лаптев. Живописни творби“ в памет и по случай 60-годишния юбилей на художника Румен Лаптев. \r\n*** \r\nОт 12.00 часа, зала № 101 на община Благоевград, ще бъде дадена пресконференция за Първа копка на обект благоустрояване на ул. „Марица” в участъка от бул. „Св. Димитър Солунски” до ул. „Иван Михайлов”. От 13.00 ч. ще бъде дадена \"Първа копка\", ул. „Марица“ 2 (до Езиковата гимназия).\r\n*** \r\nОт 9.00 часа пред Бургаския районен съд близки на убитата в асансьор в жк. „Меден Рудник“ Никол Йончева организират мълчалив протест. \r\n*** \r\nОт 9.00 часа в Регионална библиотека „Пейо Яворов“ ще се проведе Ден на отворените врати. \r\n*** \r\nОт 11.00 часа в залата на ПП ГЕРБ в Бургас ще се състои пресконференция на народните представители.\r\n*** \r\nОт 13.00 часа в централата на ГЕРБ на ул. „Конт Андрованти\" 5 народният представител от ГЕРБ-Бургас Галя Василева ще има открита приемна за граждани.\r\n*** \r\nОт 11.00 часа във Фестивалния и конгресен център вицепремиерът и министрите на околната среда и водите Нено Димов и на туризма Николина Ангелкова ще проведат среща с кметове на морски общини, концесионери на плажове, представители на фирми и организации за оползотворяване на отпадъците и контролни органи във връзка с подготовката на туристическия сезон. В 13.00 часа ще започне пресконференция за резултатите от разговорите, а след нея вицепремиерът Симеонов и министрите Ангелкова и Димов ще присъстват на откриването на кампанията на Фестивален и конгресен център - Варна и НДК - София „re: ФКЦ – Рециклирай! Културно е”. В рамките на кампанията в централното фоайе на ФКЦ ще бъдат представени три инсталации, изработени от пластмасови отпадъци, произведени на територията на комплекса.\r\n*** \r\nОт 10.00 часа в клуба на ПП ГЕРБ на ул. „Г. Бенковски” народният представител от ПП ГЕРБ – Варна Нели Петрова ще има приемен ден за граждани.\r\n*** \r\nОт 14.30 часа в централата на БСП във Варна (ул. „Македония” 33) проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще даде приемна за граждани.\r\n***\r\nОт 10.00 часа в сградата на Община Велико Търново председателят на ПГ на ГЕРБ Цветан Цветанов ще проведе приемен ден за граждани. \r\n*** \r\nОт 11.00 часа във фоайето на  РБ „П. Р. Славейков“ ще се проведе Откриване на националната библиотечна седмица с детска литературна програма, в партньорство с ОУ „Христо Ботев“ и детски градини. Съорганизатор: Студентски  експериментален театър „Алт“. \r\n***\r\nОт 17.00 часа в пресклуба на БТА във Велико Търново депутатите от БСП проф. д-р Георги Михайлов, зам. - председател на парламентарната комисия по здравеопазване и Весела Лечева, ще представят на пресконференция  проблеми на българското здравеопазване и техните законодателни решения.\r\n*** \r\nОт 17.30 часа в Голямата конферентна зала на \"Дом на науката и техниката\" Областна администрация - Враца, Община Враца и СНЦ \"Дом на науката и техниката\" - Враца организират  тържествено честване на 140 години Административен център Враца.\r\n*** \r\nОт 10.00 часа в Зала 1 на Общината ще се проведе Патронен празник на ПГЛПИ „Атанас Буров“ и изпращане на абитуриентите от випуск 2018 година. \r\n*** \r\nОт 9.30 часа и от 12.30 часа в Държавен куклен театър „Дора Габе“ ще се състои Куклен спектакъл „Пинокио“. \r\n*** \r\nОт 12.00 часа в Огледална зала „Нели Божкова“ ЧПГТП „Райко Цончев“ ще изпрати абитуриенти от випуск 2018. \r\n*** \r\nОт 14.00 часа на детската площадка пред Ритуална зала ще се проведе Национална библиотечна седмица „Да четем заедно“ по проект „Библиотеката и училището“.\r\n*** \r\nОт 17.00 часа в Регионална библиотека „Дора Габе“ ще бъде открита изложба на детски рисунки „Вълшебството на детството“ по повод 125 години предучилищно образование в Добрич. \r\n*** \r\nОт 17.00 часа в Концертна зала „Добрич“ ПМГ „Иван Вазов“ ще изпрати абитуриенти 2018. \r\n*** \r\nОт 10.00 часа до 12.00 часа в офиса на ГЕРБ в Казанлък (ул. „Климент Охридски” № 1) народният представител Борис Кърчев ще проведе приемна за граждани. \r\n*** \r\nОт 11.00 часа в Заседателната зала на Община Мездра ще се проведе заключителна пресконференция по проекта „Прилагане на мерки за енергийно обновление на сградата на общинската администрация в град Мездра“.\r\n***\r\nВ 10.30 часа министърът на образованието и науката Красимир Вълчев ще посети училище „Васил Левски“-гр. Вършец. \r\n***\r\nОт 16.30 часа в Младежки дом-Монтана министърът на образованието и науката Красимир Вълчев ще даде брифинг след среща с директори на училища и кметове на общини в областта. \r\n*** \r\nОт 11.30 часа в заседателна зала „Струма“ на Областна администрация – Перник ще се проведе среща с министъра на вътрешните работи Валентин Радев и главния секретар на МВР Младен Маринов. Темата ще бъде сигурността на гражданите и проблемите и мерките, които се предприемат от страна на МВР в шестте общини от областта.\r\n*** \r\nВ 13.00 часа в заседателната зала на Община Перник ще бъде презентирана новата система за видеонаблюдение.  На събитието ще присъства кметът Вяра Церовска, министърът на вътрешните работи Валентин Радев, както и представители на фирмите, подкрепили проекта.\r\n*** \r\nОт 14.30 часа ще започне заседанието на Областния обществен съвет за противодействие на корупцията и организираната престъпност. Под председателството на областния управител, министър Валентин Радев ще открие форума, на който Пламен Димитров – председател на Комисията за противодействие на корупцията и за отнемане на незаконно придобито имущество (КПКОНПИ) и Младен Маринов - главен секретар на МВР, ще бъдат лектори по темата за новите условия и разпоредби на Закона за предотвратяване и установяване на конфликт на интереси. \r\n*** \r\nОт 9.30 часа в зала 2 на Районен съд-Асеновград ще се гледа делото срещу Атанас С. А., обвинен в присвояване на чужди пари, връчени му в качеството му на частен съдебен изпълнител, за да ги пази. \r\n*** \r\nОт 9.45 часа в зала 1 на Апелативен съд-Пловдив ще се гледа делото по жалба на подсъдимия Ангел С., признат за виновен в това, че в катастрофа и по непредпазливост е причинил смъртта на Ю.Ю., като деянието е извършено в пияно състояние с концентрация на алкохол в кръвта. Той е осъден на 8 години лишаване от свобода при първоначален общ режим.\r\n*** \r\nОт 10.00 часа в 18 наказателен състав на Районен съд-Пловдив ще се гледа делото срещу Георги С., Николай С. и Румен Ш., обвинени в подготовка за палеж на сграда на „ЕВН Електроразпределение“ ЕАД на стойност 325 611,60 лв.\r\n***\r\nВ 10.00 часа в зала 10 на Окръжния съд ще се проведе заседание по делото срещу главния архитект на Асеновград Константин Атанасов, обвинен че през ноември 2016 година е поискал подкуп. \r\n***\r\nВ 10.00 часа в зала 12 на Районния съд ще се проведе първо заседание по делото срещу трима мъже, обвинени в приготовление към запалване на сградата на „ЕВН  Електроразпределение“ ЕАД, намираща се на бул.“Шести септември“.\r\n***\r\nВ 10.30 часа в зала 5 на Окръжния съд ще се проведе заседание по делото срещу Тодор Н., обвинен, че при управление на автомобил на кръстовището на ул. „Авксентий Велешки“ и ул. „В. Търново“ по непредпазливост е причинил смъртта на велосипедист.\r\n***\r\nВ 14.00 часа в зала 10 ще се проведе заседание по делото срещу Асен А. и Васко А., обвинени в притежание на високорисково наркотично вещество в големи размери, с цел разпространение.\r\n***\r\nОт 18.00 часа в читалище „Пробуда“ в гр. Лозница заместник-председателят на ГЕРБ и председател на ПГ на партията Цветан Цветанов ще се срещне с жителите града на предизборно събрание.\r\n*** \r\nОт 11.00 часа в  двора на СУ „Христо Ботев“, на адрес: ул. „Александровска“ №3, ще се състои първа копка за обект „Ремонт на СУ „Христо Ботев“, в т. ч. изграждане на спортни площадки и озеленяване в прилежащите дворни пространства“.\r\n*** \r\nОт 16.00 часа във фоайето на Община Русе ще бъде открита изложба на тема „Цветовете на етноприятелството“.\r\n*** \r\nОт 11.00 часа в Детския отдел на Градската библиотека ще се проведе                                           Литературно пътешествие в света на бележитите детски писатели – с учениците от II „в” клас на СУ „Николай Катранов”. \r\n*** \r\nОт 9.30 часа до 16.30 часа в офиса на ГЕРБ-Сливен (ул. \"Цар Освободител\" № 17) общинските съветници Христо Котов и Керанка Стамова ще проведат приемна за граждани. \r\n*** \r\nОт 9.00 часа до 11.00 часа в приемен офис на ГЕРБ-Стара Загора (ул. „Кольо Ганчев“ 62, ет.3) народният представител Радостин Танев ще проведе приемна за граждани.  \r\n*** \r\nОт 14.15 часа в Тракийски Университет Стара Загора ще бъдат представени механизми за прилагане на зелените обществени поръчки у нас.\r\n***\r\nОт 18.30 часа на площад “Освобождение” ще бъде официално открит Международният фестивал на любителските комедийни театри, пантомима и сатира “Велко Кънев” – Тополовград 2018. \r\n***\r\nОт 11.30 часа ще се състои откриване на 241-я Традиционен пролетен панаир – Търговище.\r\n***\r\nОт 11.00 часа в къща музей „Добри Войников“ ще се състои представянето на номинираните пиеси в направление Авторски прочит на фестивала Друмеви театрални празници. \r\n***\r\nОт 15.00 часа в зала 2 на Областна администрация Шумен Комисията за изработване на Областната здравна карта с председател областния управител проф. Стефан Желев ще заседава на 14 май. \r\n***\r\nВ 15.30 часа в центъра на село Малиново заместник-председателят на ГЕРБ и председател на ПГ на партията Цветан Цветанов ще се срещне с жителите на село Миланово (община Велики Преслав, област Шумен) на предизборно общоселско събрание.", "date": "2018.05.14", "title": "Предстоящи събития в страната за 14 май (Агенция „Фокус“)"}
{"url": "http://www.focus-news.net/news/2018/05/14/2521692/afp-eliseyskiyat-dvorets-osadi-nasilieto-v-ivitsata-gaza.html", "text": "Френското президентство осъди насилието в Ивицата Газа в понеделник, след като 52-а палестинци загинаха в хода на сблъсъците с израелските сили за сигурност, предизвикани от откриването на посолството на САЩ в Ерусалим, предава AFP.\r\nПрезидентът на Франция Еманюел Макрон „ще говори с всички страни в региона през следващите дни“, се казва в изявлението на Елисейския дворец.\r\nПревод и редакция:", "date": "2018.05.14", "title": "AFP: Елисейският дворец осъди насилието в Ивицата Газа"}
{"url": "http://www.focus-news.net/news/2018/05/14/2521250/pregled-na-osnovnite-temi-v-svetovniya-pechat-agentsiya-fokus.html", "text": "Държавният секретар на САЩ Майк Помпео заяви, че САЩ трябва да дадат „гаранции за сигурността“ на севернокорейския лидер Ким Чен-ун, за да може да се постигне споразумение за ядрената програма на страната, пише  The New York Times.\r\nНа журналистически въпрос дали САЩ може да заяви на Ким Чен-ун, че той може да остане на власт, ако посрещне исканията на Вашингтон, Помпео заяви, че САЩ „трябва да предоставят гаранции за сигурността, за да бъде сигурен“. Американският дипломат не уточни какво има предвид, но е възможно да става дума за гаранциите, искани от Пхенян в миналото, че Вашингтон „няма намерение да атакува Северна Корея с ядрено или конвенционално оръжие“.\r\nСеверна Корея преди е казвала, че се нуждае от ядрено оръжие, за да блокира усилията на САЩ да задуши икономиката ѝ или да смени режима на Ким Чен-ун.\r\n„Не бъркайте с нещо друго. САЩ имат интерес да предотвратят изстрелването на севернокорейски ракети в Лос Анджелис или в Денвър или тук където седим в момента“, заяви Помпео, даващ интервю във Вашингтон. „Това е нашата цел. Бях изпратен в Северна Корея на мисия от президента, за да поставя траекторията, с която ще постигнем това“, допълни той.\r\n*** Гражданските групи осъдиха нападението в църквите в града Сурабая в източната част на остров Ява, при което загинаха 11 християни,  и призоваха към национално обединение срещу всички форми на тероризъм, пише  Jakarta Globe.\r\n„Ислямът осъжда всички форми на насилие. Няма вяра на света , която да оправдае употребата на насилие“, съобщава най-голямата мюсюлманската организация на Индонезия „Нахдлатул Улама“. \r\n„Който и да го е направил, бомбата е нанесла щети и по народа, нацията, човечността“, заяви Саад Ибрахим, председател на „Мухамадия“ -  втората по големина ислямска организация в страната. „Ние сме против самоубийствените атентати, особено, ако са насочени срещу символите на религията“, допълни той.\r\nСпоред местната правозащитна организация „Сетара“ обществото не трябва да помага случайно на каузата на терористите, разпространявайки снимки или клипове от сцената на нападението. „Съболезнованията не трябва да се разпространяват чрез образи и клипове, които да разпространяват страха, както именно искат извършителите“, пише в заявление на организацията.\r\nИндонезийската демократическа партия на борбата осъди взривовете като пряка заплаха за националното единство. \r\n*** Президентът на САЩ Доналд Тръмп заяви, че военният бюджет на Иран е доказателство, че намерението на Техеран да се придържа към споразумението за ядрената му програма е „голяма лъжа“, пише  The Hill.\r\n„Военният бюджет на Иран е скочил с повече от 40% откакто Обама договори ядреното споразумение. Това е поредния индикатор, че това е една голяма лъжа. Но повече няма да е така“, написа Тръмп на профила си в социалната мрежа „Фейсбук“.\r\n По-рано тази седмица той обяви, че САЩ се изтеглят от ядреното споразумение, което ограничава възможностите на Иран да обогатява Иран в замяна на облекчения на санкционния режим спрямо него“.\r\n*** Гражданин на Люксембург е сред четиримата, ранени при нападението с нож в центъра на Париж, пише  The Washington Post.\r\nВъншното министерство на херцогството заяви, че мъжът е преминал през спешната медицинска помощ и в момента животът му е извън опасност. В заявлението не се уточнява дали е турист или жител на града. \r\n29-годишен мъж бе убит по време на нападението, а четирима бяха ранени.  Нападателят бе ликвидиран от полицията.", "date": "2018.05.14", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/14/2521690/washington-examiner-sasht-izpratiha-morski-pehotintsi-za-zasilvane-na-sigurnostta-v-posolstvata-v-izrael-yordaniya-i-turtsiya.html", "text": "Десетки морски пехотинци са изпратени да подпомогнат охраната на посолствата на САЩ в Израел, Йордания и Турция поради нарасналото напрежение във връзка с насилието, което се разрази във връзка с официалното откриване на американското посолство в Ерусалим, пише американското консервативно издание Washington Examiner.\r\nПетима представители на американското Министерство на отбраната и Държавния департамент са заявили в понеделник, че Вашингтон планира да засили охраната на посолствата си в страните от региона на Близкия Изток, където  те често са ставали жертва на нападения от разярени протестиращи, като например в Ливан, Египет и Пакистан, съобщи американския телевизионен канал NBC News.\r\nЧиновниците са посочили, че в посолствата ще бъдат изпратени умерен брой морски пехотинци, в рамките на десетина или малко повече души.\r\nПревод и редакция:", "date": "2018.05.14", "title": "Washington Examiner: САЩ изпратиха морски пехотинци за засилване на сигурността в посолствата в Израел, Йордания и Турция"}
{"url": "http://www.focus-news.net/news/2018/05/14/2521714/reuters-velikobritaniya-prizova-izrael-da-pokazhe-sdarzhanost-sled-ubitite-v-ivitsata-gaza.html", "text": "Великобритания призова Израел да покаже сдържаност, след като нейни военнослужещи убиха дузина палестински протестиращи в Ивицата Газа в понеделник, съобщава Reuters.\r\n„Възмутително е, че екстремистки елементи може да са търсели начин да използват тези протестиращи за техните насилствени цели“, заяви министърът за Близкия Изток на Великобритания Алистър Бърт в изявление.\r\n„Няма да се отметнем от подкрепата си за правото на Израел да защитава своите граници. Но голямото количество огън е сериозно притеснение. Продължаваме да молим Израел да покаже по-голяма сдържаност“, допълни Бърт. Йонислав Дочев", "date": "2018.05.14", "title": "Reuters: Великобритания призова Израел да покаже сдържаност след убитите в Ивицата Газа"}
{"url": "http://www.focus-news.net/news/2018/05/14/2521253/vzglyad-angela-merkel-prizovava-za-obshtoevropeyska-otbranitelna-politika-bez-uchastieto-na-sasht.html", "text": "Германският канцлер Ангела Меркел призовава за общоевропейска отбранителна политика без участието на САЩ, пише руският вестник “Взгляд“.\r\nСпоред изданието първата жертва на бъдещата война на САЩ с Иран е станала прословутата „трансатлантическа солидарност“. \r\nВ обръщението на Меркел пред католическа конференция в Мюнстер, тя казва, че решението на Доналд Тръмп да напусне иранското ядрено споразумение“ подрива доверието е световния ред“, като счита, че е неправилно да се разваля споразумение, което е било съгласувано и  единодушно одобрено от Съвета за сигурност на ООН. Въпреки това, тя добавя, че сътрудничеството между Европа и САЩ остава важно.\r\nАнгела Меркел заявява в Аахен, че „са отминали времената, когато САЩ просто ни защитаваше“ и предлага Европейският съюз да вземе съдбата си в свои ръце. Заедно с това тя призовава за приятелство с Русия. Изданието си задава въпроса,  дали това значи ускоряване на създаването на евроармия и дали поколението политици като Ангела Меркел  е способно да радели НАТО.\r\nВъв Франция също се увеличават антиамериканските настроения . Министърът на финансите Бруно ле Мер казва пред радиостанция  : „Искаме ли да бъдем васали, които да се подчиняват на решенията приети в САЩ, да се държат за панталоните им“.\r\nКакто е известно  САЩ неизменно са гарантирали военната сигурност на Европа още от края на 40-те години на 20 век. След разпада на Варшавския договор Европа провежда мащабно съкращаване на военните бюджети.\r\nГлавният редактор на военно-историческото списание Balfort Юрий Мелконов от Латвия казва за вестника „Намаляването на доходите на американските корпорации, които произвеждат оръжие – не постъпват поръчки. А за да се появят нови поръчки се оказва, че не е нужно много – достатъчно е да се създаде образ на врага и да се уплашат нациите. Тогава те ще се въоръжават и ще поръчват. Това е голямата задача – да се уплашат всички и американците се справиха с нея“.\r\n„Меркел превантивно говори, че европейците трябва да помислят за своето бъдеще, защото Америка вече не същата. Всичко е по-сложно . Америка фактически влезе в търговска война с Европа. Сега ще се въведат санкции срещу европейските фирми, които продължават да работят с Иран и Русия. Възниква много сериозен конфликт в трансатлантическите отношения, обяснява за вестника директорът на германо-руския  форум Александър Рар.\r\n„Меркел разбира, че навсякъде се разгарят пожари. За страна като Германия е много опасно да се скара със САЩ, а от друга страна да продължи да враждува с Русия. Светът се променя, а Европа не влияе на нищо. На Меркел и е нужно да набира тежест и тя сондира почвата доколко сега може да се сближи с Русия“, завършва Рар.  Юлиян Марков", "date": "2018.05.14", "title": "„Взгляд“: Ангела Меркел призовава за общоевропейска отбранителна политика без участието на САЩ"}
{"url": "http://www.focus-news.net/news/2018/05/14/2521255/afp-chastichnite-rezultatite-ot-izborite-v-irak-postavyat-nachelo-dve-netraditsionni-koalitsii.html", "text": "Частичните резултатите от изборите в Ирак поставят начело две нетрадиционни коалиции, предава AFP.\r\nАлиансът между шиитите на Муктада Садр и комунистите води в шест от 18 иракски провинции, а в други четири е втори.\r\nПроиранският алианс съставен основно от подкрепяни от Иран паравоенни единици, които са се били срещу „Ислямска държава“ води в четири провинции, а в други осем е втори.\r\nАлиансът на победата на настоящия иракски премиер, подкрепян от международната общност печели само в една провинция.\r\nТези резултати показват, че Ирак ще има вероятно нов министър-председател в резултат на първите избори, проведени след поражението на „Ислямска държава“.\r\nДосегашният премиер Абади е компромисна фигура, който успешно балансира между САЩ и Иран. Останалите кандидати за премиерския пост земат по-твърда антиамериканска позиция.\r\nПроведените в неделя избори се отличиха с изключително ниска избирателна активност – само 44.5 процента. Това е най-ниската избирателна активност след свалянето от САЩ на Саддам Хюсеин. Юлиян Марков", "date": "2018.05.14", "title": "AFP: Частичните резултатите от изборите в Ирак поставят начело две нетрадиционни коалиции"}
{"url": "http://www.focus-news.net/news/2018/05/14/2521258/evening-standard-turskiyat-prezident-pristigna-na-tridnevno-poseshtenie-vav-velikobritaniya.html", "text": "Турският президент  Реджеп Тайип Ердоган пристигна на тридневно посещение във Великобритания, пише лондонският вестник Evening Standard.\r\nТой ще се срещне с кралицата и премиера Тереза Мей, с която ще обсъдят различни международни проблеми, включително ситуацията около Кипър. Преди посещението Ердоган казва, че Великобритания е „стратегически партньор и съюзник“ и той иска да подобри търговските взаимоотношения между двете страни.\r\n„Ние искаме да продължим нашите икономически отношения като правителствата на Турция и Обединеното Кралство без прекъсвания като Брекзит“, казва  турският президент. Юлиян Марков", "date": "2018.05.14", "title": "Evening Standard: Турският президент пристигна на тридневно посещение във Великобритания"}
{"url": "http://www.focus-news.net/news/2018/05/14/2521261/sport-levante-pobedi-barselona-s-54-v-kasen-mach-ot-37-ya-krag-na-ispanskata-liga.html", "text": "Футбол: Леванте победи Барселона с 5:4 в късен мач от 37-я предпоследен кръг на испанската Лига. Три гола за Леванте отбеляза Боатенг, а другите два Енис Барди. Хеттрик за Барселона реализира Коутиньо, а четвъртия гол вкара Суарес от дузпа. Мачът беше без значение и за двата отбора, защото Барселона вече си осигури титлата, а Леванте остава и следващия сезон в най-високото ниво на испанския футбол.", "date": "2018.05.14", "title": "Спорт: Леванте победи Барселона с 5:4 в късен мач от 37-я кръг на испанската Лига"}
{"url": "http://www.focus-news.net/news/2018/05/14/2521256/the-guardian-velikobritaniya-tryabva-da-se-protivopostavi-na-destruktivnoto-reshenie-na-sasht-za-erusalim.html", "text": "The Guardian: Великобритания трябва да се противопостави на деструктивното решение на САЩ за Ерусалим, пише Alon Liel в британския вестник The Guardian.\r\n„Малко от нас в Израел са мислили, че съдбата на израело-палестинския конфликта ще се определя от чужденци. Винаги сме смятали нашето бъдеще трябва да се обсъжда и договаря между израелци  и палестинци. Още повече общо схващане е, че само двете страни могат да решат своята съдба и няма да позволим на друг да ни наложи решение“, пише Лиел.\r\nРешението на Доналд Тръмп да премести американското посолство в Ерусалим е против всички досегашни  международни резолюции. Едностранната намеса на САЩ в полза на Израел  принуждава палестинците да се дистанцират от САЩ като честен посредник в евентуални преговори. Това разрушава надеждите за създаване на две самостоятелни държави и да се промени трайно съдбата на Близкия Изток.\r\nЛиел си задава въпроса защо  след като САЩ могат да действат едностранно, то и останалите постоянни членки на Съвета за сигурност на ООН не  могат да действат например в полза на другата страна.\r\nВеликобритания има традиционна роля в Близкия Изток и познава добре района. Британският парламент е призовал още през 2014 година правителството да признае Палестина , като държава, паралелно с Израел. Този ход може да балансира едностранното решение на Доналд Тръмп.\r\nАлон Лейл е бивш директор в Министерството на външните работи на Израел и бивш посланик на Израел в Южноафриканската република. Юлиян Марков", "date": "2018.05.14", "title": "The Guardian: Великобритания трябва да се противопостави на деструктивното решение на САЩ за Ерусалим"}
{"url": "http://www.focus-news.net/news/2018/05/14/2521260/burgas-edni-ot-nay-krasivite-trakiyski-sakrovishta-shte-sa-v-grada-za-noshtta-na-muzeite-na-19-may.html", "text": "Кралевското съкровище и най-старото злато в Европа от Варненския халколитен некропол ще очакват бургазлии в зала „Трезор“ на Археологическия музей в Нощта на музеите – 19 май (събота). Това съобщиха от Регионален исторически музей – Бургас.\r\nТракийското съкровище от с. Кралево, Търговище, е открито през 1979 г. в гроб на висш аристократ, живял през 3 век пр. Хр. След кремация останките му били събрани в позлатен съд-хидрия и погребани в могилата заедно с дарове от злато, сребро, керамика. Цялото съкровище се състои от 47 златни апликации с емайл, начелник, златни плочки с изображения на грифони, медальони с изображения на Херакъл, обеци, гривни за ръце, украса от сбруя на кон. Използвани са различни златарски техники – изчукване, леене, гранулация и др. Вероятно съкровището е изработено в златарското ателие на древния морски град Месамбрия – днешен Несебър.\r\nВторото златно съкровище, което ще може да бъде видяно в Археологическия музей, гостува в Бургас за второ поредно лято поради големия интерес и многократните запитвания на посетителите. Признатото за най-старото злато в Европа е открито в т.нaр. Гроб №36 от Варненския халколитен некропол. Според изследване в Оксфордската лаборатория намерените златни предмети датират от 4600 - 4400 г. пр. Хр. Интересното при Гроб №36 е, че в него не е намерен скелет, а символично са погребани както чисто женски, така и чисто мъжки атрибути. Най-вероятно в този гробен комплекс са събрани одежди, украшения и инсигнии на 5-членно владетелско семейство, от които само златните предмети са 857 с общо тегло 0.789 кг.\r\nДвете изложби ще бъдат открити на 19 май от 18.00 ч. в Археологическия музей на ул. Богориди №21 като част от програмата на Бургаския музей за европейската инициатива „Нощ на музеите“.", "date": "2018.05.14", "title": "Бургас: Едни от най-красивите тракийски съкровища ще са в града за Нощта на музеите на 19 май"}
{"url": "http://www.focus-news.net/news/2018/05/14/2521695/ria-novosti-v-istanbul-zapochna-mnogohilyaden-miting-sreshtu-deystviyata-na-izrael-v-ivitsata-gaza.html", "text": "Няколко хиляди души са излезли да протестират по улиците на Истанбул срещу действията на Израел в Ивицата Газа, в резултат от които загинаха най-малко 50 палестинци, съобщава телевизионния канал NTV, предава РИА Новости.\r\nПо-рано президентът на Турция Реджеп Таийп Ердоган отново заяви, че не приема решението на Вашингтон да премести посолството на САЩ в Израел от Тел Авив в Ерусалим, тъй като това противоречи на нормите на международното право и резолюциите на ООН. Според думите на турския вицепремиер Бекир Боздаг, САЩ, както и Израел, носят отговорност за големия брой жертви от стълкновенията в Ивицата Газа по време на протестите заради преместването на американското посолство.\r\nОтбелязва се, че демонстрантите са се събрали в центъра на Истанбул и провеждат шествие в района на пешеходната улица Истиклял и площад Таксим. Те носят знамена на Палестина и скандират антиизраелски и антиамерикански лозунги. Полицията не препятства провеждането на акцията.\r\nПревод и редакция:", "date": "2018.05.14", "title": "РИА Новости: В Истанбул започна многохиляден митинг срещу действията на Израел в Ивицата Газа"}
{"url": "http://www.focus-news.net/news/2018/05/14/2521265/pregled-na-osnovnite-temi-v-britanskiya-pechat-agentsiya-fokus.html", "text": "The Guardian: Великобритания трябва да се противопостави на деструктивното решение на САЩ за Ерусалим, пише Alon Liel в британския вестник The Guardian.\r\n„Малко от нас в Израел са мислили, че съдбата на израело-палестинския конфликта ще се определя от чужденци. Винаги сме смятали нашето бъдеще трябва да се обсъжда и договаря между израелци  и палестинци. Още повече общо схващане е, че само двете страни могат да решат своята съдба и няма да позволим на друг да ни наложи решение“, пише Лиел.\r\nРешението на Доналд Тръмп да премести американското посолство в Ерусалим е против всички досегашни  международни резолюции. Едностранната намеса на САЩ в полза на Израел  принуждава палестинците да се дистанцират от САЩ като честен посредник в евентуални преговори. Това разрушава надеждите за създаване на две самостоятелни държави и да се промени трайно съдбата на Близкия Изток.\r\nЛиел си задава въпроса защо  след като САЩ могат да действат едностранно, то и останалите постоянни членки на Съвета за сигурност на ООН не  могат да действат например в полза на другата страна.\r\nВеликобритания има традиционна роля в Близкия Изток и познава добре района. Британският парламент е призовал още през 2014 година правителството да признае Палестина , като държава, паралелно с Израел. Този ход може да балансира едностранното решение на Доналд Тръмп.\r\nАлон Лейл е бивш директор в Министерството на външните работи на Израел и бивш посланик на Израел в Южноафриканската република.\r\n***Директорът на МИ5 Андрю Паркър предупреждава за „агресивните действия на Владимир Путин“, пише британският Daily Express.\r\nВ предстояща реч той ще призове държавите от Европейския съюз да продължат да си разменят разузнавателна информация с  Великобритания след Брекзит. Според него „в днешния несигурен свят ние се нуждаем от повече сила от всякога“.\r\nАтаката в Солсбъри „е била умишлена и целенасочена  злонамерена активност на Москва“ . \r\nВ предстоящата реч той също ще обърне внимание на тероризма и „Ислямска държава“. Това ще бъде първата му публична проява от седем месеца.\r\n***Турският президент  Реджеп Тайип Ердоган пристигна на тридневно посещение във Великобритания, пише лондонският вестник Evening Standard", "date": "2018.05.14", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/14/2521252/afp-partiite-v-italiya-se-razbraha-za-pravitelstvo-i-izbor-na-premier.html", "text": "Партиите в Италия  се разбраха за правителство и избор на премиер, предава AFP.\r\nЛидерите на партията „Пет звезди“ Луиджи ди Маджо  и на крайно дясната Лига Матео Салвини са информирали италианския президент Серджо Матарела в неделя, че са постигнали договореност  за представяне на правителствена програма и номинация на кандидат за министър-председател.\r\nЛуиджи ди Маджо е провел кратък разговор с президента,за да „му съобщи, че те са готови от понеделник да представят всичко, включително името на премиера“.\r\nМатео Салвини е обявил, че „кандидатът за премиер ще бъде политик, а не технократ“. Той няма да е представител на нито една от партиите, участващи в коалицията.  Юлиян Марков", "date": "2018.05.14", "title": "AFP: Партиите в Италия  се разбраха за правителство и избор на премиер"}
{"url": "http://www.focus-news.net/news/2018/05/14/2521264/pregled-na-osnovnite-temi-v-ruskiya-pechat-agentsiya-fokus.html", "text": "Реформите на кабинета на Никол Пашинян може да доведат до неговата „ликвидация“.пише руският вестник „Московский комсомолец“ .\r\nНовоизбраното правителство на Армения се оглавява от поддръжници на Пашинян  и представители на неговата парламентарна група „Елк“. Тези хора сега имат една основна задача – да подготвят страната за предстоящите предсрочни избори. Те ще бъдат проведени „ в максимално логични срокове“ по думите на премиера.\r\nНикол Пашинян заявява в неделя, че преди изборите правителството е длъжно да осъществи реформи. Обществото трябва да бъде уверено, че този кабинет  е на страната на гражданите на Армения.\r\nДиректорът на арменския филиал на института за страните от бившия СССР Александър Макаров заявява за вестника, че министерствата са оглавени от хора, които  са или свързани по някакъв начин с Пашинян  или с професионални умения в  своята област, но без политически опит , Според него има два варианта – тези хора или ще се дискредитират или ще покажат добри резултати.\r\nПо думите на водещия експерт от Центъра за военно-политически изследвания на Московския институт за международни отношения Михаил Александров, ако Пашинян започне каквито и да е реформи в областта на икономиката, може да срещне сериозната съпротива на олигархичните структури, свързани с бившия премиер Серж Саркисян и членове на бившата управляваща партия. „ те могат да го принудят да подаде оставка или дори да го ликвидират физически. При всички случаи според експерта новият премиер действа „ в ограничен коридор от възможности и едва ли от него могат да се очакват каквито и да е радикални реформи“.\r\n***Грузинският премиер Георги Квирикашвили в неделя призова младите хора, които протестират срещу твърдата политика на правителството за борба с наркоразпространението , както и поддръжниците на крайно десните сили да се въздържат от насилие и прояви на омраза, пише руският вестник \"Ведомости\".\r\nСъщо така той призова правоохранителните органи да усилят максимално  мерките за сигурност и да предотвратят стълкновения.\r\n„Искам да се обърна към участниците в акциите, аз лично се явявам гарант, че всички в Грузия могат свободно да изразяват своето мнение. Това, което е приоритет на нашата власт е свободата на словото и свободата на изразяване, което се потвърждава в последните часове. Полицията и правоохранителните органи  правят всичко възможно  да могат всички да изразяват своята позиция“, казва премиерът.\r\nПовод за протестите станаха проведени от полицията акции срещу наркоразпространението в два столични нощни клуба, които според протестиращите са били съпроводени с ненужно насилие и унижение на присъстващите. В събота се проведе протестна акция , съпроводена с електронна музика за смекчаване на антинаркотичната политика на правителството и е бил изграден палатков лагер, който е премахнат със сила от органите на реда в неделя. Вечерта обаче протестите се възобновили и към тях се опитали да се присъединят крайно десни и националисти, които са спрени от полицията.\r\n***Германският канцлер Ангела Меркел призовава за общоевропейска отбранителна политика без участието на САЩ, пише руският вестник “Взгляд“.\r\nСпоред изданието първата жертва на бъдещата война на САЩ с Иран е станала прословутата „трансатлантическа солидарност“. \r\nВ обръщението на Меркел пред католическа конференция в Мюнстер, тя казва, че решението на Доналд Тръмп да напусне иранското ядрено споразумение“ подрива доверието е световния ред“, като счита, че е неправилно да се разваля споразумение, което е било съгласувано и  единодушно одобрено от Съвета за сигурност на ООН. Въпреки това, тя добавя, че сътрудничеството между Европа и САЩ остава важно.\r\nАнгела Меркел заявява в Аахен, че „са отминали времената, когато САЩ просто ни защитаваше“ и предлага Европейският съюз да вземе съдбата си в свои ръце. Заедно с това тя призовава за приятелство с Русия. Изданието си задава въпроса,  дали това значи ускоряване на създаването на евроармия и дали поколението политици като Ангела Меркел  е способно да радели НАТО.\r\nВъв Франция също се увеличават антиамериканските настроения . Министърът на финансите Бруно ле Мер казва пред радиостанция  : „Искаме ли да бъдем васали, които да се подчиняват на решенията приети в САЩ, да се държат за панталоните им“.\r\nКакто е известно  САЩ неизменно са гарантирали военната сигурност на Европа още от края на 40-те години на 20 век. След разпада на Варшавския договор Европа провежда мащабно съкращаване на военните бюджети.\r\nГлавният редактор на военно-историческото списание Balfort Юрий Мелконов от Латвия казва за вестника „Намаляването на доходите на американските корпорации, които произвеждат оръжие – не постъпват поръчки. А за да се появят нови поръчки се оказва, че не е нужно много – достатъчно е да се създаде образ на врага и да се уплашат нациите. Тогава те ще се въоръжават и ще поръчват. Това е голямата задача – да се уплашат всички и американците се справиха с нея“.\r\n„Меркел превантивно говори, че европейците трябва да помислят за своето бъдеще, защото Америка вече не същата. Всичко е по-сложно . Америка фактически влезе в търговска война с Европа. Сега ще се въведат санкции срещу европейските фирми, които продължават да работят с Иран и Русия. Възниква много сериозен конфликт в трансатлантическите отношения, обяснява за вестника директорът на германо-руския  форум Александър Рар.\r\n„Меркел разбира, че навсякъде се разгарят пожари. За страна като Германия е много опасно да се скара със САЩ, а от друга страна да продължи да враждува с Русия. Светът се променя, а Европа не влияе на нищо. На Меркел и е нужно да набира тежест и тя сондира почвата доколко сега може да се сближи с Русия“, завършва Рар.", "date": "2018.05.14", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/05/14/2521266/parva-sleda-ot-alpinista-boyan-petrov-otkriha-spasiteli-pri-lager-3-pod-varha-shisha-pangma-obzor.html", "text": "На десетия ден от издирването на алпиниста Боян Петров, който е в неизвестност в Хималаите след опит за изкачване на осемхилядника Шиша Пангма, двама китайски алпинисти и двама шерпи са открили първата следа от българина - инсулина, използван от него. Това е станало при претърсването на района около най-високия Лагер 3 под върха. \r\nПо-рано през деня Радослава Ненова – жената, с която Боян Петров живее на семейни начала, призова спасителите да не рискуват живота си и да не се изкачват до върха. В профила си в социалната мрежа Facebook тя написа, че над последния лагер няма как Петров да бъде намерен жив. Затова ги призова да претърсят районите, където все още има шанс българинът да е оцелял. \"От Лагер 3 нагоре няма да го намерим жив. Колкото и да ми се иска да не губя надежда - за мен животът и оцеляването на всички участници в спасителната  акция е много важно и макар да ми е много трудно - не виждам смисъл да бъдат застрашени и други животи\", пише Радослава Ненова. Въпреки това китайските спасители, които участват в издирването на българския алпинист, потеглиха към върха около 13.00 часа българско време.„Фокус“ припомня: В посолството на Република България в Пекин на 6 май постъпи информация от Тибетската алпинистка асоциация, че българският алпинист Боян Петров е в неизвестност от 3 май 2018 г. Боян е участвал в експедиция в Хималаите заедно с още 10 души - 1 унгарец, 5 италианци и четирима водачи от непалски произход. Според получената информация неговата липса е била забелязана от участниците в експедицията в района на Шиша пангма на около 7500 м надморска височина. Веднага след това са изпратени трима души, за да го издирват. Организаторите на експедицията съобщиха в профила си във „Фейсбук“, че Боян е започнал да се катери към връх Шиша Пангма на 29 април и оттогава не се е връщал в базата. \r\nБългарското правителство положи всички усилия, за да организира издирването на Боян Петров. За целта министър-председателят Бойко Борисов и министърът на външните работи Екатерина Захариева се срещнаха на 9 май с посланика на Китай в България - Н. Пр. Джан Хайджоу, тъй като китайската държава оказа най-бърза подкрепа и помощ в спасителните акции, в които се включиха над 80 спасители.", "date": "2018.05.14", "title": "Първа следа от алпиниста Боян Петров откриха спасители при Лагер 3 под върха Шиша Пангма (ОБЗОР)"}
{"url": "http://www.focus-news.net/news/2018/05/14/2521267/tass-evakuirat-muzikalen-festival-v-germaniya-zaradi-opasni-meteorologichni-usloviya.html", "text": "Евакуират музикален фестивал в Германия заради опасни метеорологични условия, предава TACC, като цитира  германския вестник .\r\nЗрителите и участниците на музикалния фестивал Seaside в германския град Аурих в провинция Долна Саксония се е наложило да бъдат евакуирани за един час заради силният вятър и проливен дъжд. Теренът, на който се провежда мероприятието е бил наводнен. Никой не е пострадал. Юлиян Марков", "date": "2018.05.14", "title": "ТАСС: Евакуират музикален фестивал в Германия заради опасни метеорологични условия"}
{"url": "http://www.focus-news.net/news/2018/05/14/2521257/daily-express-direktorat-na-mi5-preduprezhdava-za-agresivnite-deystviya-na-vladimir-putin.html", "text": "Директорът на МИ5 Андрю Паркър предупреждава за „агресивните действия на Владимир Путин“, пише британският Daily Express.\r\nВ предстояща реч той ще призове държавите от Европейския съюз да продължат да си разменят разузнавателна информация с  Великобритания след Брекзит. Според него „в днешния несигурен свят ние се нуждаем от повече сила от всякога“.\r\nАтаката в Солсбъри „е била умишлена и целенасочена  злонамерена активност на Москва“ . \r\nВ предстоящата реч той също ще обърне внимание на тероризма и „Ислямска държава“. Това ще бъде първата му публична проява от седем месеца. Юлиян Марков", "date": "2018.05.14", "title": "Daily Express:  Директорът на МИ5 предупреждава за „агресивните действия на Владимир Путин\""}
{"url": "http://www.focus-news.net/news/2018/05/14/2521254/politicoeu-italiya-mozhe-da-vzrivi-evropa-koyato-poznavame.html", "text": "Докато новите лидери в Италия работят през уикенда, за да постигнат коалиционно споразумение – след немалко време, някои биха могли да добавят, два месеца след изборите - институциите на ЕС и Брюксел са в състояние на повишена тревога.\r\nПравителство на партията „Пет звезди(бунтари в прожекторите на медиите) и Лигата (крайно дeсни) заедно или по някакъв начин самостоятелно е безпрецедентно. Никога преди не се е случвало в някоя от шестте страни-основателки на ЕС,най-малкото една от водещите страни, партии, които са дълбоко скептични към ЕС, да грабнат юздите на властта. Ако това се случи, последиците за Италия и ЕС могат да се усещат месеци и години напред.\r\nНо предястието е сервирано. Изненадващ изборен резултат, който измести по-традиционните леви и десни партии в Италия и катапултира тази странна двойка в светлината на прожекторите, обърква европейската политика по неочаквани начини.\r\nАко елитът на ЕС разбра едно нещо от Брекзит, то е че ЕС трябва да се промени. Две години по-късно съгласието приключва. Италия е готова да бъде гвоздеят в ковчега - или, може би по-малко вероятно, доза адреналин.\r\nДоналд Туск, който ръководи Европейския съвет, направи опит с Братиславската декларация и Пътната карта, приети  през септември 2016 г. Председателят на Комисията Жан-Клод Юнкер спечели благодарности за неговата Бяла книга \"Бъдещето на Европа\" 2017, но те затихнаха след шест месеца, когато той предложи конкретен план, който не е споменат в тази Бяла книга. Еманюел Макрон се опита да задвижи традиционния френско-германски мотор за реформи в ЕС и продължи да настоява за тях в изказването си, когато прие  наградата  \"Карл Велики\" тази седмица. Но френският президент се оказа блокиран от забавянето след германските избори, а след това и от правителството в Берлин, алергично към идеи като общ  финансов министър на Еврозоната.\r\nОсвен напускането на Обединеното кралство, Испания се забърка в собствената си каталунска конституционна криза, а Полша затъна до шия в критики от Брюксел за върховенството на закона и остава само Италия, за да помогне да потръгнат нещата. Партията „Пет звезди“ се представят като реформатори в ЕС. Ако останат верни на това обещание, това ще бъде приятна изненада за Туск, Юнкер и компания. Вероятността е по-голяма обаче Италия да не може да изгради своя вътрешен консенсус, да не говорим за европейския, и по този начин да затвори вратата за реформите на ЕС преди 2020 г.\r\nШансовете на Италия да се откаже от еврото са слаби. Италианският президент Серджо Матарела заяви, че ще изхвърли всяко правителство, което поставя въпроса за членството в Еврозоната. Както партията „Пет звезди“, така и Лигата са намалили своята евроскептична реторика от преди изборите в различна степен.\r\nНапускането на Еврозоната  от Италия едва ли е на масата. Бепе Грило, основателят на „Пет звезди“, миналата седмица съживи идеята за  референдум за членството на Италия в Еврозоната. В крайна сметка това е в ДНК-то на партията - и всички знаем какво обикновено се случва, когато в ЕС отиват на референдум (вж. Франция и Холандия през 2005 г., Ирландия през 2008 г., Великобритания през 2016 г.,изберете си година заДания).\r\nВисокият дълг на Италия, ниският растеж и ужасната демография я правят неравностойна в еврозоната, доминирана от северните икономически сили. Ако не друго, то спекулациите за намеренията на всяко правителство с участието на „Пет звезди“ в него едва ли помагат да се засили доверието на инвеститорите в Италия.\r\nКогато Унгария (отдясно) или Гърция (отляво) ухажват президента Владимир Путин или руски пари се перат през Кипър, има раздразнение в Брюксел, но и малко страх, че четиригодишното европейско единство на Украйна или политиката на санкции срещу Русия може да се пропукат.\r\nЩе бъде различна игра обаче, ако Русия се сдобие с първия си голям приятел в Европейския съвет (да не говорим за Г-7 и НАТО). Лигата, която има споразумение за сътрудничество с управляващата партия на Русия, почти сигурно е трън  в единството на Брюксел. Новият правителствен екип едва ли ще има притеснения за подкопаването на усилията на сънародничката  си Федерика Могерини, главен дипломат на ЕС и социалист.\r\nУспехът на тези две партии води до промяна на настроението сред италианците. Това е особено вярно за младите. В анкета от 2017 г. малко над половината от хората под 45 години заявиха, че ще гласуват да напуснат ЕС, ако Италия проведе референдум за членство в ЕС (докато 68% от анкетираните над 45-годишна възраст подкрепиха пребиваването си в блока).\r\nМладите гласоподаватели в Италия имат само спомени за икономическа стагнация и криза. Докато вътрешната политика и финанси могат да бъдат обвинявани за голяма част от това, тежката ръка на ЕС често присъства като причинител на проблемите.\r\n\"Европейският проект загуби способността си да отговори на очакванията на голяма част от населението\", каза италианският президент Серджо Матарела на конференция на Европейския университетски институт тази седмица.\r\nДокато критикува собствените си съграждани, че търсят \"убежище в чисто вътрешно измерение, подхранвайки илюзията, че техните проблеми могат да бъдат решени само на национално равнище\", той призна, че посланията на ЕС просто не работят.\r\nБрандо Бенифеи, лявоцентристки италиански евродепутат, каза, че част от платформата на „Пет звезди“ е тяхното предложение за радикална реформа на ЕС: \"Те представляват италианската версия на Еманюел Макрон. Посланието към Европа е, че ЕС ще трябва да промени темпото си на реформи, ако не иска Италия да се превърне в тенденция. \".\r\nЕвропейската народна партия (ЕНП) е  лицето на основния европейски център за 40 години и най-голямата  партия в продължение на 20 години. Почти е сигурно, че ще стане първа в изборите за Европейски парламент и през 2019 г.\r\nЕдин от ключовете за успеха на ЕНП - че тя работи като голяма шапка - започва да се превръща в отговорност.\r\nВътрешното напрежение се засилва по отношение на продължаващото членство  на партията на унгарския премиер Виктор Орбан, който ръководи атаката срещу миграцията в същата група в която е и Ангела Меркел, настояваща за открити граници. Силвио Берлускони, който някога  е бил толериран в ЕНП заради способността му да печели избори, сега се разглежда като причина за следващото голямо главоболие на ЕС, след като даде зелена светлина тази седмица за коалиционно правителство на партията „Пет звезди“ и Лигата.\r\nЦентристките съюзници на Макрон са склонни да се възползват от тези разделения, за да отслабят, вероятно да разделят ЕНП преди изборите през 2019 г. Политиката на Италия може да помогне там. Това се случва паралелно с предстоящата  катастрофа, която ще се разиграва на живо сред европейските социалисти, влизащи в изборния сезон  след неуспехите си в Германия, Франция и Италия.\r\nИма и един друг начин, по който италианската политика може да промени Брюксел - ако Берлускони успее да привлече дългогодишния си съюзник Антонио Таяни, председателт на Европейския парламент обратно у дома, за да спаси Форца Италия от изчезването й в сянката на Салвини, ще има по-нататъшно разместване на водещите европейски постове.\r\nУспехът или провалът на италианското популистко-националистическо правителство ще има основно влияние върху резултатите на евроскептичните партии в изборите за Европейски парламент през 2019 г.\r\nСлед като Партията на независимостта от Обединеното кралство излезе от картината, водещите евроскептици като Марин льо Пен се опитват - досега без успех - да обединят своите колеги ероскептици под едно знаме.\r\nТова показва, че всяко евроскептично италианско правителство би се превърнало де факто в лицето  на евроскептичните сили в изборите през 2019 г.\r\nАко това правителство успее, другите евроскептици ще спечелят, като излагат на риск  проевропейското центристко парламентарното мнозинство. В Европарламента, разделен между центристките и евроскептичните партии, Зелените и крайно  левите партии ще бъдат ключови играчи.\r\nОт друга страна, ако едно ново италианско правителство не успее, групите против ЕС ще се борят да мобилизират всеки, но не и техните основни поддръжници, а центристкото мнозинство ще бъде сигурно.\r\nИталианците отдавна се оплакват, че останалата част от Европа не взема Италия толкова на сериозно. Пазарите отхвърлиха заплахата от референдума на Грило и нарастващите перспективи за тази историческа коалиционна сделка. Дисфункцията в Италия едва ли е нова история. И с изключение на този човек на име Бенито (Мусолини – бел.ред), никой скорошен лидер в Рим никога не е доказал, че може да се наложи над скърцащата държава и население, което е привикнало я заобикаля. Това дуо разруши политиката, която Италия  познава от началото на 90-те години, но те все още трябва да докажат, че могат да управляват по начин, който ще промени Италия и Европа. Юлиян Марков", "date": "2018.05.14", "title": "Politico.eu: Италия може да взриви Европа, която познаваме"}
{"url": "http://www.focus-news.net/news/2018/05/14/2521271/pregled-na-mezhdunarodnite-novini-do-6-chasa-agentsiya-fokus.html", "text": "Британският министър-председател Тереза Мей по време на телефонен разговор с президента на Иран Хасан Роухани приветства неговото намерение да се придържа към условията от ядреното споразумение.\r\n„Министър-председателят потвърди позицията на Великобритания, че ние и нашите европейски партньори оставаме привързани към задачата да запазим иранското ядрено споразумение. Тя допълни, че в национален интерес и на Великобритания, и на Иран е запазването на споразумението“, пише в официално заявление на британското правителство. Министър-председателят е приветствал изразения от президента Роухани стремеж да се придържа към правилата на споразумението.\r\n***Лидерът на  палестинската групировка „Хамас“ Исмаил Хамия, която контролира Ивицата Газа  посети Египет преди очакваните утре мащабни протести.\r\nТой се срещна с началника на египетското разузнаване Абас Камел, за да обсъдят предстоящите в понеделник мащабни протести по израело-палестинската граница в района на Ивицата Газа , известни  още като „Марша на завръщането“. \r\nПалестинците ще протестират срещу планираното за същия ден откриване на преместеното в Ерусалим американско посолство.\r\nЛидерите на „Хамас“ подкрепят опитите да бъде прекосявана оградата по границата, които могат да доведат до кръвопролитие. Член на делегацията на „Хамас“ е характеризирал посещението като “ успешно в рамките на усилията да мобилизираме арабска и ислямска подкрепа“.\r\n***Нова вълна от пясъчни и гръмотевични бури удари северната част на Индия, като причини смъртта на най-малко 40 души, причинявайки огромни разрушения.\r\nНай-малко 18 души са загинали от силни гръмотевични бури, разрушили домове, счупили дървета и електрически стълбове в щата Утар Прадеш, съобщават властите. Само преди 10 дни пясъчни бури причиниха смъртта на повече от 130 души в същия регион.\r\nДруги 12 души са загинали в неделя от бури в щата Западен Бенгал,  девет са убити от мълнии в Андра Прадеш и двама в столицата Ню Делхи, където ветровете достигнаха скорост над 100 км/ч. Временно беше затворено и международното летище „Индира Ганди“, като са били отклонени 70 полета.\r\n***Грузинският премиер Георги Квирикашвили в неделя призова младите хора, които протестират срещу твърдата политика на правителството за борба с наркоразпространението , както и поддръжниците на крайно десните сили да се въздържат от насилие и прояви на омраза.\r\nСъщо така той призова правоохранителните органи да усилят максимално  мерките за сигурност и да предотвратят стълкновения.\r\n„Искам да се обърна към участниците в акциите, аз лично се явявам гарант, че всички в Грузия могат свободно да изразяват своето мнение. Това, което е приоритет на нашата власт е свободата на словото и свободата на изразяване, което се потвърждава в последните часове. Полицията и правоохранителните органи  правят всичко възможно  да могат всички да изразяват своята позиция“, казва премиерът.\r\nПовод за протестите станаха проведени от полицията акции срещу наркоразпространението в два столични нощни клуба, които според протестиращите са били съпроводени с ненужно насилие и унижение на присъстващите. В събота се проведе протестна акция , съпроводена с електронна музика за смекчаване на антинаркотичната политика на правителството и е бил изграден палатков лагер, който е премахнат със сила от органите на реда в неделя. Вечерта обаче протестите се възобновили и към тях се опитали да се присъединят крайно десни и националисти, които са спрени от полицията.\r\n***Нападателят с нож в Париж Хамзат Азимов, който е бил с къса брада, не е бил разглеждан като сериозна заплаха, въпреки, че бил в два списъка с наблюдавани лица след 2016 година.\r\n„Роднините му са били тези, които са предупредили службите за сигурност, което не е съответствало на поведението, действията или идеите му“. Това може да е намалило бдителността на службите, казва на агенцията източник, близък до разследването.\r\nБивши негови съученици го описват като религиозен и „много дискретен“, който е харесвал видеоигрите и спорта.  \r\nНегов бивш съученик разказва за него, че е „бил много спокоен , но затворен, нямаше проблем…Спазваше Рамазана и обръщаше внимание на момичетата“.\r\nНегова съученичка го описва като „нормален ученик, не е бил отличник, но не е бил и слаб ученик“\r\n„Ние знаехме, че е мюсюлманин, но той не го показваше“, като добавя, че той никога не е говорел за родното си място в Чечня.\r\nСъседи на семейството му ги описват като „много дискретни“, които никога не са създавали проблеми, не са имали гости.\r\n***Партиите в Италия  се разбраха за правителство и избор на премиер.\r\nЛидерите на партията „Пет звезди“ Луиджи ди Маджо  и на крайно дясната Лига Матео Салвини са информирали италианския президент Серджо Матарела в неделя, че са постигнали договореност  за представяне на правителствена програма и номинация на кандидат за министър-председател.\r\nЛуиджи ди Маджо е провел кратък разговор с президента,за да „му съобщи, че те са готови от понеделник да представят всичко, включително името на премиера“.\r\nМатео Салвини е обявил, че „кандидатът за премиер ще бъде политик, а не технократ“. Той няма да е представител на нито една от партиите, участващи в коалицията. \r\n***Частичните резултатите от изборите в Ирак поставят начело две нетрадиционни коалиции.\r\nАлиансът между шиитите на Муктада Садр и комунистите води в шест от 18 иракски провинции, а в други четири е втори.\r\nПроиранският алианс съставен основно от подкрепяни от Иран паравоенни единици, които са се били срещу „Ислямска държава“ води в четири провинции, а в други осем е втори.\r\nАлиансът на победата на настоящия иракски премиер, подкрепян от международната общност печели само в една провинция.\r\nТези резултати показват, че Ирак ще има вероятно нов министър-председател в резултат на първите избори, проведени след поражението на „Ислямска държава“.\r\nДосегашният премиер Абади е компромисна фигура, който успешно балансира между САЩ и Иран. Останалите кандидати за премиерския пост земат по-твърда антиамериканска позиция.\r\nПроведените в неделя избори се отличиха с изключително ниска избирателна активност – само 44.5 процента. Това е най-ниската избирателна активност след свалянето от САЩ на Саддам Хюсеин.\r\n***Преместването на американското посолство в Ерусалим ще „вдъхне живот“ на религиозния конфликт в района,  заявява Хусам Зомлот, представител на Организацията за освобождение на Палестина (ООП) във Вашингтон в писмено изявление.\r\n„За съжаление  администрацията на САЩ избра страната на Израел, който заявява претенциите си за получаване на изключителни права върху град, който в продължение на векове е бил свещен за всички религии.  Сегашното преместване на посолството на САЩ  ще вдъхне живот в религиозния конфликт вместо достоен мир“, пише в изявлението.\r\nПо негово мнение Вашингтон „действал неконструктивно и е снел от себе си ролята на миротворец“.\r\n***Лидерът на „Ал Кайда“ Айман ал Зауахири призовава за джихад в навечерието на преместването на американското посолство в Ерусалим.\r\nЗауахири е казал в неделя, че американското решение да премести посолството си в Израел от Тел Авив в Ерусалим е доказателство, че преговорите и успокоението не са помогнали на палестинците и той призова мюсюлманите на Джихад срещу САЩ.\r\nВ петминутно видео, озаглавено  „Тел Авив е също мюсюлманска земя“ египетския лекар и лидер на „Ал Кайда“ нарече палестинските власти „продажници на Палестина“, като призова последователите си да вземат оръжията в ръце.\r\nАмериканският президент „беше пределно ясен и показа истинското лице на съвременния кръстоносен поход, срещу който помага само съпротивата чрез Джихад“, продължава той.\r\n***Берлин е готов да посредничи между Русия и Украйна за „Северен поток-2“, заявява управляващия директор на Източния комитет на германската икономика Михаел Хармс пред агенция DPA.\r\nПо думите на Хармс главният въпрос остава транзита на газ през Украйна след реализацията на проекта. Киев не би трябвало да се притеснява от пълно спиране на транзита, защото „Северен поток-2“ след пускането си в експлоатация  съвсем не веднага няма да достигне до пълна мощност.\r\n„Правителството на ФРГ може да бъде посредник, защото Германия и немската икономика играят важна роля в проекта“, предлага той.", "date": "2018.05.14", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/14/2521270/varna-blagotvoritelen-folkloren-spektakal-se-organizira-v-grada-v-podkrepa-na-novostroyashtiya-se-hram-sv-prpmchk-prokopiy-varnenski.html", "text": "Благотворителен фолклорен спектакъл се организира във Варна в подкрепа на новостроящия се храм „Св. прпмчк Прокопий Варненски“. Това съобщиха от пресцентъра на Варненска и Великопреславска митрополия. Спектакълът ще се състои на 17 май от 19.00 часа на сцената на Двореца на културата и спорта. Национален фолклорен ансамбъл „Българе“ ще представи благотворителен спектакъл в подкрепа на новостроящия се православен храм „Св. прпмчк Прокопий Варненски“. Събитието се провежда с благословението на Варненския и Великопреславски митрополит Йоан и под патронажа на Кмета на Община Варна Иван Портних.\r\nНационален фолклорен ансамбъл „Българе“ представя четвъртия си грандиозен проект „Осмото чудо“ по сценарий, хореография и режисура на Христо Димитров. Едно запленяващо пътешествие в света на неравноделните музикални размери в българския фолклор. С него зрителите преоткриват личността на кореспондента на в.“Таймс“ Джеймс Баучер, великолепно изиграна от холивудския актьор Бен Крос. Българският актьор Атанас Сребрев в образа на унгарския композитор Бела Барток е негов партньор в разговора, който двамата водят при пътуването си в „Ориент Експрес“. Повествованието преминава през 7 музикално-танцови картини, впечатляващо изиграни от танцьорите и солистите на ансамбъл „Българе“.", "date": "2018.05.14", "title": "Варна: Благотворителен фолклорен спектакъл се организира в града в подкрепа на новостроящия се храм „Св. прпмчк Прокопий Варненски“"}
{"url": "http://www.focus-news.net/news/2018/05/14/2521272/afp-nova-eksploziya-v-surabaya-vzima-edna-zhertva.html", "text": "Нова експлозия в Сурабая взима една жертва, предава AFP.\r\nЕксплозията е станала в сградата на полицията във втория по големина град в Индонезия Сурабая само ден след като три последователни атентата срещу християнски църкви причиниха смъртта на поне 14 дупи и раниха десетки.\r\n„Имаше експлозия и един от нашите служители загина“, заявява говорителят на полицията в провинция Източна Ява.\r\nТой добавя, че атаката е извършена от  лица на мотоциклет, които са се взривили. Юлиян Марков", "date": "2018.05.14", "title": "AFP: Нова експлозия в Сурабая взима една жертва"}
{"url": "http://www.focus-news.net/news/2018/05/14/2521262/bbc-semeystvoto-izvarshilo-atentatite-v-indoneziya-se-e-zavarnalo-ot-siriya.html", "text": "Семейството  извършило атентатите в Индонезия се е завърнало от  Сирия, предава BBC.\r\nМайката и двете й дъщери са се взривили в самоубийствена атака срещу християнска църква, а бащата и двамата му синове са взривили други две църкви. Отговорност за атаката е поела „Джемаа Аншарут Даула“ – част от мрежата на „Ислямска държава“.\r\nСемейството е част от стотиците индонезийци, завърнали се от Сирия, след като са се били с правителствените части там. Няма информация за дейността на това семейство в Сирия. Юлиян Марков", "date": "2018.05.14", "title": "BBC: Семейството  извършило атентатите в Индонезия се е завърнало от Сирия"}
{"url": "http://www.focus-news.net/news/2018/05/14/2521274/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес ще се развива купесто-дъждовна облачност, ще има краткотрайни валежи, на места интензивни и придружени с гръмотевици. В Северна България има повишена вероятност за градушки. В крайните източни райони ще има повече слънчеви часове и ще се задържи почти без валеж. Ще духа слаб до умерен южен, в Дунавската равнина – североизточен вятър. Максималните температури ще са между 21° и 26°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nДвижението на МПС над 12 тона по АМ „Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Стара Загора: Временно движението по АМ „Тракия“ от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности. Срок до 30.09.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nОбласт Шумен: \r\nДвижението в участъка Нови пазар – Зайчино Ореше от км 362+600 до км 375+800 и в двете посоки се осъществява в свободната лента спрямо създадената организация на движението поради ръчно и машинно косене на тревни площи. Срок 20.05.2018 г.\r\nАМ „Струма“: \r\nОбласт Перник:\r\nДвижението в участъка от км 30+353 до км 33+252 посока София е в активна и изпреварващата лента поради ремонтни дейности. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nДвижението по АМ „Струма“ в участъка от пътен възел „Долна Диканя\" до пътен възел „Дупница\" от км 36+890 до км 50+780 е ограничено поради подмяна на дилатационни фуги на виадукт при км 46+150.\r\nОбходен маршрут посока София: От  пътен възел „Дупница - Север\", км 51+200, движението се отбива по път I-1, връзка с. Тополница, връзка с. Делян, връзка с. Дрен, през с. Долна  Диканя и при п.в. Долна Диканя,  км 37+160, се включва в АМ „Струма\". Срок до 21.06.2018 г.\r\nОбласт Кюстендил:\r\nДвижението от пътен възел „Дупница-Север“ при 51-ви км до п. в. „Долна Диканя“ при 36-ти км се ограничава в платното за София поради ремонт на дилатационна фуга при 46-ти километър. Движението в посока Дупница е без промяна.\r\nОбходен маршрут: трафикът за София ще се пренасочва при п. в. „Дупница-Север“ по път I-1 София-Кулата и при п. в. „Долна Диканя“ движението се включва отново в АМ „Струма“. Срок до 23.05.2018 г. \r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица\" в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ „Черно море“: Движението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижението в участъка Белотинци – Сумер от км 73+542 до км 125+450 се осъществява двупосочно в една лента поради ръчно и машинно косене на тревни площи. Движението се регулира от сигналисти. Срок до 14.05.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 14.05.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\nОбласт Плевен: Движението по път I-3 Бяла-Ботевград в района на Славяново и местност ,,Шумата‘‘ от км 67+000 до км 70+600  се осъществява  с регулиране в една лента поради частични ремонтни дейности. Срок до 14.05.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Стара Загора: Движение в една лента по път Стара Загора – с. Ягода от км 213+800 до км 225+600, поради ръчно косене на тревни площи. Движението в района се регулира от сигналисти. Срок до 23.05.2018 г.\r\nОбласт Хасково: \r\nДвижението в участъка между с. Козлец и границата на Област Хасково в посока Кърджали от км 308+000 до км 319+100 се осъществява двупосочно в една лента поради частичен ремонт на асфалтовата настилка. Срок до 18.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Ямбол: движението в участъка „Петолъчката“ – Венец от км 421+100 до км 428+200 се осъществява двупосочно в свободната лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 15.05.2018 г.\r\nОбласт Бургас: \r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 16.05.2018г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nМомин проход - Костенец от км 141+000 до км 142+000 движението се осъществява в една лента поради изкопни работи и полагане на водопровод в дясната лента посока  Костенец. Движението се извършва двупосочно в лентата посока Момин проход. Срок до 18.05 2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.;\r\nОбласт Бургас: \r\n- движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 21.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n- движението по път I-9 в участъка Слънчев бряг – Ахелой от км 205+00 до км 208+000 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\n- движението по път I-9 в участъка Поморие – Сарафово от км 222+000 до км 224+900 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\nСлънчев бряг-Бургас при км 207+560 се въвежда ВОБД. Участъкът от пътя е с две платна по две ленти за движение и разделителна ивица. ВОБД обхваща участъка от км 207+100 до км 208+030 от път I-9. Строителните работи се осъществяват, като движението на ППС се провежда последователно по едното пътно платно, а скоростта на движението се намаля до 50км/час. Организацията на движение е сигнализирана с пътни знаци. Срок до 20.05.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 от км 11+130 до км 13+000 в участъка Деспред – п.в.Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.;\r\nПът II-403: Движението по път III-403 Mалки Вършец – Крамолин в участъка от км 14+000 до км 21+000 се осъществява с повишено внимание поради изсичане на храсти и подравняване на банкети. Срок до 15.05.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 18.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.;\r\nПът II-35: Движението по път II-35 Плевен – Кърнаре в град Троян от км 71+990 до км 73+180 е ограничено поради частичен ремонт на асфалтовата настилка. Затворено е платното за движение в посока Ловеч, като движението се осъществява двупосочно в платното в посока Кърнаре. Водачите да се движат със съобразена скорост. Срок 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 14.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 15.05.2018 г.;\r\nПът III-1022: Движението по път ІІІ-1022 Бели Мел – Мартиново от км 0+000 до 18+000 км се осъществява двупосочно в една лента поради почистване на пътната настилка от инертни материали. Срок до 14.05.2018 г. \r\nПът III-1024: Движението по път ІІІ-1024 Георги Дамяново – Дълги дел от км 0+000 до 22+000 км се осъществява двупосочно в една лента поради почистване на пътната настилка от инертни материали. Срок до 14.05.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът II-37: Движението по път ІІ-37 Панагюрище  – с. Левски се осъществява в една лента от км 85+000 до км 102+000, чрез поетапно затваряне на лява и дясна ленти за движение, поради ремонт на ограничителната система. Срок до 14.05.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът II-63: Движение в една лента по път II-63 Трън – Стрезимировци от км 54+000 до км 65+000 в участъка след отклонението за с.Туроковци до Стрезимировци поради ремонтни дейности на асфалтовата настилка. Водачите на МПС да се движат със съобразена скорост в свободната лента. Участъка е сигнализиран с пътни знаци. Срок до 15.05.2018 г.\r\nПът II-63: Движението по път II-63 Брезник – Трън – Стрезимировци от км 47+400 до км 47+800 в чертите на гр. Трън се осъществява в една лента поради полагане на маркировка (пешеходни пътеки). Водачите на МПС да се движат с повишено внимание и съобразена скорост в свободната лента, съобразно създадената организация на движение. Срок 14.05.2018 г.   \r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок до 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.;\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-1304: Движението по път III-1304 Бяла Слатина- Глава в района на Бреница и граница с ОПУ Враца от км 8+000 до км 16+000 се осъществява с повишено внимание поради частични ремонтни дейности на асфалтовата настилка. Срок до 15.05.2018 г.\r\nПът ІІІ-1306: Движението по път III-1306 Глава Лепица  в района от разклон Долни Луковит    до Сухаче  от км 0+000 до км 30+000 се осъществява с повишено внимание поради частични ремонтни дейности на асфалтовата настилка. Срок до 14.05.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности: няма.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 18.05.2018 г.\r\nПът II-18: Движението по път II-18 /Софийски околовръстен път/ в участъка Казичене – АМ \"Тракия\" от км 34+513.34 до км 35+577 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок 21.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 25.05.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 18.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движение в една лента по път II-66 в района на разклон гр.Чирпан от км 92+400 до км 94+300 поради частични ремонтни дейности на асфалтова настилка .Движението в района се регулира от сигналисти. Срок до 21.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202: Движение с повишено внимание по път III-202 „Опака – Попово” от км 52+553 до км 66+144 поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102  Мировец – Буховци – Острец – Надарево – Дългач – Певец  от км.4+410 до км.28+825”  поради  превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7007: Движението по път III-7007 Зимница – Лозенец от км 0+000 до км 13+300 се осъществява двупосочно в свободната лента поради частични ремонтни дейности на асфалтовата настилка. Участъкът е сигнализиран пътни знаци. Срок до 18.05.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.14", "title": "Актуална пътна обстановка"}
{"url": "http://www.focus-news.net/news/2018/05/14/2521277/predstoyashti-mezhdunarodni-sabitiya-za-14-may-agentsiya-fokus.html", "text": "Каталунският регионален парламент продължава дебата дали да избере Куим Тора за регионален президент. \r\n*** Ще се проведе нов кръг сирийски мирни преговори с посредничеството на Иран, Русия и Турция.\r\n*** Ще се проведе среща на високо равнище на Евразийския икономически съюз между Русия, Беларус, Армения, Киргизстан и Казахстан.\r\n*** Ще се проведат преговори относно бюджета на ЕС между министър-председателите на Унгария и Полша Виктор Орбан и Матеус Моравецки.\r\n*** Председателят на турската \"Партия на доброто\" Мерал Аксенер ще започне своята предизборна кампания за президенските избори в Турция.\r\n*** Германският канцлер Ангела Меркел ще проведе реч по отбранителната политика.\r\n*** Френският външен министър Жан-ив льо Дриан ще се срещне със своя британски колега Борис Джонсън като двамата ще обсъдят бъдещето на иранското ядрено споразумение.\r\n*** 70 години от създаването на Израел. САЩ ще преместят посолството си в страната от Тел Авив в Йерусалим.\r\n***", "date": "2018.05.14", "title": "Предстоящи международни събития за 14 май (Агенция \"Фокус\")"}
{"url": "http://www.focus-news.net/news/2018/05/14/2521276/predstoyashti-sabitiya-v-stranata-za-14-may-agentsiya-fokus.html", "text": "*** \r\nВ 8.45 часа в зала „3” на НДК ще започне среща между председателите на комисиите по енергетика на парламентите на страните от Европейския съюз. Форумът е в рамките на Парламентарното измерение на Българското председателство на Съвета на ЕС. Председателят на Народното събрание Цвета Караянчева ще приветства участниците в срещата С встъпителни думи към участниците в срещата ще се обърне председателят на Комисията по енергетика Делян Добрев. \r\n*** \r\nОт 10.00 часа в зала „Пресцентър“ на Министерството на регионалното развитие и благоустройството в присъствието на министър Николай Нанков заместник-министър Деница Николова и кметът на Столична община Йорданка Фандъкова ще подпишат договора за възстановяване на представителната част на Западния парк.\r\n*** \r\nОт 14.00 часа в НДК по време на Конференцията в областта на електронното правосъдие ще бъдат представени платформите за обмен на електронни доказателства и документи между съдебните органи на страните от ЕС. Конференцията ще бъде открита от министъра на правосъдието Цецка Цачева.\r\n*** \r\nОт 7.45 часа до 9.15 часа в двора на 51 СОУ \"Елисавета Багряна\" (ул. „Софийски герой“ 28) Safety Driving Academy ще направи демонстрация, с която да покаже на абитуриентите, че използването на прозорците и шибидаците на автомобилите не по предназначението им могат да доведат до фатални последици.\r\n*** \r\nОт 9.00 часа 4 състав на Специализираният наказателен съд ще гледа делото срещу Евгени К., обвинен в организиране и ръководене на организирана престъпна група. \r\n*** \r\nОт 9.00 часа 4 състав на Специализираният наказателен съд ще гледа делото срещу Латин М., Владислав А., Николай Хр., Костадин Х., обвинени в организиране и ръководене на организирана престъпна група. \r\n*** \r\nОт 9.00 часа в Големия салон на БАН ще бъде открита научната конференция „Четения по тракология“ на тема „Древна Тракия и траките: пространства и комуникации“, посветена на 85-годишнината от рождението на проф. дин Александър Фол. \r\n*** \r\nОт 9.30 часа във II състав на Софийския градски съд ще се гледа делото срещу прокурор Димитър Захариев, обвинен по чл. 143, ал. 1, чл. 338, ал. 1 от НК. \r\n*** \r\nОт 9.30 часа 13 състав на Специализираният наказателен съд ще гледа делото срещу Пламен И., Явор Ал., Детелин И. и др., обвинени в организиране и ръководене на организирана престъпна група. \r\n*** \r\nОт 10.00 часа в хотел „Рамада Принцес” ще се проведе Шеста Национална педагогическа конференция „Състояние на ромската образователна интеграция: от иновативния модел в час до иновативното училище !” Участие в конференцията са потвърдили Н. Пр. Денис Кнобел – посланик на Конфедерация Швейцария, Денис Кроули, оачалник на отдел ГД „Образование” към Европейска комисия; заместник-министърът на образованието Деница Сачева, заместник – министърът на труда и социалната политика Зорница Русинова, омбудсман на Република България - Мая Манолова, Йорданка Фандъкова – кмет на Столична община, кметове на общини, учители и училищни директори, представители на водещи ромски и про-ромски НПО.\r\n*** \r\nОт 10.00 часа 14 състав на Специализираният наказателен съд ще гледа делото срещу Мартин А., Валентин Я., Валери Ал., и др., обвинени в организиране и ръководене на организирана престъпна група – чл. 321, чл. 321А НК.\r\n*** \r\nОт 10.00 часа 12 състав на Специализираният наказателен съд ще гледа делото срещу Роза П., Валери М., Ивайло Г., Кирил Ст. и др., обвинени в организиране и ръководене на организирана престъпна група. \r\n*** \r\nОт 10.00 часа 18 състав на Специализираният наказателен съд ще гледа делото срещу Любомир Сл., Веселин Кр., Мартин Д. и др., обвинени в организиране и ръководене на организирана престъпна група. \r\n*** \r\nОт 10.00 часа в Южен парк III част (вход от бул. Витоша) ще бъде официално открита мултифункционална площадка за спорт, част от кампанията „Credissimo и шампионите на България - Заедно сме първи!“, свързани с инициативите, определящи София като „Европейска столица на спорта“ за 2018 г. Откриването ще бъде под патронажа на кмета на София Йорданка Фандъкова. \r\n*** \r\nОт 11.00 часа в Гранд Хотел София ще бъде даден фициалният старт на програмата „Grow with Google“. За откриването на събитието е поканен министър-председателят на Република България Бойко Борисов, а в него участие ще вземат и заместник-министърът на икономиката Александър Манолев и Анетe Крьобер-Риел, старши директор Публични политики и връзки с правителствата в „Google“.  \r\n*** \r\nОт 11.00 часа в сградата на Института за български език „Професор Любомир Андрейчин“ ще се проведе Ден на отворените врати.\r\n***\r\nОт 11.00 часа в Националния пресклуб на БТА Комитетът по междунационалните отношения и дружествени връзки с чуждестранни държави към Министерския съвет на Република Узбекистан, Дружество за приятелство между България и Узбекистан и Българо-Узбекистански бизнес съвет при БТТП ще представят възможностите за взаимни инвестиции и културен обмен между страните. Участниците ще разкажат за срещите си в Министерствата на външните работи, икономиката и туризма и в Народното събрание на Република България и за двете изложби и майсторски клас, проведени по време на посещението.\r\n*** \r\nОт 11.15 часа в заседателната зала на институцията на обществения застъпник (ул. „Георг Вашингтон“ № 22) омбудсманът Мая Манолова ще даде пресконференция по повод изплащане на забавени трудови възнаграждения на работници след среща с подуправителя на Националния осигурителен институт Весела Караиванова – Начева, директорът на Фонда „Гарантирани вземания на работниците и служителите“ при несъстоятелност на работодателя Ваня Борисова и изпълнителния директор на Изпълнителна агенция „Главна инспекция по труда“ инж. Румяна Михайлова. \r\n***\r\nОт 12.00 часа в Националния пресклуб на БТА Националната Био Асоциация (НБА) ще представи информация по какъв начин и ред се установява национален и европейски бюджетен ресурс, иззет от европейския данъкоплатец. \r\n*** \r\nОт 13.00 часа в Софийския университет ще се проведе Национален форум „Енергийното образование в България“. В официалното откриване на форума ще се включат ректорът на Софийския университет проф. дфн Анастас Герджиков, председателят на Германо-българската индустриална и търговска камара и изпълнителен директор на „Аурубис“ Тим Курт, председателят на Съвета на ректорите на висшите училища в България и ректор на Минно-геоложкия университет проф. д-р Любен Тотев, кметът на Община Панагюрище инж. Никола Белишки, изпълнителният директор на Индустриален клъстер \"Средногорие\" инж. Николай Минков, деканът на Стопанския факултет на Софийския университет доц. д-р Теодор Седларски.\r\n*** \r\nОт 13.30 часа 18 състав на Специализираният наказателен съд ще гледа делото срещу Атанас М., Ивайло Г., Николай З. и др., обвинени в организиране и ръководене на организирана престъпна група. \r\n*** \r\nОт 13.30 часа 18 състав на Специализираният наказателен съд ще гледа делото срещу Атанас М., Ивайло Г., Николай З. и др., обвинени в организиране и ръководене на организирана престъпна група. \r\n*** \r\nОт 13.30 часа в „Българско школо“ на адрес: квартал „Младост“ 2, ул. „Генерал-майор Васил Делов“ 10, експерти на „Овергаз“ ще отличат най-сполучливите снимки и картички на природата, чиито автори са ученици от „Българско школо“.\r\n*** \r\nОт 14.00 часа 6 състав на Специализираният наказателен съд ще гледа делото срещу Майдън С., обвинен в престъпление по служба. \r\n*** \r\nОт 14.00 часа в Дома на Европа ще се проведе регионален семинар на тема „Европейската перспектива на Западните Балкани: приносът на София”. Събитието ще бъде открито от Йорданка Фандъкова, кмет на Столичната община и Огнян Златев, ръководител на Представителството на ЕК в България.\r\n*** \r\nОт 15.30 часа в зала 5 на Столична община Италианската търговска камара в България ще представи презентация на доклада на Symbola „Италия в 10 селфита“.\r\n*** \r\nОт 15.30 часа в зала New York в Capital Fort ще бъде представено най-новото аналитично приложение Danny Analytics на Sqilline, което дава възможност на лекари, фармацевтични компании и държавни институции да оценяват клиничните ползи от лекарствените терапии и подпомага изследователската им дейност. \r\n*** \r\nОт 16.00 часа в Районния съвет на БСП – Изгрев на ул. „Пиер Дегейтър“ 1 в ж.к. „Изток“, общинският съветник от БСП в Столичния общински съвет Альоша Даков ще проведе приемна за граждани.\r\n*** \r\nОт 18.30 часа в Културно-информационния център на Македония ще се състои премиерата на романа „Гаргара“. \r\n*** \r\nОт 18.30 часа в Галерия „София Прес“ ще се състои изложба „Лаптев. Живописни творби“ в памет и по случай 60-годишния юбилей на художника Румен Лаптев. \r\n*** \r\nОт 12.00 часа, зала № 101 на община Благоевград, ще бъде дадена пресконференция за Първа копка на обект благоустрояване на ул. „Марица” в участъка от бул. „Св. Димитър Солунски” до ул. „Иван Михайлов”. От 13.00 часа ще бъде дадена \"Първа копка\", ул. „Марица“ 2 (до Езиковата гимназия).\r\n*** \r\nОт 9.00 часа пред Бургаския районен съд близки на убитата в асансьор в жк. „Меден Рудник“ Никол Йончева организират мълчалив протест. \r\n*** \r\nОт 9.00 часа в Регионална библиотека „Пейо Яворов“ ще се проведе Ден на отворените врати. \r\n*** \r\nОт 11.00 часа в залата на ПП ГЕРБ в Бургас ще се състои пресконференция на народните представители.\r\n*** \r\nОт 13.00 часа в централата на ГЕРБ на ул. „Конт Андрованти\" 5 народният представител от ГЕРБ - Бургас Галя Василева ще има открита приемна за граждани.\r\n*** \r\nОт 11.00 часа във Фестивалния и конгресен център вицепремиерът и министрите на околната среда и водите Нено Димов и на туризма Николина Ангелкова ще проведат среща с кметове на морски общини, концесионери на плажове, представители на фирми и организации за оползотворяване на отпадъците и контролни органи във връзка с подготовката на туристическия сезон. В 13.00 часа ще започне пресконференция за резултатите от разговорите, а след нея вицепремиерът Симеонов и министрите Ангелкова и Димов ще присъстват на откриването на кампанията на Фестивален и конгресен център - Варна и НДК - София „re: ФКЦ – Рециклирай! Културно е”. В рамките на кампанията в централното фоайе на ФКЦ ще бъдат представени три инсталации, изработени от пластмасови отпадъци, произведени на територията на комплекса.\r\n*** \r\nОт 10.00 часа в клуба на ПП ГЕРБ на ул. „Г. Бенковски” народният представител от ПП ГЕРБ – Варна Нели Петрова ще има приемен ден за граждани.\r\n*** \r\nОт 14.30 часа в централата на БСП във Варна (ул. „Македония” 33) проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще даде приемна за граждани.\r\n***\r\nОт 10.00 часа в сградата на Община Велико Търново председателят на ПГ на ГЕРБ Цветан Цветанов ще проведе приемен ден за граждани. \r\n*** \r\nОт 11.00 часа във фоайето на РБ „П. Р. Славейков“ ще се проведе Откриване на националната библиотечна седмица с детска литературна програма, в партньорство с ОУ „Христо Ботев“ и детски градини. Съорганизатор: Студентски експериментален театър „Алт“. \r\n***\r\nОт 17.00 часа в пресклуба на БТА във Велико Търново депутатите от БСП проф. д-р Георги Михайлов, зам.-председател на парламентарната комисия по здравеопазване и Весела Лечева, ще представят на пресконференция проблеми на българското здравеопазване и техните законодателни решения.\r\n*** \r\nОт 17.30 часа в Голямата конферентна зала на \"Дом на науката и техниката\" Областна администрация - Враца, Община Враца и СНЦ \"Дом на науката и техниката\" - Враца организират тържествено честване на 140 години Административен център - Враца.\r\n*** \r\nОт 10.00 часа в Зала 1 на Общината ще се проведе Патронен празник на ПГЛПИ „Атанас Буров“ и изпращане на абитуриентите от випуск 2018 година. \r\n*** \r\nОт 9.30 часа и от 12.30 часа в Държавен куклен театър „Дора Габе“ ще се състои Куклен спектакъл „Пинокио“. \r\n*** \r\nОт 12.00 часа в Огледална зала „Нели Божкова“ ЧПГТП „Райко Цончев“ ще изпрати абитуриенти от випуск 2018. \r\n*** \r\nОт 14.00 часа на детската площадка пред Ритуална зала ще се проведе Национална библиотечна седмица „Да четем заедно“ по проект „Библиотеката и училището“.\r\n*** \r\nОт 17.00 часа в Регионална библиотека „Дора Габе“ ще бъде открита изложба на детски рисунки „Вълшебството на детството“ по повод 125 години предучилищно образование в Добрич. \r\n*** \r\nОт 17.00 часа в Концертна зала „Добрич“ ПМГ „Иван Вазов“ ще изпрати абитуриенти 2018. \r\n*** \r\nОт 10.00 часа до 12.00 часа в офиса на ГЕРБ в Казанлък (ул. „Климент Охридски” №1) народният представител Борис Кърчев ще проведе приемна за граждани. \r\n*** \r\nОт 11.00 часа в Заседателната зала на Община Мездра ще се проведе заключителна пресконференция по проекта „Прилагане на мерки за енергийно обновление на сградата на общинската администрация в град Мездра“.\r\n***\r\nВ 10.30 часа министърът на образованието и науката Красимир Вълчев ще посети училище „Васил Левски“ - Вършец. \r\n***\r\nОт 16.30 часа в Младежки дом - Монтана министърът на образованието и науката Красимир Вълчев ще даде брифинг след среща с директори на училища и кметове на общини в областта. \r\n*** \r\nОт 11.30 часа в заседателна зала „Струма“ на Областна администрация – Перник ще се проведе среща с министъра на вътрешните работи Валентин Радев и главния секретар на МВР Младен Маринов. Темата ще бъде сигурността на гражданите и проблемите и мерките, които се предприемат от страна на МВР в шестте общини от областта.\r\n*** \r\nВ 13.00 часа в заседателната зала на Община Перник ще бъде презентирана новата система за видеонаблюдение. На събитието ще присъства кметът Вяра Церовска, министърът на вътрешните работи Валентин Радев, както и представители на фирмите, подкрепили проекта.\r\n*** \r\nОт 14.30 часа ще започне заседанието на Областния обществен съвет за противодействие на корупцията и организираната престъпност. Под председателството на областния управител, министър Валентин Радев ще открие форума, на който Пламен Димитров – председател на Комисията за противодействие на корупцията и за отнемане на незаконно придобито имущество (КПКОНПИ) и Младен Маринов - главен секретар на МВР, ще бъдат лектори по темата за новите условия и разпоредби на Закона за предотвратяване и установяване на конфликт на интереси. \r\n*** \r\nОт 9.30 часа в зала 2 на Районен съд - Асеновград ще се гледа делото срещу Атанас С. А., обвинен в присвояване на чужди пари, връчени му в качеството му на частен съдебен изпълнител, за да ги пази. \r\n*** \r\nОт 9.45 часа в зала 1 на Апелативен съд - Пловдив ще се гледа делото по жалба на подсъдимия Ангел С., признат за виновен в това, че в катастрофа и по непредпазливост е причинил смъртта на Ю.Ю., като деянието е извършено в пияно състояние с концентрация на алкохол в кръвта. Той е осъден на 8 години лишаване от свобода при първоначален общ режим.\r\n*** \r\nОт 10.00 часа в 18 наказателен състав на Районен съд - Пловдив ще се гледа делото срещу Георги С., Николай С. и Румен Ш., обвинени в подготовка за палеж на сграда на „ЕВН Електроразпределение“ ЕАД на стойност 325 611,60 лв.\r\n***\r\nВ 10.00 часа в зала 10 на Окръжния съд ще се проведе заседание по делото срещу главния архитект на Асеновград Константин Атанасов, обвинен че през ноември 2016 година е поискал подкуп. \r\n***\r\nВ 10.00 часа в зала 12 на Районния съд ще се проведе първо заседание по делото срещу трима мъже, обвинени в приготовление към запалване на сградата на „ЕВН  Електроразпределение“ ЕАД, намираща се на бул. “Шести септември“.\r\n***\r\nВ 10.30 часа в зала 5 на Окръжния съд ще се проведе заседание по делото срещу Тодор Н., обвинен, че при управление на автомобил на кръстовището на ул. „Авксентий Велешки“ и ул. „В. Търново“ по непредпазливост е причинил смъртта на велосипедист.\r\n***\r\nВ 14.00 часа в зала 10 ще се проведе заседание по делото срещу Асен А. и Васко А., обвинени в притежание на високорисково наркотично вещество в големи размери, с цел разпространение.\r\n***\r\nОт 18.00 часа в читалище „Пробуда“ в гр. Лозница заместник-председателят на ГЕРБ и председател на ПГ на партията Цветан Цветанов ще се срещне с жителите града на предизборно събрание.\r\n*** \r\nОт 11.00 часа в двора на СУ „Христо Ботев“, на адрес: ул. „Александровска“ №3, ще се състои първа копка за обект „Ремонт на СУ „Христо Ботев“, в т. ч. изграждане на спортни площадки и озеленяване в прилежащите дворни пространства“.\r\n*** \r\nОт 16.00 часа във фоайето на Община Русе ще бъде открита изложба на тема „Цветовете на етноприятелството“.\r\n*** \r\nОт 11.00 часа в Детския отдел на Градската библиотека ще се проведе Литературно пътешествие в света на бележитите детски писатели – с учениците от II „в” клас на СУ „Николай Катранов”. \r\n*** \r\nОт 9.30 часа до 16.30 часа в офиса на ГЕРБ - Сливен (ул. \"Цар Освободител\" №17) общинските съветници Христо Котов и Керанка Стамова ще проведат приемна за граждани. \r\n*** \r\nОт 9.00 часа до 11.00 часа в приемен офис на ГЕРБ - Стара Загора (ул. „Кольо Ганчев“ 62, ет.3) народният представител Радостин Танев ще проведе приемна за граждани.  \r\n*** \r\nОт 14.15 часа в Тракийски Университет Стара Загора ще бъдат представени механизми за прилагане на зелените обществени поръчки у нас.\r\n***\r\nОт 18.30 часа на площад “Освобождение” ще бъде официално открит Международният фестивал на любителските комедийни театри, пантомима и сатира “Велко Кънев” – Тополовград 2018. \r\n***\r\nОт 11.30 часа ще се състои откриване на 241-я Традиционен пролетен панаир – Търговище.\r\n***\r\nОт 11.00 часа в къща музей „Добри Войников“ ще се състои представянето на номинираните пиеси в направление Авторски прочит на фестивала Друмеви театрални празници. \r\n***\r\nОт 15.00 часа Комисията за изработване на Областната здравна карта с председател областния управител проф. Стефан Желев ще заседава в зала 2 на Областна администрация - Шумен. \r\n***\r\nВ 15.30 часа в центъра на село Малиново заместник-председателят на ГЕРБ и председател на ПГ на партията Цветан Цветанов ще се срещне с жителите на село Миланово (община Велики Преслав, област Шумен) на предизборно общоселско събрание.", "date": "2018.05.14", "title": "Предстоящи събития в страната за 14 май (Агенция „Фокус“)"}
{"url": "http://www.focus-news.net/news/2018/05/14/2521269/ria-novosti-berlin-e-gotov-da-posrednichi-mezhdu-rusiya-i-ukrayna-za-severen-potok-2.html", "text": "Берлин е готов да посредничи между Русия и Украйна за „Северен поток-2“, заявява управляващия директор на Източния комитет на германската икономика Михаел Хармс пред агенция DPA, цитиран от РИА Новости.\r\nПо думите на Хармс главният въпрос остава транзита на газ през Украйна след реализацията на проекта. Киев не би трябвало да се притеснява от пълно спиране на транзита, защото „Северен поток-2“ след пускането си в експлоатация  съвсем не веднага няма да достигне до пълна мощност.\r\n„Правителството на ФРГ може да бъде посредник, защото Германия и немската икономика играят важна роля в проекта“, предлага той. Юлиян Марков", "date": "2018.05.14", "title": "РИА Новости: Берлин е готов да посредничи между Русия и Украйна за „Северен поток-2"}
{"url": "http://www.focus-news.net/news/2018/05/14/2521263/tass-premestvaneto-na-amerikanskoto-posolstvo-v-erusalim-shte-vdahne-zhivot-na-religiozniya-konflikt-v-rayona.html", "text": "Преместването на американското посолство в Ерусалим ще „вдъхне живот“ на религиозния конфликт в района,  заявява Хусам Зомлот, представител на Организацията за освобождение на Палестина (ООП) във Вашингтон в писмено изявление, цитирано от TACC.\r\n„За съжаление  администрацията на САЩ избра страната на Израел, който заявява претенциите си за получаване на изключителни права върху град, който в продължение на векове е бил свещен за всички религии.  Сегашното преместване на посолството на САЩ  ще вдъхне живот в религиозния конфликт вместо достоен мир“, пише в изявлението.\r\nПо негово мнение Вашингтон „действал неконструктивно и е снел от себе си ролята на миротворец“. Юлиян Марков", "date": "2018.05.14", "title": "ТАСС: Преместването на американското посолство в Ерусалим ще „вдъхне живот“ на религиозния конфликт в района"}
{"url": "http://www.focus-news.net/news/2018/05/14/2521280/vitsepremierat-valeri-simeonov-i-ministrite-nikolina-angelkova-i-neno-dimov-shte-uchastvat-v-obsazhdane-na-podgotovkata-na-turisticheskiya-sezon-vav-varna.html", "text": "Вицепремиерът Валери Симеонов и министрите на околната среда и водите Нено Димов и на туризма Николина Ангелкова ще посетят Варна във връзка с подготовката за туристическия сезон и опазването на чистотата на плажовете. Това съобщиха от правителствена информационна служба.\r\nОт 11.00 ч. във Фестивалния и конгресен център във Варна вицепремиерът и министрите ще участват в среща с кметове на морски общини, концесионери на плажове, представители на фирми и организации за оползотворяване на отпадъците и контролни органи. Поканен е и областният управител Стоян Пасев. На срещата ще бъдат дискутирани подготовката за летния сезон, засилването на контрола и мерки за ограничаване на замърсяването и оползотворяване на отпадъците от пластмаса по плажовете. Целта е държавата и бизнесът заедно да работят за ограничаване на замърсяванията.\r\nЗа 13.00 ч. са предвидени изявления за резултатите от разговорите.\r\nСлед пресконференцията вицепремиерът Симеонов и министрите Ангелкова и Димов ще присъстват на откриването на кампанията на Фестивален и конгресен център - Варна и НДК - София „re: ФКЦ – Рециклирай! Културно е”. В рамките на кампанията в централното фоайе на ФКЦ ще бъдат представени три инсталации, изработени от пластмасови отпадъци, произведени на територията на комплекса.\r\nНа 15 май министрите Димов и Ангелкова ще посетят пречиствателни станции и други обекти в Слънчев бряг, Несебър и Бургас. Обиколката ще започне от 10.00 ч. от почивната станция на Министерския съвет в Слънчев бряг.", "date": "2018.05.14", "title": "Вицепремиерът Валери Симеонов и министрите Николина Ангелкова и Нено Димов ще участват в обсъждане на подготовката на туристическия сезон във Варна"}
{"url": "http://www.focus-news.net/news/2018/05/14/2521282/vitsepremierat-ekaterina-zaharieva-shte-predsedatelstva-zasedaniyata-na-savet-obshti-vaprosi-i-savet-obshti-vaprosi.html", "text": "Заместник министър-председателят и министър на външните работи Екатерина Захариева ще председателства предстоящите заседания на Съвет „Общи въпроси“ и Съвет „Общи въпроси“ (член 50). Заседанията на двата формата ще се проведат в Брюксел, съобщават от пресцентъра на МВнР. \r\nДенят ще започне със Съвет „Общи въпроси“, на който Европейската комисия ще представи официално предложението си за следващата Многогодишна финансова рамка, което бе публикувано на 2 май. Министрите ще имат възможност за първи обмен на мнения. Политическата дискусия ще постави началото на преговорния процес по финансовата рамка на ЕС за периода 2021–2027 г. \r\nСъвет „Общи въпроси“ ще започне подготовката за редовното заседание на Европейския съвет на 28-29 юни. Министрите ще обсъдят проекта на дневен ред, който ще бъде представен на вниманието на лидерите. Съветът ще продължи с въпроса за върховенството на закона и Полша. Комисията ще информира министрите за продължаващия диалог с полските власти. Работният обяд на министрите ще бъде на тема „Ключови предизвикателства от национална гледна точка в контекста на изборите за Европейски парламент през 2019 г.”. \r\nСледобед Съвет „Общи въпроси“ ще продължи във формат 27. Главният преговарящ на ЕС Мишел Барние ще информира Съвета за актуалното състояние на преговорите с Обединеното кралство. Министрите ще започнат подготовката за юнското заседание на Европейския съвет (член 50), като ще разгледат проекта за дневен ред. \r\nПреди началото на заседанията в Брюксел министър Захариева ще направи изявление за медиите около 08.25 ч местно време (09.25 ч българско време). \r\nПресконференцията на вицепремиера след приключването на СОВ ще започне около 13.15 ч* местно време (14.15 ч българско време), а след края на СОВ по чл.50 – около 17 часа* местно време (18 часа българско време).", "date": "2018.05.14", "title": "Вицепремиерът Екатерина Захариева ще председателства заседанията на Съвет „Общи въпроси“ и Съвет „Общи въпроси“"}
{"url": "http://www.focus-news.net/news/2018/05/14/2521279/nimh-dnes-shte-ima-kratkotrayni-valezhi-na-mesta-intenzivni-i-pridruzheni-s-gramotevitsi-vazmozhni-sa-i-gradushki.html", "text": "Днес въздушната маса ще е неустойчива. Ще се развива купесто-дъждовна облачност, ще има краткотрайни валежи, на места интензивни и придружени с гръмотевици. В Северна България ще има условия за градушки. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН). В крайните източни райони ще има повече слънчеви часове и ще се задържи почти без валеж. Ще духа слаб до умерен южен, в Дунавската равнина – североизточен вятър. Максималните температури ще са между 21° и 26°. Атмосферното налягане ще се задържи около средното за месеца.    \r\nНад Черноморието ще бъде предимно слънчево с временни увеличения на облачността в следобедните часове. Валежи са малко вероятни. Ще духа слаб до умерен вятър от юг-югоизток. Максималните температури на въздуха ще са 19 - 22°. Температурата на морската вода е 17-18°. Вълнението на морето ще е 2 - 3 бала.  \r\nВ планините ще се развива купесто-дъждовна облачност и на много места ще превали и прегърми. Ще духа до умерен югозападен вятър. Максималната температура на височина 1200 метра ще е около 15°, на 2000 метра – около 9°.", "date": "2018.05.14", "title": "НИМХ: Днес ще има краткотрайни валежи, на места интензивни и придружени с гръмотевици, възможни са и градушки"}
{"url": "http://www.focus-news.net/news/2018/05/14/2521278/burgas-dvizhenieto-po-pat-ii-79-sredets-elhovo-sled-razklona-za-s-slivovo-e-vazstanoveno.html", "text": "Движението по път II-79 Средец - Елхово, след разклона за с. Сливово, е възстановено. Това съобщиха от пресцентъра на Агенция \"Пътна инфраструктура\" (АПИ).", "date": "2018.05.14", "title": "Бургас: Движението по път II-79 Средец - Елхово, след разклона за с. Сливово, е възстановено"}
{"url": "http://www.focus-news.net/news/2018/05/14/2521284/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.05.14", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/05/14/2521283/v-mrrb-shte-bade-podpisan-dogovorat-za-vazstanovyavane-na-predstavitelnata-chast-na-stolichniya-zapaden-park.html", "text": "В присъствието на министъра на регионалното развитие и благоустройството Николай Нанков заместник-министърът и ръководител на Управляващия орган на ОПРР Деница Николова и кметът на Столична община Йорданка Фандъкова ще подпишат договора за възстановяване на представителната част на Западния парк. Това съобщиха от пресцентъра на Министерство на регионалното развитие и благоустройството. Церемонията ще се състои от 10.00 часа днес в зала „Пресцентър“ на министерството.\r\nПроектът „Възстановяване на Западен парк – Представителна част, гр. София“ се финансира от Оперативна програма „Региони в растеж“ 2014-2020 г. и включва обновяване на настилки, парково обзавеждане, изграждане на детски площадки и др.", "date": "2018.05.14", "title": "В МРРБ ще бъде подписан договорът за възстановяване на представителната част на столичния Западен парк"}
{"url": "http://www.focus-news.net/news/2018/05/14/2521285/tass-broya-na-zaginalite-pri-atentatite-v-surabaya-indoneziya-v-nedelya-dostigna-17-choveka.html", "text": "Броя на загиналите при атентатите в Сурабая, Индонезия в неделя достигна 17 човека, предава TACC.\r\nРанени са 45 човека. Това съобщава говорителят на полицията в града, като уточнява, че най-голям е броя на загиналите в църквата , където са се взривили жената и двете и дъщери. Юлиян Марков", "date": "2018.05.14", "title": "ТАСС: Броя на загиналите при атентатите в Сурабая, Индонезия в неделя достигна 17 човека"}
{"url": "http://www.focus-news.net/news/2018/05/14/2521268/afp-liderat-na-al-kayda-prizovava-za-dzhihad-v-navecherieto-na-premestvaneto-na-amerikanskoto-posolstvo-v-erusalim.html", "text": "Лидерът на „Ал Кайда“ Айман ал Зауахири призовава за джихад в навечерието на преместването на американското посолство в Ерусалим, предава AFP.\r\nЗауахири е казал в неделя, че американското решение да премести посолството си в Израел от Тел Авив в Ерусалим е доказателство, че преговорите и успокоението не са помогнали на палестинците и той призова мюсюлманите на Джихад срещу САЩ.\r\nВ петминутно видео, озаглавено  „Тел Авив е също мюсюлманска земя“ египетския лекар и лидер на „Ал Кайда“ нарече палестинските власти „продажници на Палестина“, като призова последователите си да вземат оръжията в ръце.\r\nАмериканският президент „беше пределно ясен и показа истинското лице на съвременния кръстоносен поход, срещу който помага само съпротивата чрез Джихад“, продължава той. Юлиян Марков", "date": "2018.05.14", "title": "AFP: Лидерът на „Ал Кайда“ призовава за Джихад в навечерието на преместването на американското посолство в Ерусалим"}
{"url": "http://www.focus-news.net/news/2018/05/14/2521286/ministar-valentin-radev-shte-bade-na-rabotno-poseshtenie-v-pernik.html", "text": "Министър Валентин Радев ще бъде на работно посещение в Перник днес. Това съобщиха от пресцентъра на МВР. Програмата на вътрешния министър включва работна среща с кметове и кметските наместници от областта, която ще се проведе в 11.30 в сградата на Областната администрация. Целта на срещата е обсъждане на конкретни въпроси и координиране на взаимодействието между местната власт и полицейските структури за гарантиране на обществения ред и сигурността на хората. След това министър Радев ще се запознае с възможностите на центъра за видеонаблюдение на общината. Предвидена и среща със състава на ОДМВР – Перник, като след нея около 14.30 часа ще бъде даден кратък брифинг. Министър Валентин Радев ще вземе участие и в Заседание на Областния обществен съвет за противодействие на корупцията и организираната престъпност.", "date": "2018.05.14", "title": "Министър Валентин Радев ще бъде на работно посещение в Перник"}
{"url": "http://www.focus-news.net/news/2018/05/14/2521287/predsedatelyat-na-pg-na-gerb-tsvetan-tsvetanov-shte-provede-priemen-den-vav-veliko-tarnovo.html", "text": "Председателят на ПГ на ГЕРБ и зам.-председател на партията Цветан Цветанов организира приемен ден за жителите на Велико Търново и региона. Това съобщиха от пресцентъра на ПП ГЕРБ. Приемната ще се състои от 10.00 часа в сградата на Общината във Велико Търново. Срещите ще се провеждат в зала 302, а предварителни записвания могат да се правят на телефон: 0882 336 314.\r\nПри посещението си във Велико Търново Цветан Цветанов ще се срещне и с представители на двете младежки групи, които ще участват в Националния поход „По стъпките на Ботевата чета“. За четвърта поредна година председателят на най-голямата парламентарна група подкрепя финансово участието в похода на ученици от всички великотърновски училища.", "date": "2018.05.14", "title": "Председателят на ПГ на ГЕРБ Цветан Цветанов ще проведе приемен ден във Велико Търново"}
{"url": "http://www.focus-news.net/news/2018/05/14/2521288/denyat-14-may-v-balgarskata-istoriya.html", "text": "През 1863 г. Георги Раковски отпътува от Атина през Цетина и Триест за Белград. Посещенията в Гърция и Черна гора убеждават Раковски, че до общи действия срещу Високата порта не може да се стигне поради прекомерните териториални амбиции на управляващите в тези две страни. През 1913 г. в София излиза брой първи на вестник \"L`echo de bulgarie\". Изданието е близко до Министерството на външните работи и изповеданията и просъществува до 5 юни 1923 г. През 1955 г. по време на Варшавското съвещание България, заедно с Албания, ГДР, Полша, Румъния, СССР, Унгария и Чехословакия, участва в създаването на Военно-политическата организация на Варшавския договор. \r\n2010 г. \r\nМинистерството на културата присъжда почетения знак „Златен век“ на Дончо Цончев.\r\n2000 г.\r\nПроведен е учредителен конгрес на Либерален съюз, в който участват Либералнодемократическата алтернатива, Либералнодемократичната партия на свободата и Свободната радикалдемократическа партия. Новата формация, оглавена от бившия съветник на президента Желю Желев - Румен Данов, предлага програма на правителство, което ще се състави след изборите от 2001 г. и би трябвало да разчита на сътрудничество с ДПС.\r\n1994 г.\r\nОткрита е двудневната Шеста национална конференция на СДС, която решава в ръководството на СДС да не се допускат хора с комунистическо минало (клауза за \"чисто минало\").\r\n1990 г.\r\nПодписано е предизборно политическо споразумение между партиите и сдруженията, обединени в СДС - единна опозиция. Към нея се присъединяват и нови политически формации като Нова социалдемократическа партия, Обединения християндемократически център и др. Съюзът на демократичните сили (СДС) е учреден на 7 декември 1989 г. в София като коалиция от следните политически партии и организации: Независимо дружество за защита правата на човека в България, Национално движение \"Еко-гласност\", Независима федерация на труда \"Подкрепа\", Комитет за защита религиозните права, свободата на съвестта и духовните ценности, Комитет на репресираните след 1945, Федерация на независимите студентски дружества, Движение \"Гражданска инициатива\", Българска работническа социалдемократическа партия (обединена) (от 5 януари 1990 г. - Българска социалдемократическа партия) и БЗНС \"Никола Петков\". Скоро след това за членове на СДС са приети и Радикалдемократическата партия, Зелената партия в България и Демократическата партия. За председател на Координационния съвет е избран Желю Желев, за секретар - Петър Берон, а за говорители - Румен Воденичаров и Георги Спасов. Като политическа формация СДС си поставя задачата да се бори за демокрация в страната, изразяваща се в създаване на ново трудово и социално законодателство, изработване на нова конституция, деполитизация на армията и милицията, пълна автономия на висшите учебни заведения, самоуправление на научноизследователските институти и художествено-творческите обединения, пълна свобода на словото, печата, събранията и сдруженията и пр. Като управляваща сила през 1991-1992 г. СДС се заема с раздържавяването на икономиката на страната и трансформирането и съобразно принципите на пазарното стопанство. При второто си идване на власт СДС се заема с решаването на някои важни външнополитически проблеми като ориентирането на страната към европейските и евроатлантическите структури, с тенденция в недалечно време България да стане член на Европейския съюз и на НАТО.\r\n1980 г.\r\nОткрит е втори конгрес на Съюза на българските композитори.\r\n1975 г.\r\nПодписана е спогодба за икономическо, промишлено и техническо сътрудничество с ФРГ.\r\n1962 г.\r\nЗапочва седемдневното посещение на първия секретар на ЦК на КПСС и председател на Министерския съвет на СССР Никита Хрушчов в България. Тодор Живков иска от него доставка на селскостопанска техника, помощ в проучването на нефта в Северна България и нов кредит, но Хрушчов отклонява тези искания. Никита Хрушчов е роден през 1894 г. Той взима участие в Гражданската война (1918-1920 г.). От 1929 до 1931 г. учи в Московската промишлена академия, след което работи в московския партиен апарат (1931-1935 г.). От 1935 г. до1938 г. заема поста първи секретар на московския градски партиен комитет. По време на войната като партиен комисар воюва на много фронтове и получава званието генерал-лейтенант (1943 г.). От декември 1949 г. Хрушчов е секретар на ЦК на ВКБ (б). Като висш партиен функционер има отношение към организацията и провеждането на масовите репресии срещу партийни, държавни и военни функционери в навечерието на Втората световна война и след нея. След смъртта Й. В. Сталин той заема неговата длъжност. Организира разобличаването му и разкрива ужасите на неговата диктатура пред света в доклад на закрито заседание на ХХ конгрес на КПСС през февруари 1956 г. Хрушчов започва ликвидирането на “култа към личността на Й. В. Сталин”. Опитва се да въведе демократизъм в тоталитарната система и да съчетае демокрацията в обществото с т. нар. демократически централизъм и с монопола на комунистическата партия върху политическата власт и ръководството на обществото и държавата. Като използва възможностите на плановата икономика, Хрушчов се опитва да активизира земеделието в СССР, отпуска огромни средства за разработване и усвояване на нови земеделски земи в Казахстан. Във външната политика проявява инициатива и постига сближаване със САЩ, което води до разбирателство по някои въпроси на световния мир и международната сигурност. След ХХ конгрес на КПСС Хрушчов освобождава всички политически затворници, осъдени по времето на “култа към личността”. Започва да осъществява контрол върху работата на органите за държавна сигурност. Под ръководството на Хрушчов се създават условия за творческа свобода на интелектуалците. Свален от длъжност и пенсиониран по решение на пленум на ЦК на КПСС от 1964 г.\r\n1955 г.\r\nПо време на Варшавското съвещание България, заедно с Албания, ГДР, Полша, Румъния, СССР, Унгария и Чехословакия, участва в създаването на Военно-политическата организация на Варшавския договор. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат. На 28 май 1955 г. българското Народното събрание ратифицира договора, според който държавите се задължават да си оказват взаимни консултации по важни международни въпроси и военна помощ при нападение върху някоя от тях. След предаване на ратификационните грамоти договорът влиза в сила на 5 юни 1955 г. След 1962 г. Албания не участва в работата на органите на договора, шест години по-късно обявява й неговата денонсация. Независимо от високоотговорните декларации в документите на съюза неговите въоръжени сили неведнъж постигат целите си с насилствени методи. През 1956 г. Съветския съюз с въоръжена намеса във вътрешните работи на Унгария ликвидира въоръжения бунт на унгарския народ срещу комунизма. През 1968 г. страните членки на Варшавския договор, без Румъния, изпращат войски в Чехословакия, за да спрат започналия демократичен процес и създаване на условия за демократично развитие на чехословашкото общество. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен.\r\n1934 г.\r\nПремиерът Стоян Костурков подава оставка. Стоян Костурков е роден в Панагюрище през 25 ноември 1866 г. Завършва Петропавловското духовно училище в Лясковския манастир и една година следва право в Женева. След като се завръща се в България работи като учител в Панагюрище, Пазарджик, Хасково, Враца, Варна и София. Той е един от създателите на Радикалдемократическата партия. Костурков е неин секретар от 1906 г. до разтурянето и през 1934 г. Участва в издаването на нейния печатен орган в. \"Радикал\" и в редактирането на сп. \"Обществено развитие\" и сп. \"Демократически преглед\". В правителството на Ал. Малинов (21 юни–28 ноември 1918 г.) и в това на Т. Теодоров (28 ноември1918 – 6 октомври 1919 г.) е министър на просветата. След държавния преврат на 9 юни 1923 г. Костурков застава начело на онова крило на Радикалната партия, което не се съгласява с включването и в Демократическия сговор и по-късно участва в образуването на Народния блок. По време на управлението на блока (1931–1934 г.) той е назначен за министър на железниците. В годините на Втората световна война 1939–1945 г. Костурков се обявява в защита на евреите и на Търновската конституция. През 1945 г. ръководената от него Радикална партия се включва към ОФ, а той е избран за министър на просветата. Костурков издава книгата \"Върху психологията на българина\".\r\n1931 г.\r\nСлед едномесечна правителствена криза е формиран коалиционен кабинет на Демократическия сговор и Националлибералната партия на Боян Смилов и Христо Статев. Министър-председател остава Андрей Ляпчев.\r\n1913 г.\r\nВ София излиза брой първи на вестник \"L`echo de bulgarie\". Изданието е близко до Министерството на външните работи и изповеданията и просъществува до 5 юни 1923 г. Редактори са Г. Филипов, Сп. Мирчев и др. След 1923 г. вестникът продължава под заглавие \"La Bulgarie\" до 1935 г.\r\n1905 г.\r\nПо време на Руско-японската война (1904-1905 г.) е поставено началото на Цушимското морско сражение между руския и японския флот в Корейския пролив до о-в Цушима. Втора руска Тихоокеанска ескадра под командването на вицеадмирал З. П. Рожественски влиза в Корейския пролив с цел пробиване на път към Владивосток. Посреща ги японския флот, командван от адмирал Х. Того. В хода на боя японците проявяват по-бърза реакция и маневреност, в резултат на което за един ден успяват напълно да разбият руския флот, като унищожават много от корабите, други пленяват, а част от тях се предават в неутрални пристанища. Загубата в това сражение определя изхода на Руско-японската война и скоро след това е сключен мирен договор.\r\n1890 г.\r\nОткрита е ЖП линията Ямбол-Бургас (110 км). Учреден е възпоменателен медал по този повод в три варианта: златен, сребърен и бронзов. Златният е даден само на княз Фердинанд и на княгиня Клементина.\r\n1871 г.\r\nЦърковно-народният събор в Цариград приема устава на Екзархията и го представя на Високата порта. Върховната национална организация на Българската православна църква е учредена със султански ферман през февруари 1870 г. и просъществува до 1953 г. Създаването на Българската Екзархия е резултат от дългогодишната борба за извоюване на църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската Екзархия е призната за официален представител на българската нация в Османската империя. В устава й са утвърдени две начала: съборност (участие на духовници и вярващи в църковното управление) и изборност. Свиканият на 12 февруари 1872 г. Временен съвет на Екзархията избира за пръв български екзарх ловчанския митрополит Иларион. Този избор обаче не е одобрен от Високата порта и на 16 февруари на негово място е избран видинският митрополит Антим I.\r\n1863 г.\r\nГеорги Раковски отпътува от Атина през Цетина и Триест за Белград. Посещенията в Гърция и Черна гора убеждават Раковски, че до общи действия срещу Високата порта не може да се стигне поради прекомерните териториални амбиции на управляващите в тези две страни. Георги Раковски e първият идеолог на националното революционно движение. Раковски е съставител на \"План за освобождението на България\" и \"Статут за едно Привременно българско началство в Белград\". В плана застъпва идеята за всеобщо въстание на всички българи, без разлика на тяхното социално положение, а не чрез реформи или с помощта на външни сили. Ръководният принцип на Раковски е \"Наша свобода от нас зависи\". Според плана му в България трябва да бъдат създадени тайни комитети, които да мобилизират населението за масово участие във въстанието. Основната ударна сила в началото се предвижда да бъде един добре въоръжен полк, създаден извън страната, който ще се движи по Балкана към Търново и Черно море. Появата му според Раковски ще разбуни народа. Въстанието трябва да избухне при благоприятна международна обстановка. Върховният организационен център също ще бъде изграден извън България. Основната слабост на плана е убедеността, че народът е подготвен за въстание и че въоръженото му ядро трябва да са емигрантските среди. Поради това той организира и ръководи в Белград Първата българска легия (1862 г .) и работи за създаване на съюз на балканските християнски народи за борба срещу турското робство през 1863 г. Раковски основава сред българските емигранти революционна организация \"Върховно народно българско тайно гражданско началство\" през 1866 г. и разработва \"Привременен закон за народните горски чети за 1867-о лето\". До края на живота си той работи за осъществяване на революционните си планове.На тази дата са родени:\r\n1938 г.\r\nРоден е Борислав Николов Ралчев - български политик. През 1963 г. завършва специалност \"Право\" в Софийски университет \"Св. Климент Охридски\". Специалист е по наказателно право. От 1964 г. до 1965 г. е съдебен изпълнител във Варненския районен съд. От 1965 г. до 2001 г. работи като адвокат във Варна. Председател е на Съвета на Адвокатската колегия във Варна. Член е на Висшия адвокатски съвет. Бил е съдружник във фирмите \"Алфа Тенгри\" ООД, \"Тиферет\" ООД , \"Билдинвест\" ЕООД , \"Нон стоп Гард\" ООД . Член е на Съвета на директорите на \"Финтех-България\" АД. Основател и пръв председател е на Управителния съвет на движение \"Гражданска инициатива\"- Варна. Бил е член на Гражданското обединение на демократичната общност и негов председател във Варна. Независим кандидат е за кмет на Варна на местните избори през 1999 г. Член-учредител е на партията НДСВ от 6 април 2002 г. На учредителното събрание е избран за член на Контролния съвет на НДСВ. Депутат е от Варна в XXXIX НС (Парламентарна група на НДСВ). Член e на Комисията по вътрешна сигурност и обществен ред и на Комисията по правни въпроси. Ръководител на Делегацията в Парламентарната асамблея на Черноморското икономическо сътрудничество. Председател e на Временната комисия по искането на главния прокурор за даване на разрешение за възбуждане на наказателно преследване срещу народния представител Венцислав Върбанов. Депутат e от Варна в XL Народно събрание. Заместник-председател е на ПГ на НДСВ.\r\n1909 г.\r\nРоден е Йосиф Лалев Петров - български поет дисидент. Родом е от с. Чирен, Врачанско. Първите му стихотворения срещу насилието са от 30-те години: \"Април 1925\", \"Тъжовна пролет\", \"Дни\", \"Селска орис\" и др. Член и деец е на БЗНС от 1933 г. Работи като учител в София и Бяла Слатина (1937-1942 г.). Стипендиант е в Германия (1942-1943 г.). Директор е на Занаятчийското училище във Враца (1943-1945 г.). Чиновник е в Министерството на земеделието (1945-1948 г.). След унгарските събития (1956 г.) е въдворен на о-в Персин край Белене (престоява до 1959 г.). Почетен председател е на VII Велико НС (1990 г.). През 1990 г. излиза книгата му \"Вик от каторгата\". Други съчинения: \"Родна земя. Стихове\" (1939 г.), \"Под развети знамена. Стихове\" (1944 г.), \"Селски и войнишки хуморески\" (1945 г.), \"Босилкова китка. Народни мотиви\" (1946 г.), \"Оранжева земя. Стихове\" (1947 г.), \"Чорапът се разплита. Комедия\" (1948 г.). Умира през октомври 2004 г.\r\n1869 г.\r\nРоден е Никола Атанасов Мушмов - български нумизмат и музеен деятел, член на Българския археологически институт, на Историческото дружество в София, член-кореспондент на Френската академия на науките, член е на Френското научно нумизматично дружество, на Английското кралско научно дружество, на Хърватия, Австрийското, Чешкото, Италианското, Румънското и други нумизматични дружества. Роден е в Струга. Следва политически науки в Сорбоната, но поради липса на средства прекъсва и се завръща в България. Секретар-счетоводител (1894-1918 г.) и уредник (1918-1931 г.) на Нумизматичния отдел на Народния археологически музей в София. Успява да откупи редица забележителни монетни съкровища от частни колекции. Работи в областта на античната и средновековната нумизматика. Автор е на 6 монографии и 87 научни статии и съобщения. Някои трудове: “Античните монети на Балканския полуостров и монетите на българските царе” (1912 г.), “Монетите и печатите на българските царе” (1924 г.), “Монетите и монетарниците на Сердика” (1926 г.), “Нумизматичното съкровище на река Девня (Марцианопол)” (на френски език, 1934 г.) и други. Умира на 31 януари 1942 г. в София.\r\n1868 г.\r\nРоден е Владимир Минчов Вазов – български офицер, генерал-лейтенант, брат на Георги и Иван Вазови. Той завършва Военното училище в София и артилерийска школа в Русия. Взема участие в Балканската война 1912-1913 г. като командир на полк и се отличава в боевете при Гечкенли, Бунархисар, Люлебургас, Чаталджа и др. По време на Първата световна война 1914-1918 г. също ръководи крупни войскови части, с които се сражава в Битолско и Дойранско. След войната се демобилизира и участва в обществено-политическия живот на страната. От 1926 до 1931 г. Вазов е столичен кмет. Умира на 20 юни 1945 г.\r\n1867 г.\r\nРоден е Асен Николов Николов – български офицер, генерал-майор. Родом е от Търново. Той завършва Военното училище в София през 1885 г. и Щабофицерски курсове през 1900 г. По време на Сръбско-българската война 1885 г. е офицер в Трети пехотен полк и се сражава при Трън, Сливница и Пирот. През 1911 г. става командир на Деветнайсети пехотен полк. По време на Балканската война 1912-1913 г. се сражава при Петра, Караагач, Люлебургаз и Одрин. На 18 май 1913 г. е произведен в звание полковник. В Междусъюзническата война 1913 г. Николов воюва срещу гърците като командир на Седми пехотен полк. След войната е командир на Деветнайсети Шуменски полк. През Първата световна война командва Първа бригада от Шеста пехотна Бдинска дивизия, с която превзема Зайчар и Сако Бане. Асен Николов се сражава и в Добруджа (1916-1917 г.), а от май 1917 г. до септември 1918 г. е началник на Дванадесета пехотна дивизия, с която воюва на Македонския фронт. В края на войната Николов е началник на Втора пехотна Тракийска дивизия, с която се сражава при Велес, Щип, Куманово. До декември 1918 г. той е началник на четвърта Преславска дивизионна област. След Първата световна война излиза в запаса. Умира през 1928 г. в София.На тази дата умират:\r\n2008 г.\r\nУмира българският поет и преводач от чешки и словашки език Вътьо Драганов Раковски. Роден е през 1925 г. Завършва славянска филология в Софийския университет. Първото му стихотворение излиза през 1941 г. в списание „Българска реч“. От 1952 до 1990 г. работи като редактор на литературното списание „Септември“. В периода 1991—1994 г. е съветник в посолството на Република България в Прага. Раковски е сред учредителите на Съюза на преводачите в България, както и дългогодишен секретар на българския ПЕН клуб. Има особен принос за популяризиране на чешката и словашката литература в България.\r\n1979 г.\r\nУмира Вичо Димов Иванов – български писател. Той е роден на 25 май 1901 г. в с. Петров дол, Варненско. Писателят сътрудничи на литературния периодичен печат - списанията \"Хиперион\" и \"Българска мисъл\", седмичника \"Литературен глас\" и др. От 1934 г. Иванов работи като главен библиотекар в Пловдивската народна библиотека и музей. След Деветосептемврийския преврат 1944 г. той заема редица административни длъжности в министерството на информацията, Радио София и БТА. От 1964 г. е директор на Българския културен център във Варшава. Първата му книга с разкази \"Бунт\" излиза през 1926 г. Иванов е автор на книги с повести и разкази, очерци за художници и писатели, спомени, впечатления и срещи, книги за Чехословакия и Полша, съставя \"Възпоменателна книга Васил Левски. 1837-1873-1937 г. ”.\r\n1975 г.\r\nУмира Никола Захариев Табаков - български педагог, публицист и обществен деятел. Роден е на 31 октомври 1891 г. Завършва славянска филология в СУ “Св. Климент Охридски”(1915 г.). Взема участие в Първата световна война. Работи като учител и директор на Сливенската мъжка гимназия до 1934 г., директор е на Варненската мъжка гимназия (1927-1928 г.), учител е в Бургас и София (1934-1945 г.), член е на Висшия учебен комитет при Министерството на просветата (1928-1933 г., 1938-1941 г.). Научен сътрудник е в института “Ботев - Левски” при БАН (1955-1958 г.). Редактор е на сп. “Училищен преглед” (1931-1933 г.). Пише по проблеми на възпитанието и образованието. Научните му интереси са в областта на българската възрожденска литература. Съчинения: “Добри Чинтулов” (биографичен очерк, 1955 г.), “Братя Миладинови” (биографичен очерк, 1963 г.).\r\n1957 г.\r\nУмира Стефан I – български екзарх. Той е роден на 7 септември 1878 г. в с. Широка лъка, Смолянско. Завършва Духовна семинария в Самоков и Духовна академия в Киев. След завръщането си в България става учител в Пловдивската мъжка гимназия, а от 1910 г., след като приема монашество, е изпратен за протосингел в Българската екзархия в Цариград. През 1915-1919 г. Стефан I е на специализация в Швейцария и защитава докторат по философия и литература във Фрибургския университет, като същевременно изпълнява и дипломатически мисии на българските правителства. През 1921 г. Стефан I е ръкоположен за епископ Маркианополски, а през следващата година получил назначение за софийски митрополит. На 21 януари 1945 г е избран за български екзарх. Една от големите заслуги на Стефан I е спечеленото съгласие от Вселенската патриаршия за вдигане на схизмата, наложена през 1872 г. Той е и един от инициаторите за спасяване на българските евреи от преследванията на фашистка Германия. Като екзарх се стреми да запази демокрацията в България и да защити авторитета на Българската православна църква. Затова е преследван след 9 септември 1944 г. През 1948 г. с правителствено решение екзархът е свален от длъжност и е поставен под домашен арест в с. Баня, Пловдивско, където остава до края на живота си. Погребан е в Бачковския манастир. През 2002 г. Стефан I е провъзгласен за “праведник на света” в Йерусалим за участието му в спасяването на българските евреи. Заедно с патриарх Кирил са първите православни архиереи в света с това признание.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.14", "title": "Денят 14 май в българската история"}
{"url": "http://www.focus-news.net/news/2018/05/14/2521290/platformite-za-obmen-na-elektronni-dokazatelstva-i-dokumenti-mezhdu-sadebnite-organi-na-stranite-ot-es-shte-badat-predstaveni-na-konferentsiya-v-sofiya.html", "text": "Платформите за обмен на електронни доказателства и документи между съдебните органи на страните от ЕС ще бъдат представени на конференция в София на 14 и 15 май. Това съобщиха от пресцентъра на Министерството на правосъдието. Какво е бъдещето на електронното правосъдие в Европа? Трябва ли да се инвестира в свързването на множеството бази-данни в Европа, инструмент, който дава възможност онлайн да се проверява статута на лице, представящо се за адвокат, например? Какъв трябва да е фокусът през следващите 5 г., според европейските и националните политици и експерти, за да улесним цифровото трансгранично правосъдие, да го направим по-бързо и по-близо до европейските граждани? Това са част от въпросите, върху които ще дебатират днес и утре (15 май) експерти от всички държави членки на ЕС, представители на ЕВРОПОЛ, на Евроджъст, на Генералния секретариат на Съвета на ЕС и на Европейската комисия по време на конференция „Бъдещето на Електронното правосъдие в ЕС и новите технологии в услуга на съдебната система“. Събитието, което се провежда в рамките на Българското председателство на Съвета на Европейския съюз, е организирано съвместно от Министерството на правосъдието и Европейската комисия. Първият ден от форума ще може да се проследи онлайн . \r\nПо време на конференцията ще бъдат представени обменът и практическите мерки, свързани с достъпа до електронните доказателства и документи в услуга на съдебните органи, както и новите възможности, които дава цифровата платформата e-CODEX, чрез която ще може да се осъществява трансгранична комуникация между съдилищата на държавите членки.\r\nРаботната група по Електронно правосъдие към Съвета на ЕС ще конкретизира напредъка по разработването на проекта на Стратегия и План за действие за Електронното правосъдие в ЕС за 2019-2023 г, който трябва да бъде завършен до края на Българското председателство и приет от Съвета по Правосъдие и вътрешни работи до края на годината.\r\nКонференцията ще бъде открита в 14.00 часа от министъра на правосъдието Цецка Цачева, а еврокомисарят по „Цифрова икономика и цифрово общество\" Мария Габриел и еврокомисарят за правосъдието, потребителите и равенството между половете Вера Йоурова ще направят видеообръщения към участниците.", "date": "2018.05.14", "title": "Платформите за обмен на електронни доказателства и документи между съдебните органи на страните от ЕС ще бъдат представени на конференция в София"}
{"url": "http://www.focus-news.net/news/2018/05/14/2521289/predsedatelite-na-komisiite-po-energetika-na-parlamentite-na-stranite-ot-evropeyskiya-sayuz-shte-se-sreshtnat-v-sofiya.html", "text": "Председателят на Народното събрание Цвета Караянчева ще приветства участниците в срещата на председателите на комисиите по енергетика на парламентите на страните от Европейския съюз. Това съобщиха от пресцентъра на Народното събрание. Форумът, който е в рамките на Парламентарното измерение на Българското председателство на Съвета на ЕС, ще започне в 8.45 часа тази сутрин в зала „3” на НДК. С встъпителни думи към участниците в срещата ще се обърне председателят на Комисията по енергетика Делян Добрев. \r\nКлючови говорители по първата сесия на форума - „Енергийна инфраструктура и сигурност на доставките”, ще бъдат Владимир Уручев – депутат от Европейския парламент, член на Комисията по промишленост, изследвания и енергетика (ITRE) на ЕП и Катарина Сиков – Магни, ръководител на отдел за мрежи и регионални инициативи, Генерална дирекция „Енергетика“ към Европейската комисия. \r\nПредседателят на Комисията по икономически въпроси в Германския Бундестаг Франц Йозеф Пширер, заместник-министърът на енергетиката на Република България Жечо Станков и сенатор Силвия-Моника Диника от румънския парламент ще бъдат лектори по втората сесия „Преходът към чиста енергия в Европа”. \r\nПо темата на третата сесия „Пазарна интеграция на устойчивите енергийни източници” ключови говорители ще бъдат заместник-председателят на Комисията по промишленост, изследвания и енергетика (ITRE) на ЕП Яромир Кохличек, председателят на Комисията за енергийно и водно регулиране на Република България Иван Иванов и Миглена Русенова, председател на Българската фотоволтаична асоциация. \r\nСрещата ще се излъчва в реално време на интернет страницата на Парламентарното измерение на Българското председателство .", "date": "2018.05.14", "title": "Председателите на комисиите по енергетика на парламентите на страните от Европейския съюз ще се срещнат в София"}
{"url": "http://www.focus-news.net/news/2018/05/14/2521273/afp-frantsiya-nastoyava-problemat-s-irlandskata-granitsa-sled-brekzit-da-se-reshi-do-yuni.html", "text": "Франция настоява проблемът с ирландската граница след Брекзит да се реши до юни, предава AFP.\r\nЕвропейският съюз  трябва да определи краен срок до края на следващия месец за решаване на проблема с ирландската граница след напускането на ЕС от Великобритания, защото това се явява най-големия проблем за продължаването на преговорите.\r\nЛондон е решен да избегне „твърда граница“ с гранични КПП между Северна Ирландия и Република Ирландия, защото и двете страни смята, че това е жизнено значение за мирното споразумение от 1998 година. Също така обаче Великобритания не желае да членува в митническия съюз на ЕС след Брекзит и трябва да намери баланс между двете намерения.\r\nЕС предлага само Северна Ирландия да остане в митническия съюз .\r\nФренският външен министър Жан-Люк льо Дриан казва, че двете страни трябва да определят срок до края на другия месец да решат проблема.", "date": "2018.05.14", "title": "AFP: Франция настоява проблемът с ирландската граница след Брекзит да се реши до юни"}
{"url": "http://www.focus-news.net/news/2018/05/14/2521292/ombudsmanat-maya-manolova-svikva-brifing-po-povod-izplashtane-na-zabaveni-trudovi-vaznagrazhdeniya-na-rabotnitsi.html", "text": "Омбудсманът Мая Манолова организира среща с подуправителя на Националния осигурителен институт Весела Караиванова – Начева, директорът на Фонда „Гарантирани вземания на работниците и служителите“ при несъстоятелност на работодателя Ваня Борисова и изпълнителния директор на Изпълнителна агенция „Главна инспекция по труда“ инж. Румяна Михайлова. Това съобщиха от пресофиса на омбудсмана. Поводът е обсъждане на възможностите за бързо и безпроблемно изплащане на трудовите възнаграждения на служители, които не са си получили заплатите, поради некоректност на работодатели или несъстоятелност на предприятието, към която са работили.\r\nСлед инициираните от омбудсмана законодателни промени вече съществува възможност работниците да получават забавените си трудови възнаграждения от Фонда за гарантирани вземания, а ИА ГИТ може да инициира от името на служителите производство по несъстоятелност срещу некоректен работодател. \r\nВ 11.15 часа омбудсманът и участниците в срещата ще дадат съвместна пресконференция в заседателната зала на институцията на обществения застъпник – гр. София, ул. „Георг Вашингтон“ № 22.", "date": "2018.05.14", "title": "Омбудсманът Мая Манолова свиква брифинг по повод изплащане на забавени трудови възнаграждения на работници"}
{"url": "http://www.focus-news.net/news/2018/05/14/2521291/ria-novosti-dvama-dushi-ot-ekipazha-sa-postradali-pri-avariyno-katsane-na-samolet-v-chandu-kitay.html", "text": "Двама души от екипажа са пострадали при аварийно кацане на самолет в Чънду, Китай, предава РИА Новости.\r\nСамолетът е изпълнявал вътрешен полет от Лхаса до Чунцини заради техническа неизправност е извършил аварийно кацане в град Чънду  заради счупен прозорец в пилотската кабина. При кацането наранявания по лицето и травма на кръста е получил втория пилот, а незначителни травми е получил един от стюардите, се казва в съобщение на авиокомпанията Съчуански авиолинии. Юлиян Марков", "date": "2018.05.14", "title": "РИА Новости: Двама души от екипажа са пострадали при аварийно кацане на самолет в Чънду, Китай"}
{"url": "http://www.focus-news.net/news/2018/05/14/2521296/dobrich-patnite-nastilki-sa-mokri-zaradi-prevalyavaniya-ot-dazhd-v-rannite-sutreshni-chasove.html", "text": "Пътните настилки са мокри заради превалявания от дъжд в ранните сутрешни часове, предаде кореспондентът на Радио „Фокус” – Варна. В областта няма въведени временни ограничения на движението на автомобили, но по Околовръстния път на Добрич и по отсечката Добрич-Варна то се регулира с пътни знаци заради ремонтни дейности на асфалтова настилка, които продължават до 30 май. Водачите на МПС трябва да шофират с повишено внимание, съветват от Агенция „Пътна инфраструктура“. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е облачно, възможни са превалявания от дъжд в по-късните часове, духа умерен вятър, температурата на въздуха е около 15 градуса към 08.00 часа. \r\nЖулиета НИКОЛОВА", "date": "2018.05.14", "title": "Добрич: Пътните настилки са мокри заради превалявания от дъжд в ранните сутрешни часове"}
{"url": "http://www.focus-news.net/news/2018/05/14/2521275/afp-iranskiyat-vanshen-ministar-e-na-poseshtenie-v-moskva-zaradi-iranskoto-yadreno-sporazumenie.html", "text": "Иранският външен министър Мохамад  Джаеват  Зариф  ще посети Москва заради иранското ядрено споразумение, предава AFP.\r\nОбиколката на иранския първи дипломат започна от  Китай и след Москва той ще посети Брюксел в опит да запази иранското ядрено споразумение.\r\nРуският президент Владимир Путин е разговарял вече с канцлера на Германия Ангела Меркел и турския президент Реджеп Тайип Ердоган за усилията да запази споразумението, след като е изразил „дълбока загриженост“ от решението на американския президент Доналд Тръмп да изтегли едностранно САЩ от споразумението.\r\nВзаимодействието между ЕС и Русия доскоро се смяташе за невъзможно заради случая Скрипал, но сега покрай опитите за спасяване на иранското ядрено споразумение получава нова енергия, смята руски неправителствен консултант.", "date": "2018.05.14", "title": "AFP: Иранският външен министър  е на посещение в Москва заради иранското ядрено споразумение"}
{"url": "http://www.focus-news.net/news/2018/05/14/2521295/burgas-blizki-na-ubitata-v-asansyor-v-zhk-meden-rudnik-nikol-yoncheva-organizirat-malchaliv-protest.html", "text": "Близки на убитата Никол Йончева организират мълчалив протест пред Бургаския районен съд от 9.00 часа, съобщиха от ОДМВР - Бургас. 11-годишната Никол бе намушкана и жестоко убита на 20 август 2017 г. в асансьор на ж.к. „Меден Рудник“ от 15-годишния Иван Иванов. Хиляди хора останаха шокирани от жестокото убийство и най-вече от хладнокръвния начин, по който е извършено. Близките на Никол призовават народа да застане до тях в един мълчалив протест по време на мярката на делото и мълчаливо всички заедно да апелират към съда за една справедлива присъда.", "date": "2018.05.14", "title": "Бургас: Близки на убитата в асансьор в ж.к. „Меден Рудник“ Никол Йончева организират мълчалив протест"}
{"url": "http://www.focus-news.net/news/2018/05/14/2521294/sofiya-italianskata-targovska-kamara-v-balgariya-shte-predstavi-prezentatsiya-na-doklada-na-symbola-italiya-v-10-selfita.html", "text": "Италианската търговска камара в България ще представи презентация на доклада на Symbola „Италия в 10 селфита: конкурентоспособност, фактори на качество (околна среда, дизайн, култура) и сертификати “Made in Italy”, която ще се проведе от 15.30 часа днес в зала 5 на Столична община. Това съобщиха от пресцентъра на Столичен общински съвет. Участие ще вземат Н. Пр. г-н Стефано Балди, посланик на Италия в София; г-н Марко Монтеки, президент на Италианската търговска камара в България; г-н Владимир Данаилов, изпълнителен директор на СОАПИ.\r\n„Италия в 10 селфита“ се представя за първи път в София в рамките на българското председателство на Съвета на ЕС. Инициативата е по идея на италианската фондация Symbola с цел да илюстрира постиженията на италианската продуктивна система в сферата на иновациите, конкурентоспособността и устойчивото развитие, и се промотирата чрез мрежата от италиански търговски камари в чужбина със съдействието на Асокамерестеро.", "date": "2018.05.14", "title": "София: Италианската търговска камара в България ще представи презентация на доклада на Symbola „Италия в 10 селфита“"}
{"url": "http://www.focus-news.net/news/2018/05/14/2521293/predsedatelyat-na-pg-na-gerb-tsvetan-tsvetanov-shte-uchastva-v-predizborna-sreshta-v-grad-loznitsa.html", "text": "Заместник-председателят на ГЕРБ и председател на ПГ на партията Цветан Цветанов ще се срещне с жителите на град Лозница (област Разград) на предизборно събрание. Това съобщиха от пресцентъра на ПП ГЕРБ. \r\nЦветанов ще подкрепи кандидата на ГЕРБ за кмет на Лозница Ниязи Ниязиев за частичните местни избори, насрочени за 20 май 2018 г.\r\nПредизборната среща ще се състои от 18.00 ч. в читалище „Пробуда“. В нея ще участват още кметът на Разград и областен координатор на ГЕРБ д-р Валентин Василев, областният управител на Разград Гюнай Хюсмен и заместник-областният управител Нурие Црънгалова.", "date": "2018.05.14", "title": "Председателят на ПГ на ГЕРБ Цветан Цветанов ще участва в предизборна среща в град Лозница"}
{"url": "http://www.focus-news.net/news/2018/05/14/2521281/redzhep-tayip-erdogan-iztochen-erusalim-e-stolitsa-na-palestina.html", "text": "„Източен Ерусалим е столица на Палестина“, въпреки всички стъпки , предприети Ерусалим да бъде призната като столица на Израел, заявява турският президент Реджеп Тайип Ердоган в Лондон , цитиран от Anadolu Agency.\r\nТой прави това изказване  по време на обяд, организиран от фондацията  TURKEN в британската столица.\r\nГоворейки за решението на американската администрация да премести посолството в Ерусалим, което се очаква да стане в понеделник 14 май, Ердоган припомни,че 128 страни са гласували против това решение в Генералната асамблея на ООН, а само няколко държави са го подкрепили, като това според турския президент е станало след телефонни разговори, в които са им обещани финансови облаги.\r\n„Ерусалим, преди всичко Източен Ерусалим е столица на Палестина. Поне ние в ислямския свят го възприемаме като такава“, казва Ердоган. Юлиян Марков", "date": "2018.05.14", "title": "Реджеп Тайип Ердоган: Източен Ерусалим е столица на Палестина"}
{"url": "http://www.focus-news.net/news/2018/05/14/2521300/sofiya-obshtinskiyat-savetnik-ot-bsp-v-stolichniya-obshtinski-savet-alyosha-dakov-shte-provede-priemna-za-grazhdani.html", "text": "От 16.00 до 18.00 часа днес общинският съветник от БСП в Столичния общински съвет Альоша Даков ще проведе приемна за граждани в Районния съвет на БСП – Изгрев на ул. „Пиер Дегейтър“ 1 в ж.к. „Изток“. Това съобщиха от пресцентъра на Градския съвет на БСП - София.  Допълнителна информация може да получите на телефон 0899 834 282.", "date": "2018.05.14", "title": "София: Общинският съветник от БСП в Столичния общински съвет Альоша Даков ще проведе приемна за граждани"}
{"url": "http://www.focus-news.net/news/2018/05/14/2521297/plovdiv-apelativniyat-sad-shte-gleda-delo-sreshtu-mazh-obvinen-za-prichinyavane-na-katastrofa-pri-koyato-e-zaginal-edin-chovek.html", "text": "От 9.45 часа днес в зала 1 на Апелативен съд - Пловдив ще се гледа делото по жалба на подсъдимия Ангел С., признат за виновен в това, че в катастрофа и по непредпазливост е причинил смъртта на Ю.Ю., като деянието е извършено в пияно състояние с концентрация на алкохол в кръвта. Това съобщиха от пресцентъра на Апелативен съд - Пловдив. Мъжът е осъден на 8 години лишаване от свобода при първоначален общ режим. Съдия докладчик е В. Гатов. \r\nДелото е образувано по жалба на подсъдимия срещу присъда на Окръжен съд – Пловдив, с която е признат за виновен в това, че на 20 юли 2016 г. на главен път I-6, км 240+560 от републиканската пътна мрежа, в землището на село Кърнаре, при управляване на МПС - лек автомобил “Фолксваген Голф“, е нарушил правилата за движение и по непредпазливост е причинил смъртта на Ю.Ю., като деянието е извършено в пияно състояние с концентрация на алкохол в кръвта над 0,5 на хиляда, а именно 2,54 на хиляда, установено по надлежния ред. Ангел С. е лишен и от право да управлява МПС за срок от 9 години, считано от влизане на присъдата в сила.", "date": "2018.05.14", "title": "Пловдив: Апелативният съд ще гледа дело срещу мъж, обвинен за причиняване на катастрофа, при която е загинал един човек"}
{"url": "http://www.focus-news.net/news/2018/05/14/2521303/plovdiv-rayonniyat-sad-shte-gleda-delo-sreshtu-trima-mazhe-obvineni-v-podgotovka-za-palezh-na-sgrada-na-evn-elektrorazpredelenie-ead.html", "text": "18-и наказателен състав на Районен съд - Пловдив ще гледа делото срещу Георги С., Николай С. и Румен Ш., обвинени в подготовка за палеж на сграда на „ЕВН Електроразпределение“ ЕАД на стойност 325 611,60 лв. Това съобщиха от пресцентъра на Районен съд - Пловдив. Делото ще се гледа в зала 12 на Съда от 10.00 часа. Заседанието е първо по делото. Тримата подсъдими са обвинени в това, че на 25 февруари 2013 г. и на 7 март – 8 март 2013 г. в Пловдив, в съучастие са извършили действия по приготовление към запалване на имущество със значителна стойност – 325 611,60 лв., а именно сградата на „ЕВН  Електроразпределение“ ЕАД, намираща се в гр. Пловдив на ул. “Шести септември“ 64, като използвали за целта запалителна течност, с която заливали сградата така, че същата да бъде обхваната от пламъци от всички страни. Единствено липсата на горими материали в зоната, подпалена от обвиняемите, е довела до разпространяването на огъня само в залетите участъци и до последващото самозагасяване на пожара, а деянието е останало недовършено по независещи от подсъдимите причини.", "date": "2018.05.14", "title": "Пловдив: Районният съд ще гледа дело срещу трима мъже, обвинени в подготовка за палеж на сграда на „ЕВН Електроразпределение“ ЕАД"}
{"url": "http://www.focus-news.net/news/2018/05/14/2521301/ekathimerini-anarhisti-sa-hvarlyali-listovki-v-kashtata-na-avstriyskiya-poslanik-v-gartsiya.html", "text": "Членове на анархистката групировка „Рувиконас“ са хвърляли листовки в къщата на австрийския посланик в Гърция Андреа Икич-Бом, намираща се в северното предградие на Атина „Палео Психико“, пише  Ekathimerini.\r\nВ текст, публикуван на антисистемна интернет страница, групата съобщава, че действието е реакция на австрийските антимигрантски мерки и политики. Виктор Турмаков", "date": "2018.05.14", "title": "Ekathimerini: Анархисти са хвърляли листовки в къщата на австрийския посланик в Гърция"}
{"url": "http://www.focus-news.net/news/2018/05/14/2521298/makfaks-vmro-dpmne-iska-liderska-sreshta-za-spora-za-imeto-na-stranata.html", "text": "От опозиционната ВМРО-ДПМНЕ искат  лидерска среща за спора за името на страната, предава Макфакс.\r\nОт партията настояват срещата да се проведе най-късно до вторник, като на нея да присъства и президента на страната Георге Иванов. На срещата премиерът Зоран Заев и министърът на външните работи Никола Димитров трябва да информират лидерите на партиите в Македония за детайлите и насоките в разговорите за името и партиите да могат да заемат позиция по новосъздадената ситуация.\r\nЕдинствената информация, която ВМРО-ДПМНЕ има за хода на преговорите е от лидерската среща през месец януари. От тогава до днес ВМРО-ДПМНЕ не запозната нито с аспектите, нито с новите детайли от разговорите, които води кабинета и Зоран Заев и гръцката страна в преговорите, заявява Игор Янушев от ВМРО-ДПМНЕ. Юлиян Марков", "date": "2018.05.14", "title": "Макфакс: ВМРО-ДПМНЕ иска лидерска среща за спора за името на страната"}
{"url": "http://www.focus-news.net/news/2018/05/14/2521302/predsedatelyat-na-pg-na-gerb-tsvetan-tsvetanov-shte-uchastva-v-predizborna-sreshta-v-selo-milanovo.html", "text": "Заместник-председателят на ГЕРБ и председател на ПГ на партията Цветан Цветанов ще се срещне с жителите на село Миланово (община Велики Преслав, област Шумен) на предизборно общоселско събрание. Това съобщиха от пресцентъра на ПП ГЕРБ. Цветанов ще подкрепи кандидата на ГЕРБ за кмет на село Миланово Хасан Хасанов за частичните местни избори, насрочени за 20 май 2018 г. Предизборната среща ще се състои от 15.30 часа в центъра на селото. В нея ще участват още кметът на Шумен и областен координатор на ГЕРБ Любомир Христов, депутатите от ГЕРБ - Шумен Румен Генов и Димитър Александров, както и областният управител Стефан Желев.", "date": "2018.05.14", "title": "Председателят на ПГ на ГЕРБ Цветан Цветанов ще участва в предизборна среща в село Миланово"}
{"url": "http://www.focus-news.net/news/2018/05/14/2521306/varna-narodniyat-predstavitel-ot-pp-gerb-neli-petrova-organizira-priemna-za-grazhdani.html", "text": "Народният представител от ПП ГЕРБ – Варна Нели Петрова ще има приемен ден за граждани днес. Това съобщиха от пресцентъра на ПП ГЕРБ – Варна. Тя ще отговаря на въпроси на варненци от 10.00 до 12.00 часа в клуба на ПП ГЕРБ на ул. „Г. Бенковски” 1 в града. Записвания могат да се правят на тел: 052/ 600 015.\r\nНели Петрова е ангажирана с каузата за безопасно движение по пътищата. Като народен представител в 44-тото НС тя е член на Комисията по взаимодействието с неправителствените организации и жалбите на гражданите и на Комисията по вероизповеданията и правата на човека.", "date": "2018.05.14", "title": "Варна: Народният представител от ПП ГЕРБ Нели Петрова организира приемна за граждани"}
{"url": "http://www.focus-news.net/news/2018/05/14/2521304/haskovo-v-topolovgrad-shte-se-provede-mezhdunarodniyat-festival-na-lyubitelskite-komediyni-teatri-pantomima-i-satira-velko-kanev.html", "text": "В Тополовград ще се проведе Международният фестивал на любителските комедийни театри, пантомима и сатира “Велко Кънев” – Тополовград 2018. Това съобщиха от пресцентъра на Община Тополовград. 23-тото издание на фестивала ще бъде открито в 18.30 часа днес и ще продължи до 20 май 2018 г. Фестивалът се организира от Министерството на културата, Държавната агенция за българите в чужбина, Съюза на артистите в България, Съюза на народните читалища, Община Тополовград и читалище „Св. св. Кирил и Методий - 1894”. Театралният афиш включва 19 представления. За първи път гастролират български театри от чужбина - Австрия, Канада, Молдова, Сърбия, Украйна. Във фестивала ще се представят и любителски театрални формации от българските градове  – София, Варна, Ракитово, Дебелец, Гълъбово, Нова Загора, Костинброд, Раднево, Плачковци, Алфатар, Ябланица,  Ракитово, Левски.\r\nУчастници, театрални и културни дейци ще преминат с празнично шествие по главната градска улица днес. На площад “Освобождение” с тържествена церемония ще се издигане знамето на фестивала. В 19.30 часа ще започне тържественото откриване в голямата зрителна зала на читалището с концертна програма на читалищни творчески състави. В 20.00 часа местният Театър на комедията „Велко Кънев” ще представи новата си постановка „Женско царство” от Ст. Л. Костов.\r\nЖури с председател режисьорът Борислав Чакринов ще отличи най-добрите театрални състави и актьори. На носителя на Голямата награда ще бъде връчена статуетката „Златна камила” - творба на тополовградския художник Христо Дюлгеров.\r\nТържественото закриване и награждаването на отличените театрални състави ще стане на 20 май от 18.30 часа. На закриването Драматичен театър „Адриана Будевска” – Бургас ще представи спектакъла „Примадони” от Кен Лудвиг, постановка Богдан Петканин, с участието на Александър Кадиев. Втора театрална сцена ще бъдат съседните Елхово и Свиленград, където ще играят гостите от Украйна и Молдова.", "date": "2018.05.14", "title": "Хасково: В Тополовград ще се проведе Международният фестивал на любителските комедийни театри, пантомима и сатира “Велко Кънев”"}
{"url": "http://www.focus-news.net/news/2018/05/14/2521307/plovdiv-opasnost-ot-padashti-kamani-ima-po-patishtata-asenovgrad-smolyan-i-krichim-devin.html", "text": "Опасност от падащи камъни има по пътищата Асеновград - Смолян и Кричим - Девин. Това каза за Радио „Фокус“ – Пловдив дежурен от Областно пътно управление. Водачите трябва да бъдат внимателни по тези участъци. През последното денонощие не са постъпвали сигнали за по-сериозни пътни инциденти. Пътните настилки на територията на областта са частично мокри. До 30 юни движението по АМ „Тракия“, в участъка от Пловдив до Стара Загора, се извършва с максимална скорост до 90 км/час поради ремонтни дейности. Движението на МПС над 12 тона и в двете посоки по магистралата, в участъка от км 133 до км 156, е ограничено поради ремонтни дейности на настилката по платното в посока Пловдив - Бургас. Водачите трябва да използват обходни маршрути – от пътен възел „Пловдив Изток“ при км 133 на АМ „Тракия“, по път I-8 и II-66 до пътен възел „Плодовитово“ при км 165 и обратно. Преминаването по пътя Шишманци - Белозем, в района на пътния възел при АМ „Тракия“, се осъществява в една лента поради ремонтни дейности на надлез. Движението в участъка се контролира от светофарна уредба. Срокът на ремонта е до 20 май.\r\nДвижението на територията на град Пловдив е натоварено към този час на деня. Задръствания се образуват по централните булеварди „Цар Борис III Обединител“, „Христо Ботев“, „Васил Априлов“, „Шести септември“, както и по „Пещерско шосе“ и входно-изходните артерии на града.\r\nВесела КРЪСТЕВА", "date": "2018.05.14", "title": "Пловдив: Опасност от падащи камъни има по пътищата Асеновград - Смолян и Кричим - Девин"}
{"url": "http://www.focus-news.net/news/2018/05/14/2521310/tets-maritsa-iztok-2-ead-podgotvya-traditsionnoto-sastezanie-po-ribolov-kray-vodite-na-yazovir-ovcharitsa.html", "text": "„ТЕЦ Марица изток 2“ ЕАД подготвя нов празник за любителите на риболова. И тази година най-голямата топлоелектрическа централа на Балканския полуостров събира рибари от цялата страна за традиционното състезание по риболов край водите на язовир „Овчарица“. Това съобщиха от пресцентъра на „ТЕЦ Марица изток 2“ ЕАД То ще се проведе на 9 юни 2018 г. от 9.00 часа и ще бъде с продължителност 4 часа. Всички, които желаят да заявят своето участие, могат да го направят на тел.: 042/ 66 29 19. Записването започва в 7.30 часа на 21 май 2018 г. и ще продължи до 25 май 2018 г. или до изчерпване на наличните места. Записването на всеки от участниците става индивидуално. Ограничения във възрастта на участниците няма.\r\nРегламентът за участие включва използването на единична рибарска пръчка с най-много 4 броя куки. \r\nВ 7.30 часа в деня на състезанието ще бъде теглен жребий за определяне мястото на всеки от участниците край водите на язовир „Овчарица“. След края на надпреварата ще бъдат избрани и победителите, за които са предвидени много награди.", "date": "2018.05.14", "title": "„ТЕЦ Марица изток 2“ ЕАД подготвя традиционното състезание по риболов край водите на язовир „Овчарица“"}
{"url": "http://www.focus-news.net/news/2018/05/14/2521309/konferentsiya-na-tema-drevna-trakiya-i-trakite-prostranstva-i-komunikatsii-posvetena-na-85-godishninata-ot-rozhdenieto-na-prof-din-aleksandar-fol-shte-se-provede-v-ban.html", "text": "На 14 и 15 май 2018 г. ще бъде проведена национална научна конференция Четения по тракология на тема „Древна Тракия и траките: пространства и комуникации“, посветени на 85-годишнината от рождението на проф. дин Александър Фол, основател на Института по тракология – днес Център по тракология при Института за балканистика с Център по тракология „Проф. Ал. Фол” при БАН. Това съобщиха от Института.\r\nВ конференцията ще вземат участие учени от редица университети, институти на БАН, музеи и културни институции от цялата страна, много от които са ученици на проф. Ал. Фол  и негови последователи в изследванията на тракийските древности. \r\nОткриването на научната конференция ще бъде в Големия салон на БАН, Централна сграда на БАН, ул. 15 ноември №1, от 09.00 часа, където ще се състои и пленарната сесия. В нея са включени доклади, посветени на личността и делото на проф. Ал. Фол. Програмата е организирана в три секции, които ще се проведат в Заседателната зала на Центъра по тракология при ИБЦТ, БАН, на ул. Московска 13, и в Заседателната зала на Института за етнография и фолклористика с етнографски музей при БАН, ул. „Московска“ 6а, с чието партньорство се осъществява събитието.\r\nПрограмата на Четенията по тракология може да се види на сайта на ИБЦТ – БАН.\r\nАлександър Фол. Orphica Magica I. С., 2004, стр. 15Александър Фол е роден на 3 юли 1933 г. в гр. София в семейство на потомствени интелектуалци. Майка му – Вера Бояджиева-Фол, е изявена писателка и една от основателките на Съюза на българските писатели. Баща му, Николай Фол, е писател, драматург, режисьор, културен деец и общественик, редактор на периодични издания, преводач. Той е кръстен от митрополит Кирил, който по-късно става патриарх на Българската православна църква. Учи във Френския колеж в София, а след закриването му продължава обучението си във 2-ра мъжка гимназия. Учи пиано при известния пианист и композитор Димитър Ненов. Пише музика. Запазен е ръкопис на негова детска опера „Йо-хо-хо. Един училищен ден”.\r\nСледва история в Софийския университет, а паралелно изучава и класическа филология. През 1966 г. успешно защитава докторска дисертация на тема “Траките в Италия и в западните провинции на Римската империя, I - III в.” и получава научната степен “кандидат на историческите науки”. През 1972 г. е избран за редовен доцент, а през 1975 г. за професор в Софийския Университет „Св. Климент Охридски”. През 1985 г. защитава научната степен доктор на историческите науки. \r\nНа 12 май 1972 г. с Разпореждане №185 на Бюрото на Министерския съвет на Народна република България е създаден Институт по тракология при Българската академия на науките, считано от 15 май 1972 г. Негов основател и пръв директор става професор Александър Фол. Той ръководи института до 1991 г. Автор е на повече от 400 научни монографии, студии и статии, публикувани в български и чуждестранни издания, както и на десетки научно-популярни статии и студии.\r\nИнициира и организира в София Първия международен конгрес по тракология. С неговото активно сътрудничество следват международни конгреси в Букурещ (1976), Виена (1980), Ротердам (1984), Москва (1988), Палма де Майорка (1992), Констанца-Мангалия-Тулча (1996), София-Ямбол (2000), Кишинев (2004), Комотини-Александруполи (2005). През 1988 г. международната траколожка общност го избира за Главен секретар на Международния съвет за индоевропейски и траколожки изследвания, позиция, която заема до кончината си. През 70 и 80-те години организира международни археологически изследвания – българо-италианска (Рациария), българо-японско-холандска (селищна могила Дядово), българо-немска (селищна могила Драма), българо-френска (неолитно селище Ковачево). Най-бляскаво е популяризирането на тракийската култура по света чрез тракийската изложба, гостувала в най-големите музеи по света, организирана и научно ръководена от Александър Фол от 1974 до 2005 г. \r\nАлександър Фол е член-кореспондент на Германския археологически институт в Берлин (1975 г.),  член на Академията “Медичи” във Флоренция (1988 г.), на Академия МИДИ в Париж (1988 г.), на Европейското общество за култура – Венеция (1992 г.), на Академията „Лайбниц” – Берлин (2002 г.), член-кореспондент на Югославската академия на науката и изкуствата – Белград (1991 г.), почетен член на Румънския Институт по тракология – Букурещ (1998 г.), кавалер е на Ордена за изкуства и науки на правителството на Франция (1998 г.), носител е на почетния знак с образа на Св. Кирил със синя лента на СУ „Св. Климент Охридски” (2000 г.), на ордена „Св.св. Кирил и Методий” I степен и на орден „Стара планина” I степен (2003 г.).", "date": "2018.05.14", "title": "Конференция на тема „Древна Тракия и траките: пространства и комуникации“, посветена на 85-годишнината от рождението на проф. дин Александър Фол, ще се проведе в БАН"}
{"url": "http://www.focus-news.net/news/2018/05/14/2521308/cyprus-mail-turskiyat-prezident-shte-obsadi-kipar-s-tereza-mey-po-vreme-na-poseshtenieto-si-vav-velikobritaniya.html", "text": "Кипър ще бъде сред въпросите, обсъждани между британския министър-председател Тереза Мей и турския президент Реджеп Тайип Ердоган, когато двамата се срещнат в Лондон, пише  Cyprus Mail.\r\n„С британския министър-председател ще обсъдим нашите двустранни отношения и начина и на развитие, както и регионалните и международни проблеми. Като страни-гаранти и двамата ще разгледаме последното развитие на положението по кипърския въпрос, както и европейските отношения. Допълнително ще обсъдим положението в Близкия изток и специално в Сирия, Ирак и Иран“, пише в официално заявление на турския президент.\r\nЕрдоган ще се срещне във вторник и с британската кралица Елизабет II. Във Великобритания той е придружен от редица министри. Виктор Турмаков", "date": "2018.05.14", "title": "Cyprus Mail: Турският президент ще обсъди Кипър с Тереза Мей по време на посещението си във Великобритания"}
{"url": "http://www.focus-news.net/news/2018/05/14/2521313/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2018.05.14", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/05/14/2521299/spasiteli-shte-tarsyat-alpinista-boyan-petrov-mezhdu-lager-3-i-lager-2.html", "text": "Търсенето на Боян Петров по земя в Хималаите продължава.\r\nВ предаването \"Здравей, България\" по Нова телевизия координаторът на експедицията на Боян Петров - Деян Петков заяви, че спасителните екипи са успели да се изкачат до 10 метра преди самия връх Шиша Пангма, но не могли да продължат заради образувалите се големи снежни козирки.\r\n\"Набелязали сме някои точки между лагер 3 и лагер 2, които трябва да бъдат огледани. Затова част от спасителите ще тръгнат надолу\", обясни Петков.\r\nХеликоптерите са в готовност да излетят при сигнал от страна на спасителите. Въпреки че разрешителното за извършване на полети изтече в неделя, организаторите смятат, че удължаването му няма да бъде проблем.\r\nВ неделя жената на Боян Петров - Радослава Ненова, призова издирването да приключи, но въпреки това наземните екипи продължиха към върха.\r\nВ същия ден в района на лагер 3 беше намерен инсулинът на българския алпинист.", "date": "2018.05.14", "title": "Спасители ще търсят алпиниста Боян Петров между лагер 3 и лагер 2"}
{"url": "http://www.focus-news.net/news/2018/05/14/2521312/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "Без проблеми се извършва  преминаването на моторни превозни средства през ГКПП „Кулата“. Това съобщиха за Радио „Фокус“ – Пирин от Гранична полиция. Нормално натоварен е и трафикът на ГКПП „Илинден“, както и на останалите пунктове по българо-гръцката граница.\r\nЛора КАЛЧЕВА", "date": "2018.05.14", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/05/14/2521311/denyat-14-may-v-svetovnata-istoriya.html", "text": "През 1643 година четиригодишният Луи XIV става крал на Франция. През 1900 г. - в Париж се откриват II Олимпийски игри. През 1905 г. - по време на Руско-японската война (1904-1905 г.) започва Цушимското морско сражение между руския и японския флот в Корейския пролив до о-в Цушима. Израел се обявява за независима държава през 1948 година. Започва Арабско-Израелската война.\r\nПрез 2013 г. Бразилия е петнадесетата страна, която легализира еднополовите бракове. \r\n2013 г. \r\nВоенноморските сили на САЩ провеждат успешен опит с първия боен безпилотен самолет на палубата на самолетоносача „Джордж Буш“.\r\n2013 г. \r\nБразилия е петнадесетата страна, която легализира еднополовите бракове.\r\n2012 г. \r\nПремиерът на Гърция Лукас Пападимос в писмо до президента на страната Каролос Папуляс съобщава, че Гърция няма да може да обслужва задължения на държавата от 1 юни.\r\n2006 г.\r\nРене Превал полага клетва като президент на Хаити, повече от две години след напускането на страната от бившия президент Жан Бертранд Аристид. Превал е избран за президент на 7 февруари 2006 г. с петгодишен мандат. При управлението на Аристид, Превал е министър-председател, а преди това и президент от 1996 до 2001 г.\r\n2006 г.\r\nИзправен пред въоръжен бунт и международна изолация, бившият президент Жан Бертранд Аристид се оттегля от властта и живее в изгнание в Южна Африка.\r\n2006 г.\r\nПриключва тридневният Девети конгрес на младежката организация на гръцката комунистическа партия ККЕ, който се провежда в Атина. На конгреса е избрано ново ръководство на организацията. Във форума участват 63 делегации на младежки организации към комунистически партии от 51 държави.\r\n1954 г.\r\nПриета е Хагската конвенция за защита на културните ценности при въоръжен конфликт, разработена върху основата на \"Пакта Рьорих\". Тя възлага на държавите задължение да опазват при въоръжен конфликт културните ценности, разположени както на тяхна територия, така и на територията на противника.\r\n1948 г.\r\nПоследните британски войски напускат Палестина. Националният еврейски съвет, председателстван от Бен Гурион, обявява създаването на държавата Израел, съгласно решението на Общото събрание на ООН от 29 ноември 1947 г. Ден след създаването на държавата Египет, Сирия, Трансйордания и Ирак започват война срещу нея. За министър председател е избран Д. Бен Гурион. В 1956 г. страната участва във войната по време на Суецката криза. По време на т. нар. Шестдневна война Израел извършва агресия срещу Египет, Сирия и Йордания и окупира Синайския полуостров, западния бряг на р. Йордан, ивицата Газа, Източен Ерусалим и Голанските възвишения. След това държавата отказва да изпълни резолюцията на Съвета за сигурност на ООН за политическо решаване на Близкоизточния въпрос. През 1979 г. в Кемп Дейвид, САЩ, са подписани 3 споразумения между Израел и Египет под егидата на САЩ. Израел изтегля войските си от Синай три години по-късно. Въпреки това следва нова агресия срещу Ливан през 1982 г. и 1/4 от територията му е окупирана. През 1984 г. след сключената коалиция между политическия блок \"Маарах\" и блока \"Ликуд\" за национално единство през 1990 г. се разпада. През 1995 г. министър-председателят И. Рабин е убит. Изборите за Кнесет (парламент) през 1996 г. са спечелени от \"Ликуд\". Съставено е правителство начело с Б. Нетаняху. От 2001 г. министър-председател на Израел е А. Шарон. През април 2006 г. Израелското правителство обявява официалния край на управлението на Ариел Шарон, три месеца след като той получава масивен удар. Заместник-министър-председателят Ехуд Олмерт е официално обявен за министър-председател на Израел. Олмерт съставя коалиционно правителство, след като центристката партия Кадима печели изборите през март 2006 г.\r\n1911 г.\r\nВ Бекешчаба, Унгария от помешчиците братя Жилински е убит политикът Андраш Ахим. Той е лидер на Алфьолдската независима социалистическа партия, основана през 1906 г. Партията застава начело на селското движение в Унгария през 1906-1911 г. През 1905 г. е депутат, но на следващата година е лишен от мандат. Отново е избран в парламента през 1910 г. Ахим критикува политиката на управляващите, настоява за национализация на земята на едрите собственици и на Църквата и за предаването й на селяните.\r\n1905 г.\r\nПо време на Руско-японската война (1904-1905 г.) е поставено началото на Цушимското морско сражение между руския и японския флот в Корейския пролив до о-в Цушима. Втора руска Тихоокеанска ескадра под командването на вицеадмирал З. П. Рожественски влиза в Корейския пролив с цел пробиване на път към Владивосток. Посреща ги японския флот, командван от адмирал Х. Того. В хода на боя японците проявяват по-бърза реакция и маневреност, в резултат на което за един ден успяват напълно да разбият руския флот, като унищожават много от корабите, други пленяват, а част от тях се предават в неутрални пристанища. Загубата в това сражение определя изхода на Руско-японската война и скоро след това е сключен мирен договор.\r\n1900 г.\r\nВ Париж се откриват II Олимпийски игри. Париж е избран за столица на II игри (14 май -28 октомври) по предложение на Пиер дьо Кубертен, който се противопоставя на идеята олимпиадите да се провеждат само в Гърция. Игрите продължават 168 дни, което силно намалява интересът към тях. Участниците са 1206 от 24 страни. Между тях има и 19 жени, състезателки по тенис и голф. Най-много медали печели Франция - 102 (29 златни). С 4 титли в леката атлетика герой на олимпиадата става американският студент Алабин Кренцлайн.\r\n1643 г.\r\nЧетиригодишният Луи XIV става крал на Франция. До неговото пълнолетие страната се управлява от майка му Ана Австрийска, назначена за регент, и външния министър кардинал Джулио Мазарини, който продължава политиката на Ришельо. През 1661 г. Луи XIV поема властта и управлява в продължение на 54 години, като възстановява реда в държавните финанси, покровителства земеделието, насърчава индустрията, търговията, обществените предприятия и флота. Той преустройва армията и укрепва границите на държавата. Кралят съумява да подчини на волята си благородниците, парламента, буржоазията, дори духовенството. Води няколко войни, които допринасят за славата на Франция, но и я изтощават. Управлението му е период на развитие на литературата и изкуствата. Във \"века на Луи ХIV\" творят Корней, Расин, Молиер, Лафонтен и Боало, Ла Брюер и Ларошфуко, Паскал, Пусен, Льо Лорен, Льо Брьон и др. Кралят умира през 1715 г.На тази дата са родени:\r\n1969 г.\r\nРодена е Кейт Бланшет – австралийска актриса. Наричана е “австралийската Мерил Стрийп”. Филмографията й включва “Police Rescue”, “Heartland”, “Parklands”, “Paradise Road”, “Thank God he Met Lizzie”, “Оскар и Лусинда”, “Елизабет”, за което получава “Златен глобус” и номинация за “Оскар”, “Идеалният мъж”, “Pushing Tin”, “Талантливият мистър Рипли”, “The Man Who Gried”, “Дарбата”, “Бандити”, “Властелинът на пръстените: Задругата на пръстена”, “Шарлот Грей”, “Местни новини”, “Небеса”, “Властелинът на пръстените: Двете кули”, “Вероника Герин”, “Властелинът на пръстените: Завръщането на краля”, “The Last Ride”.\r\n1952 г.\r\nРоден е Робърт Земекис - американски режисьор, продуцент, сценарист, актьор. Филмовата му кариера започва през 80-те години на ХХ в. - снима рекламни клипове и типични холивудски комедии. Най-големи успехи в работата си като режисьор постига с филмът \"Форест Гъмп\" (1994 г.; 6 награди \"Оскар\", включително за най-добър филм и за най-добра режисура), който го нарежда сред най-добрите режисьори от 90-те години на ХХ в. Филмография: \"Завръщане в бъдещето\" (1985 г., 1989 г., 1990 г.), \"Кой накисна заека Роджър\" (1988 г.), \"Смъртта й отива\" (1992 г.), \"Форест Гъмп\" (1994 г.), \"Контакт\" (1997 г.), \"Прозрачно минало\" (2000 г.), \"Корабокрушенецът\" (2000 г.).\r\n1944 г.\r\nВ Модесто, Калифорния е роден Джордж Лукас – американски филмов режисьор, сценарист и продуцент. През 1972 г. Лукас създава компанията Lucasfilm Ltd. Година по-късно написва сценария и режисира полуавтобиографичния “Амеркански графити” (1973), с който печели Златен Глобус и пет номинации за Оскар. През 1973 г. се заема с писането на сценария за Star Wars (1977 г.). Основава ILM (Industrial Light & Magic), с която прави сам визуалните ефекти необходими за филма. Друга компания, наречена Sprocket Systems е основана заради монтажа и миксирането на Star Wars – по-късно същата става известна като Skywalker Sound. Идеята му за филма е отхвърлена от редица студия. Twentieth Century Fox решава да му даде шанс. Филмът чупи всички бокс-офис рекорди и получава 7 награди Оскар. Прави общо шест епизода на Star Wars. Заедно със Стивън Спилбърг създават друг касов хит - филмите за Индиана Джоунс.\r\n1943 г.\r\nРоден е Джак Брус - един от водещите бас-китаристи в рокмузиката на 60-те и първата половина на 70-те години, певец. Дебютът му е в джазовата музика като контрабасист. През първата половина на 60-те години свири в групите \"Блус Инкорпорейтид\", \"Греъм Бонд Организейшън\", \"Блусбрейкърс\", \"Манфред Ман груп\". От 1966 г. е в суперформацията \"Крийм\" заедно с Е. Клептън и Дж. Бейкър. Създава и собствена рокгрупа \"Джак Брус бенд\", с която продължава стила хард-рок, и концертира в Европа. Албуми: \"Songs of Taylor\" (1969 г.), \"Things We Like\" (1970 г.), \"Harmony Row\" (1971 г.), \"Jack Bruce at His Best\" (1972 г.), \"Out of Storm\" (1974 г.), \"How’s Tricks\" (1977 г.), \"I’ve Always Wanted to Do This\" (1980 г.), \"Truce\" (1983 г.), \"Visions of Excess\" (1986 г.), \"Will Power\" (1989 г.), \"A Question of Time\" (1990 г.), \"Somethin’ Else\" (1993 г.), \"Cities of the Heart\" (1994 г.), \"Monkjack\" (1995 г.), \"Sitting On Top Of The World, Live\" (1997 г.), \"Shadows In The Air\" (2001 г.).\r\n1727 г.\r\nРоден е Томас Гейнсбъроу - английски художник. Той се смята за най-големия английски майстор на портрета от ХVIII в. Портретният стил на Гейнсбъроу се оформя под влиянието на А. ван Дайк и А. Вато. Творби : \"Синьото момче\", 1770 г., портрет на херцогиня де Бофорт, около 1770 г., \"Пердита\", 1781 г. и др. Гейнсбъроу умира на 2 август 1788 г. в Лондон.На тази дата умират:\r\n2010 г. \r\nУмира сингапурският политик Го Кен Суи. През 1959 г. Ли оглавява правителството на Сингапур, а Го Кен Суи става вицепремиер и министър на финансите, като остава на този пост и след отделянето на страната от Малайзия през 1965 г. През 1965–1967 г. е и министър на вътрешните работи и отбраната. През 1970 г. се оттегля от ръководството на финансовото министерство, а през 1984 г. - от правителството.\r\n2010 г. \r\nУмира южноафриканският политик Фредерик ван Зейл Слаберт. Роден е в Претория на 2 март 1940 г. Включва се в политическия живот през 1974 г., а през 1979 г. оглавява Прогресивната федерална партия – най-голямата легална опозиционна организация в страната. Той играе важна роля в оформянето на нейната позиция за премахване на апартейда. През 1986 г. се оттегля от активна политическа дейност, но през следващите няколко години посредничи при започналите преговори между южноафриканското правителство и Африканския национален конгрес.\r\n1998 г.\r\nУмира Франк Синатра – американски певец и киноактьор. Роден е на 12 декември 1915 г. в Хоубоукън, Ню Джърси, САЩ. Като певец Синатра дебютира през 1937 г. с “Хоубоукън фоул”. През 1937 г. записва първата си плоча в Балтимор. Утвърждава се като солист на “Томи Дорси биг бенд” (1940-1942 г.). Работи с Хари Джеймз, Каунт Бейзи, К. Джоунз, Бъди Рич, Били Мей, Нелсън Ридъл и др. Синатра се превръща в първата суперзвезда на попмузиката. Поддържа популярността си в продължение на 50 години. Избрани негови албуми са “In the Wee Small Hours”, “Songs for Swingin’ Lovers” , “Come Fly with Me”, “Only the Lonely”, “Come Dance with Me”, “Nice’n’ Easy”, “Ring-a-Ding Ding”, “Sinatra and Basie”, “September of My Years”, “Sinatra - A Man and his Music”, “Sinatra at the Sands”, “That’s Life” , “Frank Sinatras’s Greatest Hits”, Vol. I, Vol. II, “My Way”, “Ol’ Blue Eyes is Black”, “Sinatra - The Man Down”, “The Dorsy/Sinatra Sessions - 1940-1942”, “L. A. is my Lady”. В киното работи от 1941 г.- “Нощите на Лас Вегас”. Снима се в мюзикъли, психологически драми, уестърни, приключенски филми. Доказва драматичния си талант в “Домът, в който живея” и “Сега и за вечни времена”, като и за двата филма получава “Оскар”. Опитва силите си и в режисурата със “Само храбрец”. Синатра участва в “Човекът със златната ръка” , “Около света за 80 дни”, “Висшето общество”, “Момчета и кукли”, “Гордост и страст”, “Дупка в главата”, “Канкан”, “Четворката от Тексас”, “Списъкът на Адриан Месенджер”, “Детективът”, “Първият смъртен грях”, “Рали Конънбойл II”.\r\n1925 г.\r\nУмира Хенри Райдар Хагард - английски писател и публицист. Роден е на 22 юни 1856 г. Получава юридическо образование, работи като колониален чиновник в Южна Африка. Романи: “Рудниците на цар Соломон” (1885 г.), “Дъщерята на Монтесума” (1893 г.), “Прекрасната Маргарет” (1907 г.), “Пръстенът на Савската царица” (1910 г.), “Деца на бурите” (1913 г.), “Свещеното цвете” (1915 г.) и други. Привърженик е на консерватизма (“Селска Англия”, 1902 г.).\r\n1885 г.\r\nРоден е Николай Василиевич Криленко - руски държавник, доктор на юридическите и обществените науки. През 1909 г. завършва Историко-филологическия факултет на Петербургския университет, а през 1914 г. и Юридическия факултет на Харковския университет. След като приключва с образованието си в Харковския университет емигрира в Швейцария. След завръщането си в Русия година по-късно Криленко е арестуван и по-късно е изпратен в действащата армия. По време на Февруарската революция 1917 г. е председател на полкови, дивизионен и армейски комитет. Той участва активно в организацията и провеждането на Октомврийската революция, след което е народен комисар по военните и морските въпроси в кабинета на В. И. Ленин. От 9 ноември 1917 г. Криленко е върховен главнокомандващ и народен комисар по военните въпроси. Работи в органите на правосъдието, организира съдилищата и прокуратурата в Съветска Русия, а след 1931 г. е и държавен обвинител по най-големите инсценирани политически процеси. Той е известен спортист и ръководител на Руското туристическо и алпинистко дружество, освен това е ръководител на Шахматната организация на СССР. Автор е на книги и брошури по теория и практика на държавата и правото. Криленко е обявен за “враг на народа”, съден е от извънреден съд и разстрелян на 29 юли 1938 г.\r\n1688 г.\r\nУмира Антоан Фюретиер - френски писател. Роден е на 28 декември 1620 г. в Париж. Член е на Френската академия (от 1662 г.). Завършва юридическо образование. През 1653 г. публикува поемата “Пътешествието на Меркурий”. В сборникът “Различни стихотворения” (1655 г.) преобладават стихове, близки до жанра на моралистичната сатира. Значителна роля в установяването на битовия реалистичен роман на ХVII в. изиграва “Буржоазен роман” (1655 г.). Особено място в него заема полемиката с “прецизната литература”. През 1671 г. излизат “Морални басни и поеми”. Фюретиер е автор на “Всеобщ речник, съдържащ всички думи на френския език …” (1690 г.), който предизвиква възмущението на френските академици и през 1684 г. авторът е изключен от състава на Академията.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.14", "title": "Денят 14 май в световната история"}
{"url": "http://www.focus-news.net/news/2018/05/14/2521314/sport-ederson-moraesh-prodalzhi-dogovora-si-s-manchestar-siti-do-2025-godina.html", "text": "Вратарят на Манчестър Сити Едерсон Мораеш продължи договора си с отбора до 2025 година \r\nБразилецът премина в отбора миналото лято от Бенфика. В английското първенство той е проведе 36 мача, при които допусна 0,72 гола на игра и 16 пъти завършва игра без пропусната топка. В Шампионската лига той изигра девет срещи, пропускайки 10 гола.  Виктор Турмаков", "date": "2018.05.14", "title": "Спорт: Едерсон Мораеш продължи договора си с Манчестър Сити до 2025 година"}
{"url": "http://www.focus-news.net/news/2018/05/14/2521316/pregled-na-osnovnite-temi-v-dobrudzhanskiya-pechat.html", "text": "„Министър Нено Димов: „Плаж „Болата“ вече е в ръцете на местната общност“, съобщава челото на вестник „Нова добруджанска трибуна“. В петък министърът на околната среда и водите е подписал заповедта за изваждане на плажа от пределите на резерват „Калиакра“. Това е съобщил самият той пред журналисти в Каварна. Нено Димов е бил гост на закриването на XV-то издание на общобългарския фолклорен събор „С България в сърцето“. Всекидневникът отделя внимание на успехите на математически състезания на първокласник от СУ „П.Р.Славейков“ в Добрич. Това е Теодор Ковачев, който за няколко месеца, участвайки в четири математически състезания, е заел три първи и едно трето място. Тео не ходи на никакви допълнителни уроци по математика или на школи. Справя се сам под зоркия контрол на своята баба. Негови учители споделят, че той има учудващо за възрастта си логическо мислене. Специално място всекидневникът отделя на темата за честването на 65 години исторически музей в Добрич. Заглавието гласи: „Природата на Добруджа“. През далечната 1971 г. Окръжният съвет на град Толбухин тогава взема решение за създаване на експозиция, посветена на природата на този регион. Тя е подредена в сградата на Българския ловно-рибарски съюз. Експозицията, която може да бъде разгледана сега, показва изчезнали видове, обитавали Добруджа, като малката и голяма дропла, изчезващата лонгозна гора, типичната степ в района на защитените местности Дуранкулашко блато и Шабленско езеро. „Местните в Каварна си върнаха плажа „Болата“, съобщава на първа страница вестник „Добруджанска трибуна“. Искането е било представено пред кмета на морския град Нина Ставрева и народния представител от ВМРО Йордан Йорданов. Нено Димов е заявил вчера своето намерение лично да посети жителите на село Българево, най-голямото в общината и в близост до плаж „Болата“, за да съобщи новината на местните жители. Министър Димов е отбелязал, че с решението за изваждането на плажа се изважда и паркингът, намиращ се до залива. Плажът „Болата“ е неохраняем и за него отговорност носи Областна администрация – Добрич. „Читалище „Български искрици“ сътвори уникален празник с гости бесарабски българи“, съобщава изданието. Втора международна среща – практикум „Богатството на Добруджа – занаятите през погледа на децата“ се е състояла в АЕМО „Старият Добрич“. В срещата са се включили около 70 гости от украинските градове Бердянск и Милетопол и от молдовските – Кишинев и Тараклия. Специален гост на празника е била народната певица Галина Дурмушлийска. В рубриката „Новини“ – „Влагат 1,3 млн. лв. в ремонт и оборудване на ветеринарната гимназия в Добрич“. Мащабната реконструкция на сградата е започнала миналата седмица. Средствата са осигурени по проект на Община град Добрич и с тях освен строителни дейности ще бъдат осъвременени учебни кабинети и зали, като ще бъде създадена операционна за дребни животни. Ще бъдат обновени пространства за спорт и училищният двор.", "date": "2018.05.14", "title": "Преглед на основните теми в добруджанския печат"}
{"url": "http://www.focus-news.net/news/2018/05/14/2521305/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Нормално натоварен е трафикът по главен път Е-79 и автомагистрала „Струма“. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки в областта са сухи. Проходът Предел е отворен за преминаването на всички видове моторни превозни средства. Няма регистрирани тежки пътни инциденти. Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.05.14", "title": "Благоевград: Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/05/14/2521318/blagoevgrad-na-ofitsialna-tseremoniya-shte-bade-daden-start-na-blagoustroyavaneto-na-ul-maritsa-v-uchastaka-ot-bul-sv-dimitar-solunski-do-ul-ivan-mihaylov.html", "text": "Първа копка на обект Благоустрояване на ул. „Марица” в участъка от бул. „Св. Димитър Солунски” до ул. „Иван Михайлов” ще бъде направена днес в Благоевград. Церемонията ще се състои в 13.00 часа на улица „Марица“ №2. Това съобщиха от пресцентъра на Община Благоевград. Обектът е част от мащабния проект „Благоустрояване на градската среда”. Част от мерките, които ще бъдат постигнати, са осигуряване на достъпна, безопасна и уютна градска среда, обновяване на надземната и подземна улична инфраструктура, създаване на комфорт при пътуването и добро отводняване на улицата. Ще бъде осигурена безопасността и енергийната ефективност чрез ремонтиране на тротоарните настилки и изграждане на ново енергоспестяващо улично осветление, ще бъдат облагородени зелените площи. \r\nПроект „Благоустрояване на градската среда” се осъществява с финансовата подкрепа на Оперативна програма „Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие.\r\nПроектът стартира на 18 ноември 2016 г. със сключения между Община Благоевград и Управляващия орган на ОПРР Договор за предоставяне на безвъзмездна финансова помощ.", "date": "2018.05.14", "title": "Благоевград: На официална церемония ще бъде даден старт на благоустрояването на ул. „Марица” в участъка от бул. „Св. Димитър Солунски” до ул. „Иван Михайлов”"}
{"url": "http://www.focus-news.net/news/2018/05/14/2521317/svetoslav-benchev-balgarska-petrolna-i-gazova-asotsiatsiya-ne-se-ochakva-seriozno-shokovo-poskapvane-v-tsenite-na-gorivata-prez-letnite-mesetsi-u-nas.html", "text": "Не се очаква сериозно поскъпване на цените на горивата през летните месеци, дори и да има такова, то ще бъде в рамките на няколко стотинки. Това каза за сутрешния блок „Добро утро, България“ на Радио „Фокус“ Светослав Бенчев, експерт от Българската петролна и газова асоциация. По думите му цените през летните месеци не се определят единствено от цената на суровия петрол, затова и дългосрочни прогнози са трудни. „Влияние на международните пазари, обаче, оказват няколко съществени фактора\", обясни той. „На първо място продукцията на ОПЕК, както и останалите участници в споразумението за ограничаване на добива, намалява трети пореден месец – през април тя е била с около 730 хиляди барела по-малко от фиксираните квоти. На второ място съществува известен проблем с добивите, които Венецуела доставя на пазара, тъй като те са непрекъснато намаляващи от февруари 2016 година. В допълнение, търсенето и предлагането на суров петрол са почти балансирани в настоящия момент. Всичко това говори, че санкциите, които Доналд Тръмп евентуално ще наложи върху Иран, биха повлияли. Факт е обаче и това, че пазарът беше подготвен за това, даже и миналия път, когато се говореше за преподписване на санкциите, имаше готовност това да се случи“, обясни той. Светослав Бенчев коментира още, че фактор за трайното задържане цените на петрола надолу би могъл да бъде Американският шистов добив, ОПЕК и евентуалното продължаване на споразумението с Русия. „Ако търсенето на петрол се увеличи поради растеж на световната икономика, каквито са очакванията, е възможно през следващата година и цената на барел да се увеличи, но е твърде рано за прогнози\", обясни експертът.", "date": "2018.05.14", "title": "Светослав Бенчев, Българска петролна и газова асоциация: Не се очаква сериозно шоково поскъпване в цените на горивата през летните месеци у нас"}
{"url": "http://www.focus-news.net/news/2018/05/14/2521319/stara-zagora-vavezhda-se-vremenna-promyana-v-marshruta-na-avtobus-nomer-62-zaradi-stroitelno-remontni-deynosti.html", "text": "Въвежда се временна промяна в маршрута на автобус номер 62 заради строително-ремонтни дейности. Това съобщиха от пресцентъра на Община Стара Загора. Във връзка с извършването на строително-ремонтни дейности на обръщалото на територията на бившето предприятие „Агробиохим“, Община Стара Загора уведомява, че от днес автобусите обслужващи линия №62 няма да спират на автобусна спирка „АТЗ“. Общината се извинява за причиненото неудобство.", "date": "2018.05.14", "title": "Стара Загора: Въвежда се временна промяна в маршрута на автобус номер 62 заради строително-ремонтни дейности"}
{"url": "http://www.focus-news.net/news/2018/05/14/2521320/narodnite-predstaviteli-ot-gerb-ruse-shte-imat-priemna-za-grazhdani.html", "text": "Народните представители от ГЕРБ – Русе Пламен Нунев, Светлана Ангелова и Андриан Райков ще имат приемна за граждани от 10.00 до 12.00 часа в централния офис на партията, намиращ се в търговски комплекс „Родина“ на ул. „Чипровци” № 2. Записванията стават на място в търговски комплекс \"Родина\", ет. 2, както и на тел. 082/82 52 64. Това съобщиха от пресцентъра на ПП ГЕРБ. Приемните на народните представители в областта се провеждат всеки понеделник, като срещите с граждани се случват дори те да не са обявени официално. Заедно с тях участват и общински съветници от ГЕРБ в Русе.", "date": "2018.05.14", "title": "Народните представители от ГЕРБ-Русе ще имат приемна за граждани"}
{"url": "http://www.focus-news.net/news/2018/05/14/2521322/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщават от пресцентъра на дружеството. \r\nВъв връзка с подмяна на спирателни кранове на ул. „Бодра смяна“ кв. „Бенковски“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nбул. „Лазар Михайлов“, ул. „Наука“, ул. „Бодра смяна“, ул. „Тетевенска“, ул. „Хоризонт“, ул. „Биримирски извор“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: площад „Биримирци“.\r\nВъв връзка с подмяна на сградно водопроводно отклонение на ул. „Солунска“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nпо ул. „Солунска“ от бул. „Витоша“ до ул. „Ангел Кънчев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Белчев“ ъгъла с ул. „Солунска“.\r\nВъв връзка с изграждане на сградно водопроводно отклонение на ул. „Златовръх“ жк. „Лозенец“, се налага спиране на водоподаването от 10:00 до 21:00 часа на клиентите на „Софийска вода”, живеещи в района на:\r\nпо ул. „Златовръх“ от ул. „Кричим“ до ул. „Галичица“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златовръх“ ъгъла с ул. „Кораб планина“.\r\nВъв връзка с изграждане на сградно водопроводно отклонение на ул. „Първа българска армия“ кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nпо ул. „Първа българска армия“ от ул. „Вела Чорбова“ до ул. „Рояк“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“ ъгъла с ул. „Вела Чорбова“.\r\nВъв връзка с подмяна на сградно водопроводно отклонение на ул. „Родината“ с. Бусманци, се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\nул. „Гурко“ №1, №3\r\nпо ул. „Родината“ от ул. „Татарски път“ до края в посока Запад. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родината“№25.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.05.14", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/14/2521321/republika-makedoniya-spored-gratskiya-prezident-makedoniya-parvo-tryabva-da-izvarshi-promeni-v-konstitutsiyata-si-predi-chlenstvoto-v-nato-i-es.html", "text": "Според гръцкия президент Прокопис Павлополус за интеграцията в ЕС и в НАТО Македония трябва да вземе решение за името си, за което предпоставки са конституционните изменения и премахването на иредентизма, предава македонската медия „Република“.\r\n„Има един начин за интегриране на Македония в НАТО и ЕС. Първо, предварителното преразглеждане на конституцията“, заяви Павлопулос. По време на речта си, посветена на 100 години от битката при Скра край Кукуш той заяви, че битките от периода „от една страна неопровержимо документират гръцкия характер на Македония, а от друга страна осмиват противоположната пропаганда“.\r\nПосланието на гръцкия президент идва по-малко от 24 часа след новия кръг от преговори на министрите на външните работи на Македония и Гърция Никола Димитров и Никос Кодзиас с посредника от Матю Нимиц, на който бе решено да се проведе официална среща на министър-председателите Зоран Заев и Алексис Ципрас.  Виктор Турмаков", "date": "2018.05.14", "title": "„Република“ (Македония): Според гръцкия президент Македония първо трябва да извърши промени в конституцията си преди членството в НАТО и ЕС"}
{"url": "http://www.focus-news.net/news/2018/05/14/2521323/pazardzhik-remontni-deynosti-se-izvarshvat-po-patya-panagyurishte-selo-levski-ot-85-km-do-102-km.html", "text": "Натоварено е движението по главните пътища на областта, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са частично мокри. Ремонтни дейности се извършват по пътя Панагюрище – село Левски от 85 км до 102 км. Движението се осъществява в една лента чрез поетапно затваряне на лява и дясна ленти за движение. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.14", "title": "Пазарджик: Ремонтни дейности се извършват по пътя Панагюрище – село Левски от 85 км до 102 км"}
{"url": "http://www.focus-news.net/news/2018/05/14/2521326/burgas-narodniyat-predstavitel-ot-gerb-galya-vasileva-organizira-priemen-den-za-grazhdani.html", "text": "Народният представител от ГЕРБ Галя Василева ще има открита приемна за граждани днес в централата на партията в Бургас на ул. „Конт Андрованти“ 5. Това съобщиха от пресцентъра на ПП ГЕРБ. Приемният ден ще започне в 13.00 часа. Записвания могат да се правят на място или на телефон: 056 81 90 40. Галя Василева е член на Комисия по труда, социалната и демографската политика и Комисията за наблюдение на приходните агенции и борба със сивата икономика и контрабандата в 44-тото Народно събрание.", "date": "2018.05.14", "title": "Бургас: Народният представител от ГЕРБ Галя Василева организира приемен ден за граждани"}
{"url": "http://www.focus-news.net/news/2018/05/14/2521327/albanian-daily-news-pozhar-e-izbuhnal-v-rafineriyata-v-albanskiya-grad-elbasan.html", "text": "Пожар е избухнал в неделя вечерта в петролната рафинерия на албанския град Елбасан. На място са пристигнали противопожарни екипи, предава  Albanian Daily News.\r\nНяма пострадали. Полицията се опитва да установи причините за пожара. Началникът на противопожарния екип Таяр Ала обяви, че огънят е под контрол и че скоро ще започне разследване. \r\nСпоред запознати източници взривът е причинен от експлозия, избухнала късния следобед.  Виктор Турмаков", "date": "2018.05.14", "title": "Albanian Daily News: Пожар е избухнал в рафинерията в албанския град Елбасан"}
{"url": "http://www.focus-news.net/news/2018/05/14/2521330/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ – Сливен организират приемни за граждани. Това съобщиха от пресцентъра на ПП ГЕРБ. Днес от 9.30 до 16.30 часа с гражданите ще разговарят Христо Котов и Керанка Стамова. \r\nНа 21 май от 9.30 до 16.30 часа с проблемите на хората ще се запознаят Живко Минчев и Димитър Павлов. Срещата на Силвия Маринова и Здравко Костадинов с жители на Сливен е насрочена за 28 май от 9.30 до 16.30 часа. На 4 юни от 9.30 до 16.30 часа ще приемат Георги Николаев и Димитър Митев\r\nПриемните се провеждат в офиса на  ГЕРБ в Сливен на адрес: ул. \"Цар Освободител\" № 17. Предварително записване - на тел. 044/63 32 23.", "date": "2018.05.14", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2018/05/14/2521315/varna-ostava-zatvoreno-platnoto-na-avtomagistrala-cherno-more-v-posoka-burgas-ot-km-329-do-km-238-zaradi-stroitelno-remontni.html", "text": "Остава затворено платното на АМ „Черно море“ в посока Бургас от км  329 до км  238, предаде репортер на Радио „Фокус“ – Варна. По данни на Агенция „Пътна инфраструктура“ движението се осъществява при пълно затваряне на платното и пренасочване на движението в платното посока Варна поради строително-ремонтни работи на виадукт „Звездица”. Пътните настилки в областта са сухи, времето е ясно, видимостта е добра. Очаква се временно увеличение на облачността, по-значително в следобедните часове. Очакваната максимална температура за Варна е около 21° градуса. Почти без валежи. По път І-9 граница Румъния - Дуранкулак - Балчик - Варна - Бургас - Звездец - Малко Търново - граница Турция, край област Варна от Кранево – Варна при км 83+100 е ограничено движението на МПС над 10 т. Трафикът се осъществява по обходния маршрут: Кичево – Оброчище. В участъка от км 125+000 до км 165+000 движението се осъществява с повишено внимание, поради монтаж на ограничителни системи. По третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в една лента поради частични ремонтни дейности. Организацията за движение е сигнализирана с пътни знаци.\r\nМилена СТОЕВА", "date": "2018.05.14", "title": "Варна: Остава затворено платното на автомагистрала „Черно море“ в посока Бургас от км 329 до км 238 заради строително-ремонтни"}
{"url": "http://www.focus-news.net/news/2018/05/14/2521328/pregled-na-osnovnite-temi-v-starozagorskiya-pechat.html", "text": "„Червено-белите пътеки в Стара Загора няма да бъдат премаркирани“ е водещо заглавие от страниците на вестник „Старозагорски новини“. ПГ на ГЕРБ ще подкрепи направеното предложение от кмета Живко Тодоров, увери Цветан Цветанов. Парламентарната група на ГЕРБ ще подкрепи направеното предложение от кмета на Стара Загора Живко Тодоров да не се пребоядисват пешеходните пътеки, изпълнени в бяло и червено, съобщи в Стара Загора зам.-председателят на ГЕРБ Цветан Цветанов, който заедно с премиера Борисов участваха в Регионалната политическа академия на ГЕРБ в събота. Цветанов припомни, че темата с пешеходните пътеки, направени преди 2016 г. (б.р. когато в сила влезе една спорна наредба), чието премаркиране би утежнило чувствително общинските бюджети, е била поставена по време на съвместно заседание на Националното сдружение на общините в България (НСОБ), вътрешната комисия в НС и регионалната комисия. \"Поех ангажимент, че ако се налага, дори и законодателно ще бъде решен въпросът, за да се избегне подобно премаркиране, защото маркирането с по-ярки цветове (б.р. бяло и червено, каквото съществува в много страни в Европа) създава по-голяма превантивност, за да може действително да предпазим и да не допуснем жертви на пешеходни пътеки. Същевременно това е направено в интерес на гражданите, в интерес на пътната безопасност, а не че някой е искал да злоупотреби или по-някакъв начин да наруши нормативни уредби. Затова в тази посока ще бъдем в подкрепа на НСОБ\", увери Цветан Цветанов. \r\nВъв връзка с пътната безопасност зам.-председателят на ГЕРБ съобщи още, че в момента се търси законодателна възможност общините да се възползват от Фонд пътна безопасност, за да могат да участват по-активно в правенето на политики за пътната безопасност. Понастоящем в създадения преди 6-7 години фонд са натрупани около 60 млн. лв., които освен за превантивна дейност - обучение на децата по пътна безпасност, могат да бъдат разпределени между общините за закупуване на камери за видеонаблюдение. \"Хубаво е да въведем колкото е възможно повече видеонаблюдение в населените места, защото това ще даде възможност да освободим полицейски ресурс за други полицейски дейности, ще увеличи събираемостта от санкции и ще даде възможност за по-голяма обективност - ще се избегнат предпоставките за евентуални корупционни действия между нарушител и проверяващ\", посочи Цветанов. По думите му една от най-добрите системи за сигурност е във Великобритания, а там във всички населени места, включително и в транспорта, има видеонаблюдение. На въпрос на медията за създаването на общинска полиция, каквато беше идеята на старозагорския кмет, зам.-председателят на ГЕРБ съобщи, че се води дебат по темата. Според Цветанов общинска полиция могат да си я позволят общини, които имат повече финансов ресурс, затова се обсъжда възможността общинските звена за охрана да получат законови правомощия да осъществяват проверки, вместо да се ползва полицейски ресурс от областните дирекции на МВР и да налагат санкции. Цветан Цветанов подчерта, че всичко, което прави кметът на местно ниво среща подкрепата на хора от всички политически сили и увери, че той и Борисов ще изпълнят поетите ангажименти към Стара Загора, в това число и изграждането на многофункционална спортна зала в новия парк \"Артилерийски\". \"Въпросът е, че не винаги могат да се решат нещата в кратък период от време. С години са наслагвани проблеми и голяма част от тях не търпят отлагане, какъвто е и примерът с отсечката на автомагистрала \"Тракия\" от Пловдив в посока Чирпан и Стара Загора. Аз ви уверявам, че Стара Загора ще получи подкрепа за спортната зала, която мисля, че ще бъде поета като ангажимент в един следващ предизборен период и тук говорим са сума от порядъка на 10-12 млн. лв. Но нека си дадем и сметка как се промени целият регион благодарение на усилията на Живко Тодоров и неговия екип, за което им благодаря\", подчерта зам.-председателят на ГЕРБ. \r\n„Размразяват АЕЦ \"Белене\" до седмица. Животът на въглищните ТЕЦ-ове - до десетина години“ е друго заглавие от днешното издание на вестника. Бъдещата енергийна сигурност на България ще бъде гарантирана най-вероятно от китайска атомна централа, която ще бъде изградена по проекта АЕЦ \"Белене\". Това стана ясно от думите на министър-председателя Бойко Борисов в Стара Загора, изречени пред местния актив на ГЕРБ и медиите. Премиерът съобщи, че до седмици правителството ще внесе в Народното събрание предложение проектът за втората атомна да бъде размразен. Причината за това е потвърденият на 10 май инвестиционен интерес от представители на Китайската национална ядрена корпорация (CNNC) за изграждането на АЕЦ \"Белене\". Борисов подчерта, че за да може да започнат реални преговори с потенциалния китайски инвеститор, парламентът трябва да гласува падането на мораториума и да даде мандат на правителството за това. Очакванията му са, че това трябва да се случи преди срещата на държавните и правителствени ръководители на страните от Централна и Източна Европа, и Китай, която ще е през юли в София. \r\nБойко Борисов припомни, че до момента България е вложила 3 милиарда лева и че на площадката на централата стоят два ядрени реактора, които страната ни поръча на Русия преди години. За въглищните ТЕЦ-ове и комплекс \"Марица изток\" премиерът беше категоричен, че \"рано или късно ще ги затворим\", тъй като нямаме подкрепата на Брюксел и целта е да \"забавим този процес с 10-ина години\". Какво точно каза премиерът Борисов на импровизирания брифинг със старозагорските журналисти четете в краткото ни интервю:\r\n-Г-н Борисов, избран ли е вече финансов модел за изграждане на АЕЦ \"Белене\"?\r\n-Това ще го обсъжда Парламента. Аз не обичам по важни теми, колегите да научават от медиите. Работим много усилено, защото ние държим да няма държавна гаранция, да няма задължително изкупуване на ток, сиреч тези \"хубави\" инвестиции след това да дойдат на електромерите ни. Така,че когато завършим преговорите тогава ще говорим.\r\n- Нека да Ви попитам за \"Мариците\". От това което казахте но време на форума на ГЕРБ излиза, че ще затворим въглищните си централи, защото от Брюксел го искат, въпреки, че САЩ се оттегли от Парижкото споразумение за климата, да не говорим за Китай.\r\n-Ние сме в Европейския съюз\r\n- Ще бъдат ли защитени нашите въглищни централи така, както се случва с превозвачите, за които в парламента беше приета съвместна декларация от всички политически сили.\r\n-Това че се прие декларация е хубаво нещо. Но решенията ги вземат в Брюксел от ЕК. Пред еврокомисарката ще се направят всички необходими постъпки, но накрая всичко ще се реши от комисията. Ще положим усилия. Така че въглищните централи колкото може повече да ги държим, толкова по-добре. Но рано или късно, аз съм убеден, че както в много големи държави ги затвориха и тук ще се случи. Заради цената на квотите на вредните емисии, цената на електроенергията ще стане толкова скъпа, че няма да е изгодно.\r\n- Нека да уточним, казахте, че ще се срещате с еврокомисар - за получаването на дерогации от въглищните ТЕЦ-ове ли ще е срещата Ви или с еврокомисар по транспорта?\r\n-За превозвачите. Още в петък се обадих, поканих еврокомисарката, в понеделник в 14 часа ще дойде при мен. И се чудя какво ще й кажа. Искам да съм оптимист, но много трудно се успява. Просто има много големи лобита -най големите държави са там, включително и нашите съседи- Гърция и Румъния. \r\n-До края на годината има ли вероятност за вдигане на мораториума за АЕЦ \"Белене\"?\r\n-Това трябва да стане следващата седмица. Мораторумът да падне, за да може да имаме мандат от парламента, за да разговаряме с инвеститорите. Това трябва да влезе в парламента и да го говорим.\r\n-И това да стане в мандата на европедседателството ни.\r\n-Естествено, преди срещата през юли, ако имаме сериозни намерения и те имат сериозни намерения, да се случи нещо добро. Защото в момента имаме техника за 3 млрд., която стои на Дунава.\r\n„Превратът в БСП - Казанлък, все пак се случи. Румяна Друмева е новият общински лидер на партията“, пише още изданието. Общинската конференция на БСП - Казанлък, проведена на 12 май, категорично е подкрепила политиката, водена от националното ръководство на БСП в лицето на нейния лидер Корнелия Нинова. Тоест неудобното досега ръководство на най-старата социалистическа партия в страната бе подменено с други предани на настоящия лидер казанлъшки социалисти. От Областния съвет на БСП съобщиха, че Румяна Друмева е новият председател на общинската организация на БСП, която де факто се явява първата жена застанала начело в 126-годишната история на казанлъшката организация. Друмева е спечелила лидерското място срещу Катя Киликчиева при таен вот на конференцията състояла се по решение на Националния съвет на БСП. Единствен гост от \"Позитано\" 20, уважил форума, е била Деница Златева - зам.-председателят на НС на БСП. На конференцията са присъствали 115 делегати от общо 125, които са избрали нов 43-членен състав на Общински съвет и 11-членен състав на общинска контролна комисия с председател адв. Моника Динева. \"Успех и много мъдрост на новоизбраните председатели и членове на партийните органи\" е пожелала Златева и препоръчала новото ръководство \"да достигне до всеки социалист в организацията дал своя принос, за да я има БСП, за да сме силни, за да сме активна опозиция на управляващите\". Към момента не е известно, как БСП - Казанлък, ще бъдат силна и активна опозиция на ГЕРБ, след като състоялият се преврат буквално разцепи общинската организация там. Досега поддръжниците на Нинова прокламираха, че старото ръководство на казанлъшката структура пречи на младите. Новият лидер на казанлъшките социалисти Румяна Друмева е родена на 17 октомври 1961 г. Тя безспорно има завидна политическа БСП биография зад гърба, но изборът на младите някакси не се връзва. От детронираното ръководство на БСП - Казанлък, обявиха, че ще обжалват проведената отчетно-изборна конференция, тъй като тя е в нарушение на последната редакция на устава на партията. А ден преди провеждането й от женската структура на БСП в Казанлък обявиха, че тя се разпуска заради \"погазването на вътрешнопартийната демокрация и уставните нарушения\".", "date": "2018.05.14", "title": "Преглед на основните теми в старозагорския печат"}
{"url": "http://www.focus-news.net/news/2018/05/14/2521331/plovdiv-rayonen-sad-asenovgrad-shte-gleda-deloto-sreshtu-chasten-sadeben-izpalnitel-obvinen-v-prisvoyavane-na-nad-700-000-lv.html", "text": "От 9.30 часа в зала 2 на Районен съд - Асеновград ще се гледа делото срещу Атанас С. А., обвинен в присвояване на чужди пари, връчени му в качеството му на частен съдебен изпълнител, за да ги пази. Това съобщиха от пресцентъра на Районен съд – Асеновград. Докладчик по делото е Стефка Пашова. Атанас С. А. е обвинен за това, че в периода от 17 септември 2007 г. до 16 юли 2013 г. в град Пловдив в качеството му на частен съдебен изпълнител е присвоил чужди пари, връчени и поверени му да ги пази и управлява от различни физически и юридически лица, всичко на обща стойност 709 633,85 лева, като длъжностното присвояване е в големи размери.", "date": "2018.05.14", "title": "Пловдив: Районен съд - Асеновград ще гледа делото срещу частен съдебен изпълнител, обвинен в присвояване на над 700 000 лв."}
{"url": "http://www.focus-news.net/news/2018/05/14/2521329/evrodeputatat-georgi-pirinski-ninova-e-opozitsionnost-na-bsp-vrednoto--v-bsp-e-mladi-stari.html", "text": "Нинова е опозиционност на БСП, вредното ѝ в БСП е „млади – стари“. Това каза Георги Пирински, евродепутат от ПЕС/БСП, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\n“Предстоят избори за Европейски парламент през май догодина. Пожелавам Ви дотогава да бъдете здрава, българска, червена ябълка в политиката на Европа и ако може да продължите тази линия при следващите избори. Ще се кандидатирате ли пак?”, попита Беновска и подари червена ябълка на Пирински и книгата “Беновска пита Ахмед Доган”.\r\nОт своя страна Георги Пирински подари на Беновска три броя списания “Ново време”, което списание празнува 121 години. Това е списание на БСП и съдържанието му е свързано с идеите, политиката и практиката на партията. Това списание се старае да отговори на въпросите пред България днес. На въпрса дали ще се кандидатира отново за евродепутат, Пирински каза, че все още не е решил.\r\n“Защо се посветихте на политиката”, попита Беновска, подарявайки му клубната тениска с въпроса “Защо?”. Пирински отговори, че не толкова се е посветил на политиката, вместо това политиката го е въвлякла. \r\n“Корнелия Нинова е втора година председател на БСП. Как оценявате нейните две години?”, попита Беновска. Според Георги Пирински, Корнелия Нинова придаде един импулс на опозиционното поведение на БСП. Остава предизвикателството Нинова и ръководството на БСП да докажат, че могат да предложат различна и по-добра политика от тази на управляващите. Централният въпрос е добре ли се развива България. Наред с позитивните икономически показатели, кризата в обществото е много дълбока. Кризата в българското общество е материална и духовна. \r\n“По “Пирински” ли си спестихте освен похвалата към Нинова и една критична бележка”, попита Беновска. Георги Пирински каза, че не иска да говори за плюсове и минуси, а реалните възможности за промяна, които не се вместват в плюсове и минуси. Той каза, че е отправял доста ясни критики и предложения към Корнелия Нинова. “За мен спорното, вредното направление от дейността на г-жа Нинова е разделението между млади и стари”, посочи Пирински. Той цитира Нинова от заседанието на Младежкото БСП, която е казала, че старите от БСП са отстранени, за да могат младите да вървят напред. Трябва да има млади хора с енергия и усета на новото време. Но такава постановка, че младите са тези, които трябва да поемат цялата отговорност, е несъстоятелна. \r\n“Партия на народа ли сте Вие или сте загубили това си озарение?”, попита Беновска.\r\n\"Идейната основа на БСП е посветена на защита на работещите, на социалнослабите, на беззащитните и се старае да работи в полза на едно общество, което да бъде сплотено и солидарно. Тази идейна същност е недостатъчно осъвременена, осъзната и преведена в практика, посочи Пирински. В България 40% от населението в застрашено или в бедност, 30% са в тежки материални лишения. Това е кризата\", посочи той. \r\n“Как стимулираме хората да работят спрямо приниципите на пазарната икономика, да се преквалифицират”, попита Беновска. “Кога му се работи на човек?! Когато чувства, че се подиграват с него, когато няма сигурност, че ще му платят от страна на недобросъвестни работодатели. Сивата икономика е два пъти по-голяма от средната за ЕС”, заяви Георги Пирински. Според него трябва да се търси съгласие за развитието на икономиката. \r\n“Колко са богатите хора в ръководството на БСП в ИБ и НС?”, попита Беновска. Георги Пирински отговори, че е предложил в устава на партията да се запише етичен кодекс, който да отговори на тези въпроси. Това зависи от председателя на НС на БСП Корнелия Нинова. На следващия пленум БСП трябва да представи визията си за развитието на България. По-различната формула, която БСП трябва да предложи, се казва суверенна демокрация. Това понятие беше употребено от португалския премиер в негова реч, поясни Пирински. Това означава да се постигне суверенитет от международните финансови институции, ЕС, Световната банка и Международния валутен фонд. Срещу това се надига вълна от евроскептицизъм, който стига до краен национализъм, ксенофобия. Изход от кризата може да има като се увеличат заплатите. \r\n“Трябва ли Бойко Борисов да Ви чуе, тъй като той е на кормилото трети мандат премиер, с Вие сте едни от мъдреците в политиката”, попита Беновска. \"Политиката на ГЕРБ е изградена на този модел. Това е поредица от постижения, които те отчитат – на бюджетни ограничения, свиване на разходи, посочи Пирински.Той допълни още, че социалдемократите дълго време са се придържали към тази политика, което е причина за отлива на доверие към тях. На въпрос, дали Борисов води лява политика, Пирински отговори, че ГЕРБ са десни и не могат да изпълняват леви политики\", заяви той. \r\n“Как оценявате една година от встъпването на Румен Радев в президентската институция?”, попита Беновска. Според Георги Пирински, Румен Радев успя да спечели обществено признание като човек, който се стреми да защити надпартиен, национален интерес. Президентът с изявленията си от последните месеци в УНСС говори за паралелната държава и неосветлените процеси.\r\n“Ако е тъмно в държавата, как президентът Радев успя да бъде избран за президент, нямаше ли да бъде затъмнен неговия избор и ГЕРБ да си сложат свой президент в тъмното”, попита Беновска. \"Румен Радев спечели подкрепата на БСП, една от водещите политически сили и след това с изявата си спечели широко одобрение\", посочи Пирински.\r\n“Ако не беше ДПС, Радев щеше ли да спечели”, репликира Беновска. Пирински отговори, че не се наеме да анализира ключовата роля на ДПС. \"За Радев гласуваха много от хората, които не гласуват и не одобряват политиката, защото са гневни. Трябва да има градивно начело на обществото, което да отговори на гнева и да го изведе към позитивна стъпка\", добави той. \r\n“Харесвате ли ислямизацията на Европа, попита Беновска. Действията на Унгария не са адекватен отговор на опасността от ислямизация. Орбан проповядва подчертан национализъм и много тежко урежда унгарското общество. България има исторически опит за съвместното етническо съжителство. \r\n“Ще бъде ли Станишев преизбран за председател на ПЕС”, попита Беновска. \"Това още не е известно\", отговори Пирински.\r\n“Ще мине ли бюджетната рамка за новия бюджет на Европа”, попита Беновска. \"Това ще е съвместно решение и трябва да има отпор на тази рамка, защото тя не решава проблема с неравенствата\", отговори Пирински. \r\n“Обсъждат се фалшивите новини. Фалшивите новини деформират ли политиката на България, Европа и света”, попита Беновска. “Фалшивите новини деформират не само политиката, но и представата на хората за реалността. Това в предизвикателство за всяка медия”, отговори Пирински. \r\n“Защо от 2009 г БСП не е печелила избори и от 1990 г няма кмет на София. Защо 18 години ЕНП, а не ПЕС е начело на Европа”, попита Беновска. “Причините са повече от една и са свързани с положението с цяла Европа. Европейската социалдемокрация провеждаше политика по ограничения на бюджета, на плоския данък, на недостатъчно заявена социална алтернатива”, обобщи Георги Пирински пред Илиана Беновска в предаването “Беновска пита”  по Радио К2 и Канал 3 на 13 май 2018 година.", "date": "2018.05.14", "title": "Евродепутатът Георги Пирински: Нинова е опозиционност на БСП, вредното ѝ в БСП е „млади – стари“"}
{"url": "http://www.focus-news.net/news/2018/05/14/2521325/pernik-v-obshtinata-shte-bade-predstavena-novata-sistema-za-videonablyudenie.html", "text": "От 13.00 часа днес в сградата на Община Перник ще бъде представена новата система за видеонаблюдение. На събитието ще присъстват кметът Вяра Церовска, министърът на вътрешните работи Валентин Радев, както и представители на фирмите, подкрепили проекта. Това съобщиха от Общината. Системата за видеонаблюдение е изградена съвместно от Община Перник, „Стомана индъстри“ АД и „Мобилтел“ ЕАД, като е предварително съгласувана с ОДМВР - Перник. Мобилните камери са монтирани на кръстовища, пешеходни пътеки и сгради общинска собственост.\r\nНовата система ще даде реален ефект срещу криминалния контингент и нарушителите по улиците и пътищата. Перник е една от малкото общини, които разполагат с подобна модерна технология за видеонаблюдение.", "date": "2018.05.14", "title": "Перник: В Общината ще бъде представена новата система за видеонаблюдение"}
{"url": "http://www.focus-news.net/news/2018/05/14/2521333/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 година. На място е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Това съобщиха за Радио „Фокус” – Велико Търново от Областно пътно управление - Габрово. Условията за пътуване в областта са нормални. Настилките са сухи, трафикът – интензивен. Времето е предимно облачно, без валежи. Затворен за моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци - Велчевци. Движението е в едната лента.Строително монтажни дейности текат в участък от пътя между Севлиево и село Драгановци. От Областно пътно управление уточниха, че водачите трябва да карат с повишено внимание  в отсечката от км 0+000 до км 14+600. Срокът за приключване на дейностите е 22 юни.\r\nЛуиза ТРАНЧЕВА", "date": "2018.05.14", "title": "Габрово: Ограничено е движението в участък от път Велико Търново – Стара Загора в района на град Габрово заради строителни дейности"}
{"url": "http://www.focus-news.net/news/2018/05/14/2521334/stara-zagora-narodnite-predstaviteli-ot-gerb-shte-provedat-priemni-za-grazhdani.html", "text": "Народните представители от ГЕРБ – Стара Загора ще проведат приемни за граждани. Това съобщиха от пресцентъра на ПП ГЕРБ. Депутатът Маноил Манев ще се среща с граждани всеки понеделник от месеца в приемен офис на адрес ул. „Кольо Ганчев“ 62, ет. 3. Повече информация и предварително записване на тел. 0888 940 562. \r\nДнес приемна ще проведе и народният представител Радостин Танев, който ще бъде на разположение на гражданите от 9.00 до 11.00 часа. На 28 май от 9.00 до 11.00 часа приемна ще проведе Емил Христов. Записвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” 5.\r\nВ Казанлък народният представител Борис Кърчев ще се срещне с граждани днес от 10.00 часа до 12.00 часа. Записвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” 1.\r\nНародният представител Радостин Танев ще проведе срещи с граждани от населените места в община Раднево на 28 май. Графикът ще бъде обявен допълнително. Повече информация на тел. 0885 023 895 – технически сътрудник Надежда Борисова или на адрес: ул. „Май” №5.", "date": "2018.05.14", "title": "Стара Загора: Народните представители от ГЕРБ ще проведат приемни за граждани"}
{"url": "http://www.focus-news.net/news/2018/05/14/2521324/andrey-kovachev-gerbenp-nalitse-sa-kategorichnata-volya-i-parvi-stapki-v-pravilnata-posoka-za-priznavane-na-balgarskoto-maltsinstvo-v-kosovo.html", "text": "Налице са категоричната воля и първи стъпки в правилната посока за признаване на българското малцинство в Косово. Това каза в сутрешния блок „Добро утро, България“ на Радио „Фокус“ евродепутатът от ГЕРБ/ЕНП Андрей Ковачев. По думите му всичко зависи от активността и бързината на сънародниците ни в косовските области като Гора и Жупа. Стартирало е събирането на подписи от българите там, които ще бъдат изпратени до властите в Косово, за да може българската историческа общност там, да бъде официално призната, каза още Ковачев. „Във всички мои разговори с министър-председателя, със зам. министър-председателя, с министри и председателя на парламента на Косово темата беше повдигната и получи положителен отговор, че ако косовски граждани, които се самоопределят като българи, заявят това тяхно желание, то те ще бъдат записани в законодателството на Република Косово“, обясни евродепутатът. Андрей Ковачев коментира още, че ситуацията в Косово е изключително благоприятна за успеха на казуса, като има ясен положителен сигнал и готовност за законодателни промени и официално включване на българската общност. Няма информация и конкретна статистика колко са българите на територията на Косово, заради отделението и десетилетната асимилация, на която са били подложени, добави евродепутатът.", "date": "2018.05.14", "title": "Андрей Ковачев, ГЕРБ/ЕНП: Налице са категоричната воля и първи стъпки в правилната посока за признаване на българското малцинство в Косово"}
{"url": "http://www.focus-news.net/news/2018/05/14/2521335/pregled-na-osnovnite-temi-vav-varnenskiya-pechat.html", "text": "„Варна и Бургас останаха без круизи“ е водещото заглавие в днешният брой на вестник „Черно море“. Антирекорд за круизния сезон у нас. Нито един пасажерски кораб няма да посети Варна и Бургас това лято. Основната причина за отсъствието на пасажерските кораби е геополитическата обстановка в басейна на Черно море през последните години. „Вицепремиер и двама министри идват на среща с кметове на морски общини“, четем още на 2 стр. Вицепремиерът Валери Симеонов и министрите на околната среда и водите Нено Димов и на туризма Николина Ангелкова ще посетят Варна днес във връзка с подготовката за туристическия сезон и опазването на чистотата на плажовете. „Двумилионния си пътник очаква летището това лято“, информира ежедневникът на същата страница. 70 години от създаването си отбеляза варненското летище. На празника на аеропорта присъстваха представители на ръководството, служители и техните семейства. Очаква се за първи път тази година летище Варна да посрещне двумилионния си пътник. „Хиляди варненчета се хванаха на хоро“, пише вестникът на стр. 3. Хиляди варненчета се хванаха на хоро в Деня на светите братя Кирил и Методий – 11 май. Над 900 училища, детски градини и читалища у нас и по света се включиха в инициативата „Розите на България“, обявена от Министерството на образованието и науката. „Ухапванията от кърлежи се увеличиха 3 пъти“, пише още в изданието на стр.5. Само за седмица ухапванията от кърлежи скочиха 3 пъти. Това сочат последните данни от Регионалната здравна инспекция във Варна.", "date": "2018.05.14", "title": "Преглед на основните теми във варненския печат"}
{"url": "http://www.focus-news.net/news/2018/05/14/2521338/shumen-kosene-na-trevni-ploshti-se-izvarshva-po-magistrala-hemus-v-uchastaka-novi-pazar-zaychino-oreshe-dvizhenieto-i-v-dvete-posoki-e-v-svobodnata-lenta.html", "text": "Движението в участъка Нови пазар – Зайчино Ореше от км 362 до км 375 на автомагистрала „Хемус“ и в двете посоки се осъществява в свободната лента спрямо създадената организация на движението поради ръчно и машинно косене на тревни площи, предаде репортер на Радио „Фокус“ - Шумен. Ограничено остава движението по път ІІІ-701 в участъка Секулово – Тодор Икономово от км 9 до км 16 за автомобили над 3,5 тона поради компрометирано състояние на мостово съоръжение. Въведен е обход. В сила е забраната за движението по път Радко Димитриево – Друмево за автомобили над 10 тона поради свлачищни процеси. Обходът е Шумен - Овчарово - Друмево. Пътните настилки са сухи, видимостта е нормална.\r\nИвелина ИВАНОВА", "date": "2018.05.14", "title": "Шумен: Косене на тревни площи се извършва по магистрала „Хемус“, в участъка Нови пазар - Зайчино Ореше, движението и в двете посоки е в свободната лента"}
{"url": "http://www.focus-news.net/news/2018/05/14/2521336/plovdiv-motorist-e-zaginal-pri-katastrofa-v-tunela-na-bul-tsar-boris-iii-obedinitel.html", "text": "Моторист е загинал при катастрофа тази нощ в тунела на бул. „Цар Борис III Обединител”. Това съобщи за Радио „Фокус“ - Пловдив дежурният в „Пътна полиция“. Инцидентът е станал около 3.00 часа тази сутрин в източното платно на булеварда в посока Панаира. В момента движението се осъществява нормално.\r\nЦветана ТОНЧЕВА", "date": "2018.05.14", "title": "Пловдив\": Моторист е загинал при катастрофа в тунела на бул. „Цар Борис III Обединител”"}
{"url": "http://www.focus-news.net/news/2018/05/14/2521337/dimitar-stefanov-kmet-na-obshtina-tutrakan-s-rok-grupi-ot-stranata-i-evropa-zhiteli-i-gosti-na-grada-shte-posreshtnat-parvoto-yulsko-utro-na-brega-na-reka-dunav-za-shesti-poreden-pat.html", "text": "С рок групи от страната и Европа община Тутракан ни ще посрещне първото юлско утро на брега на река Дунав за шести пореден път. Това каза за сутрешния блок „Добро утро, България“ на Радио „Фокус“ кметът на Тутракан Димитър Стефанов. Той допълни, че събитието ще събере на една сцена утвърдени и млади рок групи. \r\n„Участващите групи ще бъдат „Арсея“ от Италия, Slippers - рок група от Карлово, варненската рок група Bond Jovi с трибюти на известния изпълнител Bon Jovi, Фанданго, Васко Кръпката с „Подуене блус бенд“, а сутринта преди изгрева – Б.Т.Р. и легендарния вокалист на \"Uriah Heep\" Джон Лоутън. За младежките групи входът ще е свободен. Ако някой желае да преспи в някой от хотелите в Тутракан – няма места, но може да подготви палатката си. Имаме голям терен за палатков лагер със санитарен възел и течаща вода – това няма да спре любителите на рок музиката да пристигнат в Тутракан“, обясни  Димитър Стефанов. Кметът на Тутракан обясни, че сред традиционните за общината събития е и уникалният за цяла Европа фестивал „Огнения Дунав“ в края на месец юли, който събира класика, етно, поп, рап и рок музика с широко международно участие. Той разказа и за похода „По стъпките на четата на Таньо Войвода“, което едновременно презентира общината, но е и с образователна цел за стотиците деца, вземащи участие в похода всяка година.", "date": "2018.05.14", "title": "Димитър Стефанов, кмет на община Тутракан: С рок групи от страната и Европа жители и гости на града ще посрещнат първото юлско утро на брега на река Дунав за шести пореден път"}
{"url": "http://www.focus-news.net/news/2018/05/14/2521340/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Мокри на места са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През нощта не са получавани сигнали за инциденти по пътищата в областта.\r\nОстава затворен пътят Смолян – Мадан край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ град Смолян автомобилният трафик е интензивен в сутрешните часове на първия работен ден от седмицата. Пътните настилки по улиците в града са мокри. По-натоварено е движението по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.14", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/05/14/2521339/plovdiv-okrazhniyat-sad-shte-gleda-deloto-sreshtu-glavniya-arhitekt-na-asenovgrad-konstantin-atanasov-obvinen-v-iskane-na-podkup.html", "text": "В 10.00 часа в зала 10 на Окръжния съд ще се проведе заседание по делото срещу главния архитект на Асеновград Константин Атанасов, обвинен че през ноември 2016 година е поискал подкуп. Това съобщиха от пресцентъра на Окръжния съд. Докладчик е В. Евстатиева. Атанасов е обвинен за това, че през месец ноември 2016 г. в Асеновград, в качеството си на главен архитект на община Асеновград, е поискал от С. Б. в качеството му на управител на офис на „Първа инвестиционна банка“ АД в гр. Асеновград парична сума в размер на 10 000 лева, която не му се следва, и на 10 декември 2016 г. в гр. Пловдив, като извършител в съучастие с Митко З. от гр. Пловдив, управител на „Аквапроект“ ЕООД, действащ като помагач, е приел парична сума в размер на 8 000 лева, изплатени от „Първа инвестиционна банка“ АД – гр. София, за да извърши действие по служба - да съгласува Идеен инвестиционен проект за обект „Реконструкция и преустройство на хотел „Асеновец“ в „многофункционална сграда със смесено предназначение“ с възложител „Първа инвестиционна банка“ АД – гр. София, като деянието е извършено чрез изнудване посредством злоупотреба със служебно положение, като заявил на С. Б., че да се случат нещата с проекта, трябва да бъде нает Митко З. за консултант по част „В и К“ на проекта.\r\nСрещу Митко З. е повдигнато обвинение в това, че за времето от края на ноември 2016 г. до 10 декември 2016 г. в гр. Асеновград и в гр. Пловдив като помагач, в съучастие с Константин А. от гр. Пловдив, действащ като извършител, умишлено е улеснил последния, в качеството му на длъжностно лице, което заема отговорно положение – главен архитект на община Асеновград, да приеме дар, който не му се следва – парична сума в размер на 8000 лева, платена от „Първа инвестиционна банка“ АД – гр. София, за да извърши действие по служба – да съгласува Идеен инвестиционен проект за обект „Реконструкция и преустройство на хотел „Асеновец“ в „многофункционална сграда със смесено предназначение“ с възложител „Първа инвестиционна банка“ АД – гр. София, като деянието е извършено чрез изнудване посредством злоупотреба със служебно положение, а помагачеството е осъществено чрез фактически действия /изготвил и предоставил оферта от името на „Аквапроект“ ЕООД до „Първа инвестиционна банка“ АД за консултантска дейност, съставил и предоставил фактура от 30.11.2016 г. с получател „ПИБ“ АД и доставчик „Аквапроект“ ЕООД за сумата от 10 000 лв., в която посочил банковата сметка на доставчика, изтеглил от същата сума 8000 лв. и ги предал на Константин А. \r\nДелото е насрочено в разпоредително заседание.", "date": "2018.05.14", "title": "Пловдив: Окръжният съд ще гледа делото срещу главния архитект на Асеновград Константин Атанасов, обвинен в искане на подкуп"}
{"url": "http://www.focus-news.net/news/2018/05/14/2521332/pregled-na-osnovnite-temi-v-balkanskiya-pechat-agentsiya-fokus.html", "text": "Пожар е избухнал в неделя вечерта в петролната рафинерия на албанския град Елбасан. На място са пристигнали противопожарни екипи, предава  Albanian Daily News.\r\nНяма пострадали. Полицията се опитва да установи причините за пожара. Началникът на противопожарния екип Таяр Ала обяви, че огънят е под контрол и че скоро ще започне разследване. \r\nСпоред запознати източници взривът е причинен от експлозия, избухнала късния следобед. \r\n***\r\n Според гръцкия президент Прокопис Павлополус за интеграцията в ЕС и в НАТО Македония трябва да вземе решение за името си, за което предпоставки са конституционните изменения и премахването на иредентизма, предава македонската медия „Република“.\r\n„Има един начин за интегриране на Македония в НАТО и ЕС. Първо, предварителното преразглеждане на конституцията“, заяви Павлопулос. По време на речта си, посветена на 100 години от битката при Скра край Кукуш той заяви, че битките от периода „от една страна неопровержимо документират гръцкия характер на Македония, а от друга страна осмиват противоположната пропаганда“.\r\nПосланието на гръцкия президент идва по-малко от 24 часа след новия кръг от преговори на министрите на външните работи на Македония и Гърция Никола Димитров и Никос Кодзиас с посредника от Матю Нимиц, на който бе решено да се проведе официална среща на министър-председателите Зоран Заев и Алексис Ципрас. \r\n***\r\nКипър ще бъде сред въпросите, обсъждани между британския министър-председател Тереза Мей и турския президент Реджеп Тайип Ердоган, когато двамата се срещнат в Лондон, пише  Cyprus Mail.\r\n„С британския министър-председател ще обсъдим нашите двустранни отношения и начина и на развитие, както и регионалните и международни проблеми. Като страни-гаранти и двамата ще разгледаме последното развитие на положението по кипърския въпрос, както и европейските отношения. Допълнително ще обсъдим положението в Близкия изток и специално в Сирия, Ирак и Иран“, пише в официално заявление на турския президент.\r\nЕрдоган ще се срещне във вторник и с британската кралица Елизабет II. Във Великобритания той е придружен от редица министри.\r\n***\r\nЧленове на анархистката групировка „Рувиконас“ са хвърляли листовки в къщата на австрийския посланик в Гърция Андреа Икич-Бом, намираща се в северното предградие на Атина „Палео Психико“, пише  Ekathimerini.\r\nВ текст, публикуван на антисистемна интернет страница, групата съобщава, че действието е реакция на австрийските антимигрантски мерки и политики.\r\n***", "date": "2018.05.14", "title": "Преглед на основните теми в балканския печат (Агенция \"Фокус)"}
{"url": "http://www.focus-news.net/news/2018/05/14/2521347/pregled-na-osnovnite-temi-vav-velikotarnovskiya-pechat.html", "text": "„Д-р Михаил Милатович осъди прокуратурата за 40 000 лв. за скандала „бебето от фризера“, е заглавие от първа страница на областния всекидневник „Янтра Днес”. Д-р Михаил Милатович от  Г. Оряховица е осъдил прокуратурата да му изплати обезщетение в размер на 40 000 лв. заради скандалния случай от 2010 г., известен като „бебето от фризера“. Тогава акушер-гинекологът и негови колеги бяха задържани и обвинени. \r\n„Гайди, чевермета, скари и над 150 000 гости на Събора на овцевъдите край Лясковец“, е друго заглавие от днешното издание. 101 каба гайди, кукери, родопски чевермета, димящи скари с вкусни мръвки, качествени храни само от мляко и месо, народни гозби и над 150 000 гости превзеха Седмия национален събор на овцевъдите, който се проведе в почивните дни на поляните до Петропавловския манастир при Лясковец.\r\n„Американски колеж „Аркус“ изпрати шампионския си випуск“, пише още вестникът. 40 абитуриенти от Випуск 2018 изпрати с пищно тържество Американски колеж „Аркус“ във Велико Търново. Зрелостниците са от три класа, като в единия се дипломират по международната IB програма. „Цена отмъкна детска количка от ясла“, е новина от криминалната хроника. В изданието ще откриете и материал, разказващ за тържеството по случай 55-годишнината от създаването на Великотърновския университет „Св. Св. Кирил и Методий“.  \r\n„600 000 лв. искат от Търновската община родителите на убито от футболна врата дете“, е заглавие от другия областен ежедневник - „Борба“. Рекордни искове от по 300 000 лева са завели срещи Общината в старата столица родителите на убито от стара футболна врата в училищен двор момче на 8 години. Исковите молби са депозирани в Окръжния съд.  \r\n„Великотърновският университет чества 55-и патронен празник“, е друга тема от вестника. Портрет на чл. кореспондент проф. Александър Бурмов връчиха неговите внуци Десислава Бурмова и Александър Бурмов на Великотърновския университет „Св. Св. Кирил и Методий“ по време на тържествения празник на вуза на 11 май. \r\n„С чевермета, млечни деликатеси и множество атракции ще се запомни и тази година съборът на овцевъдите“, е друга тема от всекидневника. Атрактивни кукери от село Полени, Благоевградско, прогониха злите сили и дадоха старт на Седмия Национален събор на овцевъдите в петък. След тях поляните край Петропавловския манастир огласиха калоферските гайди. \r\nНа първа страница на областния ежедневник е поместен и материал, разказващ за нашенка, която работи като специалист по любовни връзки в САЩ.", "date": "2018.05.14", "title": "Преглед на основните теми във великотърновския печат"}
{"url": "http://www.focus-news.net/news/2018/05/14/2521343/pregled-na-osnovnite-temi-v-burgaskiya-pechat.html", "text": "„С протест тръгва делото за убийството на малката Никол“, е водещото заглавие на ежедневника „Черноморски фар“. „Куп експертизи бавят процеса 10 месеца“, е подзаглавието на материала. С протест пред Съдебната палата започва делото срещу 15-годишния Иван Иванов, обвинен в убийството на 11-годишната Никол Йончева. \r\n„Най-модерното спортно бижу отвори врати“, е друга тема във всекидневника. Кметът Димитър Николов откри най-модерния плувен басейн в Бургас – „Парк Арена“. Спортното съоръжение е изградено на мястото на стария плувен басейн в комплекс „Славейков“. За построяването му бяха нужни година и четири месеца и 18 милиона лева, се пише още в статията. \r\n„Хиляди се стекоха в Странджа за Фестивала на зелениката“, е друго заглавие в днешното издание. Хиляди природолюбители събра и тази година Фестивалът на зелениката, който организира традиционно ДПП „Странджа“ към Изпълнителната агенция по горите. \r\n„Бургаски  медицински сестри грабнаха куфари „Тръгваме си“, четем още в бточ. Медицински сестри от всички по-големи лечебни заведения в Бургас и региона удариха рамо на колегите си на бял протест в столицата, където в събота се събраха над 4000 работещи в сектора, се пише в ежедневника. \r\nИнтервюто в днешния брой е с Огнян Златев-ръководител на Председателството на Европейската комисия: Темата, която се дискутира е: Със Срещата „ЕС-Западни Балкани“ пишем история. След Брекзит се отварят възможности за България“", "date": "2018.05.14", "title": "Преглед на основните теми в бургаския печат"}
{"url": "http://www.focus-news.net/news/2018/05/14/2521344/baltic-times-priklyuchi-nay-golyamoto-voenno-uchenie-v-savremennata-istoriya-na-estoniya-spored-prezidenta-to-e-demonstriralo-che-stranata-e-dobre-zashtitena.html", "text": "Според президента на Естония Керсти Калюлайд, която посети последния ден на провелото се в страната мащабно учение „Сиил“ („Таралеж“), то и е вдъхнало вяра, че страната е добре защитена, пише  Baltic Times.\r\n„По време на „Таралеж“ видях професионални редовни войници, мотивирани резервисти, умели наборници и съюзни сили. Това отново ме успокои, че Естония е защитена“, заяви Калюлайд. „Благодаря на 15-те хиляди участници за защитата на Естония“, допълни тя. „Когато сме като таралежи, никой няма да може да ни навреди лесно – нападателят ще получи единствено рани в устата“, смята държавния глава.\r\nУченията „Сиил“ започнаха на 2 май и продължиха до 14. Повече от 15 хил. униформени от 15 държави участваха в учението, което е най-голямото в историята на Естония, откакто тя обяви независимост през 1991 г. Виктор Турмаков", "date": "2018.05.14", "title": "Baltic Times: Приключи най-голямото военно учение в съвременната история на Естония, според президента то е демонстрирало, че страната е добре защитена"}
{"url": "http://www.focus-news.net/news/2018/05/14/2521341/velislava-krasteva-dps-4-mesetsa-otlezhava-v-44-ns-zakona-na-dps-za-sobstvenostta-na-mediite-a-evropa-ni-sledva.html", "text": "4 месеца „отлежава“ в 44 НС закона на ДПС за собствеността на медиите, а Европа ни следва. Това каза Велислава Кръстева от ДПС в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването.Мястото на ДПС в българската политика\r\n „Г-жо Кръстева, къде се намира в координатната система в момента ДПС в българската политика между първата политическа партия с ръководител Борисов, който е трети мандат, втората и единствена, както често се самоназовава, опозиционна партия БСП с председател Корнелия Нинова, коалицията, изпълнена с „Обединени патриоти“ – ВМРО, Атака и НФСБ и Марешки в парламента? Но къде е ДПС?“, попита водещата Илиана Беновска. Велислава Кръстева отговори: „С риск да Ви прозвучи малко претенциозно – ДПС не променя позицията си вече 28 години, далеч преди да съществуват оказаните от Вас маркери! ДПС се намира там, където остава през последните 28 години, със своята роля, със своята кауза, със своята позиция“. Тя обясни, че в момента се връща от поредното отбелязване на „майските събития“, избухнали през 80-те години на миналия век като съпротива срещу Възродителния процес. Тези събития са дали на България пътя към демокрацията и са направили възможно падането на режима на Тодор Живков. „Така че ДПС има много ясен път и се намира на него, докато останалите субекти, които ми посочихте като маркер, са в това си качество появили се доста по-късно и аз не искам да съизмервам нашата позиция, базирайки се на тези маркери. Това къде те се намират е въпрос, на който те трябва да отговарят!“, заяви Велислава Кръстева. Народният представител подчерта, че на честванията на „майските събития“, на които е присъствала, се е говорило за паметта, която трябва да имаме за тях именно защото ДПС е политическата партия, която в своето единение винаги е имала важна роля за България, за евроатлантическия път на страната, за демократичния ѝ път. Застрашава ли управляващата коалиция демокрацията в България?\r\nВелислава Кръстева заяви, че като имаме предвид сегашната управленска формула и неопределеността на опозицията можем да кажем, че демокрацията в България е застрашена. Затова и слоганът на тазгодишните „майски събития“ е „Единни в защита на демокрацията“. „Кой я поставя под риск, г-жо Кръстева?“, попита водещата Илиана Беновска. Събеседникът ѝ отговори, че има прекалено много основния за такова заключение. Тя продължи, че в момента е поставена под въпрос цялата евроатлантическа ориентация на България и то 10 години след приемането ни в ЕС. Коалиционните партньори на ГЕРБ са заговорили за излизане от НАТО. „Гледам един заместник-председател на парламента преди седмица, втори заместник-председател на парламента вчера са поставили темата за това, че България казват те, трябва да има някаква форма на неутралитет! Те поставят под въпрос европейското членство на България! Това е такъв маркер и то за държавата, която в момента председателства Съвета на ЕС и която се готви да бъде домакин на тази изключително важна среща на върха за Западните Балкани, която предстои през следващата седмица! Отговорността, която носят, няма с какво да бъде отменена, тя е неотменима! Отговорността за тази формула на управление, отговорността за всеки сигнал, излъчен от коалиционните им партньори остава единствено и само на ГЕРБ!“, обясни народният представител. \r\n„Може ли да назовете поименно, а не така общо, кой точно поставя под риск демокрацията?“, попита водещата Илиана Беновска. Велислава Кръстева отговори, че в думите си преди малко е цитирала по смисъл изказвания както на Веселин Марешки, така и на Явор Нотев, който е член на Атака. „А Борисов застрашава ли демокрацията, или я пази?“, продължи водещата. Събеседникът ѝ отговори: „Формулата на управление застрашава демокрацията! Формулата на управление на това правителство, начело на което е г-н Борисов!“. Тя продължи, че хората едва ли ще повярват, че Борисов е един проевропейски политик, но просто така отнякъде са му се появили едни коалиционни партньори, които са с малко по-различно мнение. Тук, според нея, можем да припомним тезата за „тефлоновите политици“, въведена в САЩ от политолозите за Роналд Рейгън. \r\n„Нали не споменавате срамежливо името на Корнелия Нинова, по традиция БСП е ваш партньор в управлението, а ДПС подкрепихте техния кандидат за президент Радев, който е настоящ президент?“, попита водещата Илиана Беновска. Велислава Кръстева отговори, че не би искала да дава оценки за лидерското поведение или вътрешните проблеми на която и да е друга политическа партия. Тя обясни, че лично за нея е малко странна стилистиката, възприета от председателя на БСП през последната седмица, да бъде говорител на един от националистическите вицепремиери, за когото от ДПС са дали своята оценка, че е „недоразумение“. „Не ме провокирайте да го назовавам с името му, не желая, това е мой избор и политическа хигиена!“, заяви тя, като добави, че всеки един политически лидер носи отговорност за собственото си поведение.\r\nВнесеният от група народни представители от ДПС законопроект за собствеността и финансирането на медиите.\r\n„Един важен въпрос, който се развива, тръгна от България, не казвам, че вие сте го предизвикали като вълна в Европа, но тръгна от България, от българския парламент с внасянето от страна на ваши народни представители – Делян Пеевски, Йордан Цонев, Хамид Хамид и вие бяхте един от съвносителите – закон за собствеността и финансирането на медиите. В момента тази тема горещо се разисква в Европа с предстояща вероятно обща европейска норма. Кажете ми Вашият анализ докъде ще се стигне?“, попита водещата Илиана Беновска. Велислава Кръстева отговори, че с тази норма ще се осветли собствеността в медиите, както и собствеността в разпространението. Тя продължи, че ще се даде ясна картина кой с какви пазарни дялове разполага, както и какво е така нареченото непазарно финансиране, което е различно от продажбата на реклама например. „Този законопроект обаче отлежава вече четвърти месец в Народното събрание и аз се обърнах през миналата седмица към председателя на комисията по култура Вежди Рашидов да бъде даден ход на законопроекта, който вече е разпределен в комисията по култура, тъй като според нас е важно тази норма да влезе в дневния ред на Народното събрание. За нас ще бъде изключително важно как се отнасят към предложението отделните политически сили, защото това ще даде възможност на нашите избиратели, на гражданите, на медиите, на журналистите да видят кой говори и защо и каква е разликата между думи и действия, тъй като се наслушахме на всякакви пожелателни приказки, касаещи и гарантирането на свободата на словото, и гарантирането на прозрачност на всички измерения, но за сметка на това една конкретна законодателна инициатива, не бих казала, че тя не среща подкрепа, напротив, г-н Рашидов декларира за пореден път, че той е прочел законопроекта, че го подкрепя, но въпреки това той още не е влязъл в комисия за разглеждане. А що се отнася до ЕП – през миналата седмица ЕП излезе с призив към националните държави да дадат предложения за решения в своето национално законодателство именно на тези въпроси. И тук ние имаме самочувствието да кажем, че изпреварихме действията на европейската администрация, на европейските политици с едно наше предложение, което според мен трябва да получи подкрепа!”, завърши Велислава Кръстева разговора си с Илиана Беновска в ефира на „Радио К2” и „Канал 3” на 13 май 2018 година.", "date": "2018.05.14", "title": "Велислава Кръстева, ДПС: 4 месеца „отлежава“ в 44 НС закона на ДПС за собствеността на медиите, а Европа ни следва"}
{"url": "http://www.focus-news.net/news/2018/05/14/2521345/plovdiv-zaginaliyat-motorist-pri-katastrofata-na-bul-tsar-boris-3-obedinitel-e-na-27-godini-ot-aytos.html", "text": "Загиналият тази сутрин моторист е на 27 години от Айтос. Това съобщи за Радио „Фокус“-Пловдив говорителят на ОДМВР-Пловдив. Тежкият пътен инцидент е станал около 3.10 часа на бул. „Цар Борис ІІІ Обединител“ в Пловдив. По първоначални данни, пистов мотор с габровска регистрация се движил от Тримонциум към панаира и на метри преди тунела се ударил в бордюр, изкъртил указателна табела и се плъзнал по пътното платно в самия тунел. На място е загинал водачът на мотора.\r\nПо случая е образувано досъдебно производство.\r\nЦветана ТОНЧЕВА", "date": "2018.05.14", "title": "Пловдив: Загиналият моторист при катастрофата на бул. „Цар Борис ІІІ Обединител“ е на 27 години, от Айтос"}
{"url": "http://www.focus-news.net/news/2018/05/14/2521349/obshto-327-narusheniya-sa-ustanoveni-v-spetsializirana-aktsiya-na-teritoriyata-na-oblastta.html", "text": "Общо 327 нарушения са установени на територията на област Пазарджик в неделния ден, съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик. Акцията е проведена във времето от 14.00 до 22.00 часа, като в нея са взели участие  екипи от сектор Пътна полиция при ОДМВР Пазарджик,  полицейските управления в Панагюрище, Септември и Велинград.  На водачите са съставени  226 фиша и  69 акта. От тях  203 са за превишени скоростни режими  в Пазарджик,  засечени са  6-ма неправоспособни шофьори. Три са случаите на установени водачи да управляват МПС нерегистрирани по надлежния ред или с чужди регистрационни табели.", "date": "2018.05.14", "title": "Общо 327 нарушения са установени в специализирана акция на територията на областта"}
{"url": "http://www.focus-news.net/news/2018/05/14/2521352/pregled-na-osnovnite-temi-v-shumenskiya-pechat.html", "text": "„Шумен награди именити съграждани“, е водещото заглавие във вестник „Шуменска заря“. В най-тържествения ден за града – Деня на Шумен бяха отличени с награди именити творци, които създават съвременната културна и научна история. Тази година с решение на Общинския съвет бяха отличени фотографът Ивайло Сакелариев, художникът Румен Михайлов, драматургът Юрий Дачев. Награда беше дадена и на проф.Христо Трендафилов, който стана Почетен гражданин на Шумен. \r\n„БСП отстрани от ръководството отцепниците“, е заглавие от стр. 2 в броя. Бурни спорове, игра с кворума, вербална агресия са белязали провелата се в събота общинска конференция на БСП. В началото е имало отказ от регистрация, за да не се постигне нужния брой делегати и конференцията да не се проведе. Според председателя на организацията Веселин Пенчев е имало кворум и са взети легитимни решения. \r\n„Румен Генов от ГЕРБ: С националната здравна карта се разпределя финансов ресурс“, пише изданието. Спекулира се, че здравната карта, определила легла в определена област, не означава, че лечебното заведение трябва да се съобрази със здравната карта. Той даде пример с очното отделение в шуменската болница. „Досега очно отделение имаше 5 легла. По новата карта се предлага да се сключи договор за четири легла. Колегите смятат, че когато има четири леглат ова отделение трябва да затвори. Това не е истина. Националната здравна карта е направена с цел да се разпредели ресурсът“, обясни д- р Румен Генов от ГЕРБ. \r\n„БАБХ затвори екарисажа, работници искат оставката на директора“, съобщава ежедневникът. Служители на шуменския екарисаж излязоха на протест. В петък сутринта те застанаха пред сградата на агенцията, за да устояват правото си на работа. Те поискаха оставката на директора на Областната агенция по храните д-р Катя Райкинска, по чиято заповед от два месеца предприятието е затворено заради нарушения. Така то не може да извършва дейността си по обезвреждане на отпадъчни животински продукти. Пламен Петров, работник от фирмата, заяви, че не може да се спира дейността само заради едни паяжини. Петина Георгиева заяви, че причините са абсолютно неоснователни.", "date": "2018.05.14", "title": "Преглед на основните теми в шуменския печат"}
{"url": "http://www.focus-news.net/news/2018/05/14/2521348/ministar-lilyana-pavlova-es-zapadni-balkani-s-deklaratsiya-na-28-te-che-evropeyskata-perspektiva-na-zapadnite-balkani-e-neotmenima.html", "text": "ЕС-Западни Балкани - с декларация на 28-те, че европейската перспектива на Западните Балкани е неотменима. Това каза Лиляна Павлова, министър за българското председателство на Съвета на Европейския съюз, в разговор с Илиана Беновска в предаването „Беновска пита” по „Радио К2” и „Канал 3“, съобщиха от екипа на предаването.Срещата Европейски съюз - Западни Балкани в София\r\n„Г-жо Павлова, светите като слънце в студиото на „Беновска пита”, в този жълт цвят! Заповядайте! Сега да ни кажете това ли ще бъде еманацията на европредседателството – срещата Европейски съюз - Западни Балкани на 16 и 17 май в България?”, обърна се водещата Илиана Беновска към своята гостенка. „Това е най-важната среща. Важна е, защото всички лидери, всички държавни глави идват в София. Исторически момент, защото ще даде възможност да обсъдим важните, горещите теми от дневния ред”, каза Лиляна Павлова. \r\n„Имаме индивидуално посещение на Мариано Рахой (министър-председател на Испания – бел. авт.) на 15 май, от там да започнем. Испанецът ще останели в крайна сметка на тази среща или ще си отиде?”, попита Илиана Беновска. „Господин Рахой ще остане за срещата на 16 май, когато е неформалният съвет на лидерите. За първи път форматът на съветите, които председателства председателят Туск, председателят на Европейския съвет, ще се случи извън Брюксел. Първоначално планираната тема беше „Дигитална Европа”, Дигиталната трансформация”, казусът със защитата на личните данни, защото Европа не трябва да изостава. Трябва да сме много внимателни, защото дигиталното, цифровото вече е факт”, отчете родената през 1977 г. в гр. София представителка на ГЕРБ. \r\n„Кое наложи промяна на темата?”, продължи Илиана Беновска. „Не, не я променяме, просто разширихме дневния ред. Решението на Тръмп за излизане от ядреното споразумение с Иран е една много тежка тема, с тежки последствия, геополитически. В световен мащаб това има своя ефект и върху България, и върху Европа, така че това ще е втората тема от дневния ред на лидерската среща в София на 16 май. Третата тема е търговските отношения на Европа и САЩ. Отново след изказването и решението на Тръмп, макар и отложени с един месец, за налагане на мита върху европейския алуминий и стомана. Лидерите в София ще трябва да обсъдят и да вземат решение каква ще бъде единната позиция на европейските лидери както по отношение на ядреното споразумение с Иран, предвид позицията на САЩ, така и какво правим митата, ще наложим ли реципрочно мита на американски стоки за Европа. На 17 май е дългоочакваната среща във формат Европейски съюз - Западни Балкани, когато към 28-те ще се присъединят 6-те държавни глави – министър-председатели или президенти, в зависимост от държавата за срещата на върха”, поясни внучката на партизанина от бригада „Чавдар” и член на ЦК на БКП Георги Павлов.\r\n„Мариано Рахой няма да остане”, контрира Илиана Беновска. „Дори да не остане лично той, за нас е по-важно да остане негов представител, а такъв ще има, и да приемем декларация”, коментира бакалавърът по Международни икономически отношения.\r\n„Дори да не приемете декларация – това ще бъде ли фатално, защото опозицията ще го използва веднага? Ще каже – Борисов не се справи”, попита Илиана Беновска. „То няма да бъде фатално. Слава Богу – светът не се върти около мнението на опозицията. Положиха усилия много хора. Министър-председателят направи балканска обиколка, лобирайки лидерите да дойдат. Външният министър, целият ни екип, нашият посланик в Брюксел Цанчев. Ние сме готови със съгласуването на проекта на декларация”, заяви магистърът по Публична администрация и европейска интеграция.Проектът за декларация, която трябва да се приеме на срещата на 17 май\r\n„Можете ли да дигнете завесата, какъв е диспозитивът на тази декларация?”, продължи Илиана Беновска. „Най-важното за нас в тази декларация е съгласието на 28-те, че европейската перспектива на Западните Балкани е неотменим, дългосрочен приоритет на Европа”, конкретизира се Лиляна Павлова, защитила докторска степен по Икономика.\r\n„Веднага скоба – Косово, непризната и от държави от Европейския съюз, непризната и от държави извън Европейския съюз, и Сърбия. Знаете Вучич беше на парада, на инагурацията на Путин в Москва. Не са с различни проблеми – Косово и Сърбия. Не искат да установят равновесие, а Вучич се колебае към Русия”, анализира Илиана Беновска. „Важна скоба. Неслучайно изрично казваме – стъпките и процеса на интеграцията на всяка една от държавите зависи лично от всяка една от държавите, от това как тя ще извърви своя път, как тя ще извърви стъпките. Вратата е отворена към тях. Точно преди една година тази тема я нямаше в дневния ред и вратата беше затворена. Сега вратата е отворена. Разбира се има условия, има критерии, но е важно да бъдем заедно. Интеграцията не е обещание за членство, това е важното разграничение. Това е среща на върха за европейската перспектива и за интегрирането, но това не е обещание за членство. Ние не искаме да им дадем фалшиви обещания, особено за тези, които не са готови”, аргументира се специализантката по Право към Института за следдипломна квалификация, част от УНСС.\r\n„Е, знаете, че вдигнахме завесата пред Албания и Македония с една по-ясна перспектива, макар че е разположена във времето, с много изисквания”, допълни политическата картина Илиана Беновска. „Разбира се, но в същия момент и в Стратегията на Европейската комисия, и в декларацията от София – ние казваме много ясно: „Всяка държава ще бъде оценявана първо на принципа на нейните постижения. Всяка една от тези държави, желаеща да върви по пътя на присъединяване, първо трябва реши двустранните си проблеми”. Дали това ще е Сърбия - Косово, дали това ще е Македония - Гърция, по изясняване на името, аз съм оптимист, че ще се намери оптималното решение там. Това е важно за региона. Ние на Балканите трябва да се чувстваме заедно”, конкретизира се бившият финансов мениджър към Програма ФАР.Трайната тенденция за затопляне в отношенията между България и Македония \r\n„Доколко знаково е, че на 24 май премиерът на България Борисов и премиерът на Македония Заев – ще влязат заедно при папата?”, внесе нов щрих Илиана Беновска. „Тук не става въпрос за заедно влизане при папата – това е може би метафорично казано, нека изясним. Въз основа на подписаното през миналата година дългоочакваното „Споразумение за добросъседство и партньорство” с Македония – ние се разбрахме, че имаме споделена история и ще празнуваме заедно общите ни празници. До миналата година на 24 май имаше едно съревнование, състезание кой първи ще отиде на гроба на Кирил и Методий в Рим, нещо, което беше неприятно”, заяви Лиляна Павлова. \r\n„Заедността ще бъде на гроба на Кирил и Методий, ще се случи, да!”, съгласи се Илиана Беновска. „Заедно ще отидем там на този празник и вече няма се състезаваме кой ще е пръв”, каза бившият експерт по международни проекти към Института за следдипломна квалификация, част от УНСС. \r\n„Пак Ви връщам към Сърбия и Косово в цялата тази фигура – Западни Балкани. Как ще се овладеят тези процеси?”, завърна разговора към недовършена тема Илиана Беновска. „Това е примерът, който искаме да дадем. Ние сме отделни държави и това са двустранни посещения. След това всяка държава последователно ще влезе при папата, но вече не се крием, не се делим, а отиваме заедно, в името на добросъседството и мира”, продължи да изяснява българо-македонските отношения бившият експерт в Координационното звено по програма ИСПА към Министерството на регионалното развитие и благоустройството. Перспективата за интеграцията на Западните Балкани в Европейския съюз \r\n„При предишното посещение на Борисов във Ватикана при папа Франциск – делегациите на България и Македония влязоха една след друга при папата, поотделно разбера се, както сега, но не отидоха заедно на паметника Кирил и Методий”, припомни Илиана Беновска. „Тази година ще е различно и това е примерът, който искаме да дадем. Беше съставена комисията, която ще работи по общоисторическите факти. Нещо важно да кажем за срещата на върха. Освен политическата декларация, която е важна, текстът е готов и е съгласуван от 28-те – за нас е важно този процес да е необратим, независимо кое председателство идва след нас”, заяви бившата началничка на отдел в Дирекция „Национален фонд” в Министерство на финансите.\r\n„Как ще стане необратим?”, попита Илиана Беновска. „С тази декларация, със съгласието на европейските лидери, 28-те, както и европейските лидери на трите европейски институции – председателят Туск, председателят Юнкер, председателят Таяни, на Европейския парламент, на Европейската комисия, на Европейския съвет. Догодина ни очакват избори за Европейски парламент, след което новият парламент ще избере нова Европейска комисия. Ще имаме нови лидери в Европа.”, разясни първата жена министър в сферата на строителството, считано от 1878 г., която заема поста на министър на регионалното развитие и благоустройството през 2011 година. „Софийският дневен ред” – плацдарм за проекти в следващите 10-15 години \r\n„Като министър на българското председателство на Европа подписахте с Антонио Таяни предложението за общата финансова рамка за следващата бюджетна година”, допълни политическият рисунък Илиана Беновска. „И там има за Западните Балкани. Да си довърша изречението само и ще реферирам към него веднага. В София, освен политическата декларация, ще подпишем „Sofia agenda” или „Софийски дневен ред”. Тук е същността на усилията, които искаме да покажем. „Софийският дневен ред” съдържа конкретни проекти, които искаме да реализираме в следващите 10-15 години. Те ще се формират от едно хибридно финансиране. Тук идваме и на многогодишната рамка – от европейско финансиране, финансиране от международните финансови институции, както и собствения принос и частния капитал на съфинансирането от държавите. Имаме списък с проекти”, отчете Лиляна Павлова. \r\n„Списък с проекти – хубаво, но имаме ли ясни финансови разчети и планирани парични потоци? Те ще бъдат най-различни, те ще бъдат и заемни средства, ще бъдат и европейски средства”, задълбочи проблематиката Илиана Беновска. „Презентацията, която направи в Лондон премиерът Борисов, той ще я направи и тук в София. Тук са поканени и транспортните министри и съответно регионалните, зависи от всяка държава, както е при нас, отговарящи за европейските коридори. Ще направят представяне на тези ключови проекти: „Транспортна свързаност”, „Дигитална свързаност”, „Енергийна свързаност. Ще подпишем и първите меморандуми за изпълнението на тези проекти. Едните се финансират по линия на европейските фондове. Ние виждаме предложение за увеличение на бюджета по линията на добросъседството за 6-те наши партньори от Западните Балкани. Средствата са предложени да бъдат увеличени, за да можем да подкрепим тези проекти. Другите идват по линия на международните финансови институции и с частно финансиране”, обобщи една от учредителките на Сдружението на магистрите по публична администрация и социални дейности „Академика – Магистър Интелект”.Европейския пакет за мобилност и интересите на родните транспортни фирми \r\n„Като казахте транспортните министри – горещата тема, с която Корнелия Нинова ловко жонглира в публичното пространство. Едно „мон шери” (превод от френски – скъпи мой – бел. авт.) към Макрон – струва на България транспортния бранш. Тук, идването на транспортните министри, ще може ли по някакъв начин да промени, засега, губещата ни позиция, губещата позиция на България в Европейския парламент по отношение на промените и въвеждането на обща норма за превозвачите?”, направи нов ракурс на политическата действителност Илиана Беновска. „Много ми се иска да успеем като българи, а не като партийни интереси. Министър Московски, в последствие с намесата на премиера Борисов, работи по тази тема вече няколко месеца”, добави Лиляна Павлова. \r\n„Не, ние не се съмняваме в тяхната добронамереност. Съмняваме се в силата да можем да преодолеем интереса да бъде превзета една по-евтина и по-добре обучена работна българска ръка и да отиде да работи в Западна Европа”, конкретизира Илиана Беновска. „Показахме на практика, че когато трябва да бъдем солидарни с Европа и общоевропейските решения – ние сме, но когато има болезнени за нас теми, които биха ощетили драстично сектор, какъвто е случаят на превозвачите – ние сме твърди”, заяви събеседничката. \r\n„Упрекват Ви, че няма да можете да го решите в рамките на нашето председателство и ще го оставите на Австрия, която ще поеме кормилото през юни от нас и ще загубим тягата да успеем да променим нещата”, разкри тезисите на опозицията Илиана Беновска. „Напротив, за нас е по-изгодно в момента да натискаме и ние натискаме точно в момента. Докато сме в председателство трябва да натискаме”, заяви Лиляна Павлова. \r\n„Имате ли някаква прогноза дали ще успеете да промените нещата?”, попита Илиана Беновска. „Това не зависи само от нас, зависи от три неща. Ние представляваме Съвета и говорим от името на 28-те, а 28-те не са единни. Когато нашият министър на транспорта трябва да отиде на тази тристранна среща – той трябва да представи позицията на 28-те, а тя не е единна. Това е първи проблем. Втори проблем – Европейският парламент. Нашите евродепутати също защитават позицията, но и Европарламента не е единен. Трета страна – Европейската комисия, където имаме един еврокомисар, който също предлага един компромисен текст. Засега сме малцинство държави, срещу мнозинството на тези, които налагат. Ще се борим, но ще остане най-вероятно за австрийското председателство. Не защото не сме се справили, а защото времевата рамка на заседанията е такава, че ние ще трябва да излезем с доклад. Този текст, дори и да е най-добрия за България – той няма да приключи по време на българското председателство, защото по план той приключва до края на годината”, отговори ресорният министър. \r\n„Като гледам колко сърцато го защитавате – имам чувството, че ще има добри резултати. Желая Ви успех и ще се видим другата седмица – вече на терена на събитието Европейски съюз, връх, Западни Балкани. Благодаря Ви за това участие! „Ще се борим докрай!”, завърши Лиляна Павлова разговора си с Илиана Беновска в ефира на „Радио К2” и „Канал 3” на 13 май 2018 година.", "date": "2018.05.14", "title": "Министър Лиляна Павлова: ЕС-Западни Балкани - с декларация на 28-те, че европейската перспектива на Западните Балкани е неотменима"}
{"url": "http://www.focus-news.net/news/2018/05/14/2521353/netherlands-times-holandskata-pegida-shte-peche-svinsko-pred-dzhamii-po-vreme-na-ramazan-bayram.html", "text": "Холандското отделение на антиислямското движение „Пегида“ планира да пече прасета на шиш пред пет джамии в страната по време на мюсюлманския празник Рамазан Байрам. Действията са планирани пред джамиите в Архем, Гауда, Ротердам, Утрехт и Хага по време на вечерните молитви, пише   Netherlands Times.\r\n„Първата демонстрация ще се проведе пред джамията „Улу Джами“ в Утрехт на 4 юни. Подобни действия ще има на 5 юни пред  „Ая София“ в Арнхем, пред „Ен Нур“ в Гауда на 6 юни, на 7 юни пред „Лалели“ в Ротердам и пред Ас Суна“ в Хага на осми. Барбекюто ще започва в 20:30 часа вечерта. Всеки може да донесе свои чинии и прибори, както и добро антиислямско настроение“ , съобщава „Пегида“ на профила си в социалната мрежа „Фейсбук“.\r\nИ петте общини са информирани за мероприятията. Говорител на общината в Хага съобщи, че в момента молбата в момента се проучва. Представител на общинските власти в Утрехт заяви, че „демонстрацията е основно право и ще се консултираме с организацията, за да сме сигурни, че всичко ще бъде в рамките на закона“.  Виктор Турмаков", "date": "2018.05.14", "title": "Netherlands Times: Холандската „Пегида“ ще пече свинско пред джамии по време на Рамазан Байрам"}
{"url": "http://www.focus-news.net/news/2018/05/14/2521356/mvr-iaaa-patna-kriminalna-i-ikonomicheska-politsiya-shte-kontrolirat-dvizhenieto-na-tovarnite-avtomobili-i-avtobusite-do-kraya-na-sedmitsata.html", "text": "До 20 май ще се проведе операция на Пътна полиция за контрол над товарните автомобили и автобусите. Това съобщиха от пресцентъра на МВР. В нея участват екипи на Пътна, криминална и икономическа полиция и служители от ИААА. Операцията е заложена в календара на Европейската мрежа на службите на Пътна полиция (TISPOL) и аналогични проверки ще има във всички страни-членки в цяла Европа. Целта на операцията е да се обърне внимание на водачите на товарни автомобили и автобуси, както и на техните собственици, че сред основните причини за възникване на тежки произшествия с участието на този вид моторни превозни средства е неспазването на времето за почивка, превишаването на скоростта, употребата на алкохол и упойващи вещества, превоз на необезопасени товари или претоварване.", "date": "2018.05.14", "title": "МВР: ИААА, Пътна, криминална и икономическа полиция ще контролират движението на товарните автомобили и автобусите до края на седмицата"}
{"url": "http://www.focus-news.net/news/2018/05/14/2521357/v-spetsializiraniya-nakazatelen-sad-shte-se-provede-brifing-vav-vrazka-s-neutralizirani-dve-prestapni-grupi-za-razprostranenie-na-narkotitsi.html", "text": "Днес от 12.30 часа в сградата на ул. „Черковна“ 90 ще бъде даден брифинг по повод неутрализиране на две престъпни групи за разпространение на наркотици на територията на Софийска област. Това съобщиха от пресцентъра на Апелативна специализирана прокуратура. Ще участват представители на Специализирана прокуратура и ГДБОП.", "date": "2018.05.14", "title": "В Специализирания наказателен съд ще се проведе брифинг във връзка с неутрализирани две престъпни групи за разпространение на наркотици"}
{"url": "http://www.focus-news.net/news/2018/05/14/2521351/dimitar-glavchev-predsedatelstvoto-minava-perfektno-koeto-iznervya-g-zha-ninova-personalno.html", "text": "Председателството минава перфектно, което изнервя г-жа Нинова персонално. Това каза екс-председателят на 44-тото Народно събрание Димитър Главчев в интервю на Илиана Беновска в предаването „Беновска пита\" по „Канал 3\" и „Радио К2\", излъчено на 13 май 2018 г., съобщиха от екипа на предаването.\r\nИлиана Беновска: Екс-председателят на 44-тото Народно събрание Димитър Главчев. За мен е чест.\r\nДимитър Главчев: За мен е чест.\r\nИлиана Беновска: Принципите и компромисите на върха, ГЕРБ, трети мандат начело на властта, Борисов- министър-председател с малко прекъсвания от 2009 до 2018. След около 4-5 месеца ще станат 9 години. \r\nДимитър Главчев: Да, имаше статистика, че най-дълго управляващият министър-председател, демократично избран след Стефан Стамболов.\r\nИлиана Беновска: Да, Стефан Стамболов. И аз миналата седмица се занимавах с това. Най-дълго управлявалият до момента е Стефан Стамболов, сега Борисов го надминава. Хубаво ли е това? Какви са рисковете много време да носиш отговорност? Не се ли изхабявате ГЕРБ или ставате по-опитни и по-отговорни? \r\nДимитър Главчев: Очевидно е, че принципите работят, когато се балансират и с компромиси, обаче не трябва да правиш компромис с принципите си. Всъщност това е тук играта на думи, но това е много сериозно нещо. Можеш да правиш компромиси, но компромисът не трябва да бъде с принципите. Така да влезнем в тази игра на думи, която започнахте Вие. И когато спазваш своите принципи, ти си ги изложил пред обществото и хората виждат, че ти ги спазваш тези принципи, движиш се по тях. Оценяват го и това е всъщност и резултатът от спазването на тези принципи и това, за което говорихте и Вие. Фактът е, че министър-председателят Борисов е най-дълго управлявалият демократично избран министър-председател, не знам, нищо не чух срещу този факт. Срещу всякакви други факти се чуват и се произвеждат фалшиви новини, но срещу този май, че не чух или съм пропуснал.\r\nИлиана Беновска: Добре. Какво ще ми отговорите за един друг факт, понеже Вие тази седмица доста изяви имахте по медиите, ще се опитам да засегнем теми, по които не сте говорили. Създадохте по времето, когато Вие бяхте председател на 44-тия Парламент, създадохте един съвет по законодателството с едно дълго име.\r\nДимитър Главчев: Консултативен съвет по законодателството. \r\nИлиана Беновска: Оказа се, че той не работи. Първо, на народните представители им се струва, че твърде висока цена  в пари искат избраните в този Консултативен съвет по законодателство да получат за консултации на определени закони. От друга страна, самите членове и неговият председател проф. Огнян Герджиков се оплакаха, че почти не ги търсят народните представители.\r\nДимитър Главчев: Когато създадохме Консултативния съвет, идеята беше това да бъде един друг поглед върху законодателната дейност от експерти, които са наистина на топ ниво и то в различни области на правото.\r\nИлиана Беновска: Помнете си приказката. Тогава, след като са на топ ниво, защо да не им се плаща и топ. Нали имате достатъчно пари?\r\nДимитър Главчев: Много добре знаете, че публичните организации имат едно ограничение наречено бюджет?\r\nИлиана Беновска: Нали имате по 3000 и колко бяха? \r\nДимитър Главчев: Няма как и друг е механизмът. Всъщност не са 3000 и колко, а две трети са от възнаграждението, но те са за съвсем друго нещо.\r\nИлиана Беновска: Добре, всички тези партии, които са в Парламента обаче имат субсидии.\r\nДимитър Главчев: Така е, но механизмът на функциониране на съвета е друг и той е заложен още откогато е създаден назад във времето, господин Пирински между другото при него също е функционирал такъв съвет. Хубаво беше него да го попитате какъв му е опитът, тъй като неговият все пак е бил по-дълъг.\r\nИлиана Беновска: Добре, но все пак какви възнаграждения сте си представяли или са били договорени с тези, както казахте „топ“ юристи? Нали знаете, че високо квалифицираният труд струва скъпо? \r\nДимитър Главчев: Имаше две искания. Всъщност принципът на функциониране е такъв- ако има необходимост между първо и второ гласуване на законопроект, след като вече е изявена волята на законодателя, това беше задължително изискване, което поставихме, да не се нарушава волята на законодателя. Знаете, че идеологията на един проект се формира на първо гласуване. Та, след като е изявена вече волята на законодателя, тогава председателят на комисията, която е водеща, или пък председателят на Народното събрание, се обръщат за становище към Консултативния съвет.\r\nИлиана Беновска: Това е ясно. Колко си представяхте, че ще струва Консултативният съвет?\r\nДимитър Главчев: То е различно. Аз не знам дали някой може така на парче да каже, да го метърфицира.\r\nИлиана Беновска: Ама чакайте сега. Наемате ред професори и академици.\r\nДимитър Главчев: Те се наемат първо по необходимост. Още веднъж да Ви кажа. И ако се види, че има необходимост от председател на водеща комисия, или от председателя на Народното събрание, се обръщат към Съвета.\r\nИлиана Беновска: Ясно. Не искам да Ви държа отговорен, но искам да Ви попитам благотворително ли очаквахте те да помагат на законодателния орган? \r\nДимитър Главчев: Не, аз не съм имал никакви такива очаквания. От друга страна, не останах и с впечатление, поне от разговорите, които водих с проф. Герджиков, че пък и те ще имат баснословни изисквания. Така, че принципът беше такъв – възлага се работа на Консултативния съвет. След като се възложи, те казват „за тази работа ние искаме едикакво си възнаграждение“. Това не означава, че това трябва да бъде прието от председателя на Народното събрание\r\nИлиана Беновска: Това обаче би ли означавало, че поради липса на качествена юридическа консултация и намеса в определени закони, те непрекъснато ще се поправят, както се и случва?\r\nДимитър Главчев: Не. Не означава това.\r\nИлиана Беновска: А какво означава?\r\nДимитър Главчев: Това, още един път казвам, идеята беше да се направи този съвет е да се повиши качеството на законодателството и да има още един независим поглед, около което се обединихме всички в Народното събрание. \r\nИлиана Беновска: Имате ли представа колко закона са били консултирани в този съвет?\r\nДимитър Главчев: Имам представа. Два. За времето от октомври миналата година до края на годината.\r\nИлиана Беновска: Коя?\r\nДимитър Главчев: За 2017та говорим. Аз си спомням, че възложихме по инициатива на д-р Адемов от председателя на социалната комисия. Имаше искане за становище от Консултативния съвет. И още едно имаше по АПК от председателя на правната комисия Данаил Кирилов.\r\nИлиана Беновска: Не е добре това, но вероятно ще го преразгледате по някакъв начин, защото иначе обществото остава с впечатление, че за да спестите едни не много големи пари и да си ги харчите за друго, вие не се консултирате с качествени юристи. Не към Вас се обръщам.\r\nДимитър Главчев: Не, то има определено перо в бюджета на Народното събрание, което е за Консултативния съвет и то си стои в годините. Може да се икономиса.\r\nИлиана Беновска: Ще си го преразгледате. Вие си го икономисвате в момента.\r\nДимитър Главчев: И се връща обратно в бюджета. Няма проблем.\r\nИлиана Беновска: И се икономисва от качеството на законите.\r\nДимитър Главчев: Не бих могъл да кажа, но наистина бюджетът е ограничение за всяко едноподведомство.\r\nИлиана Беновска: Г-жа Велислава Кръстева преди Вас, чухте я, макар, че беше трудна телефонната връзка, постави въпроса защо законът за собствеността и прозрачността на финансирането на медиите е внесен от техните народни представители Делян Пеевски, Йордан Цонев, Хамид Хамид и тя, продължава да е извън дневния ред на Парламента. Питам Ви не като председател, а като народен представител, част от групата на ГЕРБ.\r\nДимитър Главчев: Аз трудно мога да Ви отговоря като народен представител. Дневният ред се определя от това, което е излязло от комисиите. Първо трябва да е разгледано в комисии и след това от това, което излиза от комисиите, се разглежда кое е готово вече за разглеждане в пленарна зала.\r\nИлиана Беновска: Не си умивайте ръцете като Пилат Понтийски, г-н Главчев\r\nДимитър Главчев: Ама такава е технологията. Казвам Ви каква е технологията по правилник.\r\nИлиана Беновска: Добре де, ама не е ли обидно? Ние, българчетата, сме го внесли този закон преди на Европа да й дойде на ум. Миналата седмица се занимава с точно този въпрос и точно пред този ракурс- финансиране, собственост на медии, ерго връзка с фалшивите новини, които са един от жалоните на нашето Европредседателство.\r\nДимитър Главчев: И свободата на словото също. \r\nИлиана Беновска: И са в патримониума на нашата еврокомисарка Мария Габриел. Защо се бавите?\r\nДимитър Главчев: Всеки един законопроект Ви казах каква е технологията- разглежда се първо във водеща комисия, която е определена, в съответния съвет…\r\nИлиана Беновска: Губим време да повтаряме едно и също. Значи нямате отговор? \r\nДимитър Главчев: Имам отговор. Това е отговорът. Аз не знам дали е разгледан във водещата комисия. \r\nИлиана Беновска: Каква е оценката Ви на работата на Парламента в първата година от третия мандат на ГЕРБ и спечелване на Парламентарните избори с мнозинство. \r\nДимитър Главчев: Парламентът работи нормално както всеки един парламент. С изключение може би на предишния, когато беше ограден знаете с какво и колко протестиращи имаше пред него. \r\nИлиана Беновска: Кой го ограждаше? \r\nДимитър Главчев: Не помните ли? Управляващите, как? \r\nИлиана Беновска: Ама стига сте говорили със загадки.\r\nДимитър Главчев: Каква загадка, то не е загадка. Мандатът беше на БСП с ДПС. Орешарски беше министър-председател, Михаил Миков беше председател на Народното събрание и си спомняте при какви обстоятелства функционираше Народното събрание.\r\nИлиана Беновска: Защо обаче опозицията така Ви атакува и лично Корнелия Нинова? Не минава ден да не Ви обвини в липса на ефективност в законодателната дейност, липса на качество.\r\nДимитър Главчев: Тя вчера мисля на заседание на софийския актив…\r\nИлиана Беновска: Не, на младите от София.\r\nДимитър Главчев: Формата не го знам точно какъв е, но ми направи впечатление, че не би трябвало да сме толкова послушни. Тя очевидно иска да се изживява като непослушна ученичка, но не винаги това носи позитиви. Спазването на правилата, когато членуваш някъде…\r\nИлиана Беновска: Какви правила? Тя е опозиция. Има право непрекъснато да ви критикува и да търси пролуки, пробойни, пропуски. Това всяка опозиция го прави. \r\nДимитър Главчев: Добре, но тя казва „не трябва да сме послушни в Европа“. Какво означава да не сме послушни? Това по повод на мобилния пакет за транспорт, който очевидно, че правителството в неговата цялост излезе и каза, че ще защити интересите. Нещо повече, асоциациите на превозвачите казаха, че са доволни от това, което прави Правителството.\r\nИлиана Беновска: А послушен ли е Борисов в Европа според Вас? Това е централното, за което исках да говорим. Предстои среща на върха с Европейския съюз, Западни Балкани. Това е еманацията до този момент на Българското председателство и увеличаване на мисията на Борисов да бъде обединител на Западните Балкани, а защо не и техен водач към Европейския съюз и НАТО. \r\nДимитър Главчев: Председателството очевидно, че минава перфектно, което и изнервя опозицията и г-жа Нинова персонално. Сега предстои поантата на това председателство- срещата на върха за Западните Балкани и министър Павлова ще говори след мен по-подробно на тази тема. Дали е послушен отговора и това, което Ви казах току що. Знаете, че към него президента Макрон се обръща с “mon cheri”, въпреки това, което се случва сега за мобилния пакет за превозвачите. Така, че отстоява националните интереси. Това е, което винаги мисля, че трябва да прави. Мисля, че това и прави премиерът Борисов. Дали е послушен, последният пример е този с това какво отношение изрази по повод мобилния пакет за превозвачите. Но непослушание заради самото непослушание смятам, че не е много умно поведение. Връщам се по повод друго на поведение, за което говорихме. \r\nИлиана Беновска: Има и други аспекти от темата. Наложи се вчера Борисов да заяви в прав текст на Корнелия Нинова, че не се стяга да си подава оставката и да предизвиква предсрочни избори.\r\nДимитър Главчев: Това е по повод една фалшива новина, която циркулира в общественото пространство, че едва ли не се чака да свърши председателството и  правителството да си подаде оставката. Ще му се на някого. Народът както е казал „Гладна кокошка просо сънува“. Ако позволите с фолклора да се пошегуваме по повод това поведение. \r\nИлиана Беновска: Красимир Каракачанов Ви изпревари. Той отправи тази реплика към Корнелия Нинова миналата седмица след разговорите да изложи възгледите си за реформа в отбраната на България. \r\nДимитър Главчев: Не претендирам за авторство, но това, че имаме еднакво виждане по поведението на г-жа Нинова не е лошо. \r\nИлиана Беновска: Имате ли аргументи, с които да защитите коалицията Обединени патриоти и ГЕРБ, която коалиция непрекъснато е подложена на критики и от страна на ДПС основно, и от страна на Корнелия Нинова. \r\nДимитър Главчев: Аргументите са показателите, които са наяве вече и са статистически. И то от страна на Евростат, оставям на страна Европредседателството, за да не се спекулира пак с темата, че едва ли не искаме да изкараме председателството, пък там резултатите са очевидни. Оценките се дават от канцлера Меркел и от президента Макрон, и от въобще и от съседни глави на държави. Докато нарочно казах, показателите, които са по повод на вътрешното развитие на България, т.е. виждате какъв е растежът на БВП, безработицата намалява, а дългът се е свил с 2,5 милиарда, излишъкът за последния месец е милиард и 300 милиона. Така, че очевидно, че има нужда от функционирането на управляващото мнозинство в този му вариант. То и затова беше подписано коалиционното споразумение.\r\nИлиана Беновска: Скърца ли каручката? Както се изрази един от Обединените патриоти. \r\nДимитър Главчев: То не беше каручка. Каза, че нещо скърца, ама аз това го отдавам на повече от един. Един от Обединените патриоти е вицепремиера Каракачанов.\r\nИлиана Беновска: Научих Ви вече да казвате имената. Доволна съм. \r\nДимитър Главчев: Нямам проблем аз с казване на имена въобще. Така, че отдавам го аз и на друго участие. Отдавам го на това, че той повече стои в Министерски съвет. Вижда, че там перфектно функционират нещата, по-малко има проблеми от Парламента. \r\nИлиана Беновска: Е да, ама миналата седмица Каракачанов каза в ефира, че Цветанов, цитирам буквално, „прилага разни хитринки“ в Парламента при търсене на мнозинства. И веднага да попитам хитринка ли е това действие да внесете ГЕРБ, БСП и ДПС закон за вероизповеданията, при положение, че много добре сте били наясно, че Обединените патриоти, когато е такъв закон и който закон с извинение е доста по-всеобхватен.\r\nДимитър Главчев: Логиката е проста. Аз хитринките не ги знам и не съм много по хитринките, но логиката е проста. Ние сме в една управляваща коалиция заедно с Патриотите, с тях най-лесно намираме общ език. По темата с вероизповеданията, трябва да се търси максимално мнозинство, а защо не и консенсус, така, че това е прочитът на всичко, за което говорите. Много лесно ще се приемат и двата законопроекта. Между първо и второ гласуване отвсякъде ще вземем най-доброто, ще отпадне нещо, което не се приема. Търси се максимално мнозинство по приемането на такъв законопроект, който да стане закон и това е логиката. Мисля, че е правилната логика. Това е една от темите, по която трябва да има максимално мнозинство, казвам защо не и консенсус. \r\nИлиана Беновска: Така шеговито се опитах да осветя в разговора с г-н Пирински политическата обстановка. Да дойда и на Вас да Ви светна. Кажете какво криете Вие от президента Радев? Какво правите в тези тъмни ъгли? \r\nДимитър Главчев: Чудесна демонстрация направихте. При такова силно осветление, Вие ме осветявате с тази светлинна точка. Дано само нещо червено да нямам на челото.\r\nИлиана Беновска: Не съм снайперист. \r\nДимитър Главчев: Та въпросът е друг. \r\nИлиана Беновска: Довършете си мисълта, че Ви прекъснах. Президентът Радев се е опитал да Ви свети в една доста силно осветена обстановка? \r\nДимитър Главчев: Не. Това е може би неудачно. Но въпросът е, когато има много ярка слънчева светлина да осветяваш, аз пък така ще кажа да избягаме от червената точка в челото, и всичко се извършва при такова осветление, мисля, че са напразни усилия да се пуска прожектори. Където има нужда пък наистина трябва да се осветява. Трябва да се насочат усилията в посока, където има нужда. Мисля, че нещо за магистрали се спомена тогава по повод повечето светлина. Веднага след това дойде регионалният министър Нанков и показа, че в България се строят най-евтините магистрали, които са почти два пъти по-евтини от следващата държава членка на ЕС на километър- Румъния. \r\nИлиана Беновска: Тоест, когато теглим една черта малко повече от една година след сформиране на 44-тия Парламент и една година след сформиране на кабинет Борисов 3.\r\nДимитър Главчев: Смятам, че плюсовете са налице. \r\nИлиана Беновска: В какъв процент? По шестобалната система какво ще дадете?\r\nДимитър Главчев: Трудно ми е да давам оценки. Оценките ще ги дадат избиратели на избори, но се вижда, че държавата върви в правилната посока по показателите, които се отчитат статистически. Много по-бързо трябва да става това. Разбира се, не сме идеални, винаги сме го казвали. Искаме и по-бързо да става, но въпрос е и на мнозинство, пък ако бяхме повече и с Патриотите, сигурно по-бързо щяха да вървят нещата. \r\nИлиана Беновска: Благодаря Ви за този разговор. \r\nДимитър Главчев: И аз Ви благодаря.\r\nИлиана Беновска: Желая Ви ползотворна работа в Парламента. Разговаряхме с екс-председателя на 44-тото Народно събрание Димитър Главчев.", "date": "2018.05.14", "title": "Димитър Главчев: Председателството минава перфектно, което изнервя г-жа Нинова персонално"}
{"url": "http://www.focus-news.net/news/2018/05/14/2521350/mvr-16-dushi-sa-raneni-v-katastrofi-v-stranata-prez-izminaloto-denonoshtie.html", "text": "16 души са ранени в катастрофи в страната през изминалото денонощие. Това съобщиха от пресцентъра на МВР. В София са станали 2 тежки и 42 леки пътни произшествия, ранени са трима души. От началото на месеца в страната в катастрофи са загинали 13 души, ранени са 237. От началото на годината жертвите в катастрофи са 167, а ранените са 2653.", "date": "2018.05.14", "title": "МВР: 16 души са ранени в катастрофи в страната през изминалото денонощие"}
{"url": "http://www.focus-news.net/news/2018/05/14/2521359/kyustendil-poradi-remont-na-fuga-na-viadukt-se-spira-dvizhenieto-v-uchastak-ot-avtomagistrala-struma-v-oblastta.html", "text": "Поради ремонт на фуга на виадукт се спира движението в участък от автомагистрала „Струма” в Кюстендилска област. Това съобщи за Радио „Фокус” – Кюстендил дежурният в Областно пътно управление – Кюстендил. Ремонтът се извършва при 46 километър, посока София. Поради тази причина се спира движението в платното за София на автомагистрала „Струма“ от пътен възел „Дупница-Север“ до пътен възел „Долна Диканя“. По време на ремонтните дейности трафикът за София ще се пренасочва по път Е-79. Необходимо е шофьорите да карат внимателно и да спазват пътната сигнализация. Движението в посока Дупница е без промяна. Срокът на действие на ограничението е до 13 май. Ремонтни дейности се извършват в участък от автомагистрала „Струма”. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.14", "title": "Кюстендил: Поради ремонт на фуга на виадукт се спира движението в участък от автомагистрала „Струма” в областта"}
{"url": "http://www.focus-news.net/news/2018/05/14/2521358/arhimandrit-nikanor-seziram-patriarh-neofit-i-glavniya-prokuror-tsatsarov-za-nezakonni-pechalbari-ot-religiya.html", "text": "Сезирам патриарх Неофит и главния прокурор Цацаров за незаконни печалбари от религия. Това каза архимандрит Никанор, игумен на Църногорския манастир, в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването.Фалшивата новина, че е бил арестуван и изгонен от Зографския манастир. Неканоничната дейност на част от монасите от Зографския манастир в България\r\n„Ваше Високопреподобие, какво търсите в студиото на „Беновска пита”, нали сте арестуван по Гергьовден?”, посрещна с въпрос водещата Илиана Беновска своя гост архимандрит Никанор. Той отговори: „И с белезници, погледнете само какви следи ужасни от оковите, от тежките пранги! Една година няма да се заличат тези следи!”. „Нищо не виждам!”, продължи водещата. Гостът й отговори: „В главите на някои хора, нека се радват!”.\r\n„Защо станахте жертва на фейкнюз? С какво сте толкова опасен и за кого?”, продължи с въпросите си водещата Илиана Беновска. Събеседникът ѝ обясни, че атаките са започнали преди две години, когато е оглавил Църногорския манастир, а малко по-късно е получил и офикията архимандрит, като по този начин е станал потенциален кандидат за епископ, въпреки че самият той няма такива амбиции и смята, че едва ли някога това ще се случи. „Някои хора се плашат от сянката на други! Така си го обяснявам, защото виждам, че кампанията се води с всички средства и няма нищо общо с Христа и Евангелието!”, заяви игуменът на Църногорския манастир. \r\n„И накратко да изчистим фейкнюза, защото ще Ви се налага много дълго да го оборвате, той сигурно ще излиза в Гугъл най-отпред – не сте бил арестуван на Гергьовден на Атон!”, обясни водещата Илиана Беновска. Събеседникът ѝ заяви, че не е бил арестуван, както и не е бил приканван от монаси да им напусне манастира. „Аз си тръгнах сам, ако ми бяха казала – напусни, аз нямаше да откажа да напусна, защото всеки манастир може да кани хора. Част от братята от Зографския манастир чисто професионално бяха хванати да извършват неканонични, разколнически, казвам го тук директно в ефир, действия в Софийска епархия. Бяха наказани от патриарх Неофит!”, обясни архимандрит Никанор. Помолен от водещата да обясни по-подробно какво точно значи това, той разказа, че въпросните монаси са си позволили да правят неканонични пострижения и са създали два манастира, които са без разрешение на епархийския митрополит, тоест частни, а единият от тях дори е незаконно строителство. Единият от тези неканонични манастири е в Нови Искър, а другият в село Долно Вършило, община Септември. Игуменът на Църногорския манастир обясни, че строежът в община Септември е абсолютно незаконен, няма разрешение от администрацията, а църквата изобщо не е знаела.\r\n„Печели ли се от това, все едно да отвориш кръчма, от манастира?”, попита водещата Илиана Беновска. Гостът й отговори, че се печели много, особено когато си извън контрола на митрополията. „Кои са тези лица, Ваши братя?”, продължи водещата. Архимандрит Никанор отговори, че е дошъл в студиото с мир и затова иска да пропусне имената, но те се знаят от църковната общественост. Водещата отбеляза, че все пак църквата и моралът трябва да вървят ръка за ръка. „Вижте, ще кажа така, Софийска митрополия забрани на йеромонах Козма Зографски и на йеромонах Вениамин Зографски да служат на територията на Софийска епархия, тъй като е документирано, че са извършвали канонични нарушения. Това озлоби някои хора в Зографския манастир, още повече нашият патриарх написа писмо на вселенския патриарх, той сега им иска обяснение през кинотиса!”, обясни архимандрит Никанор. \r\n„Кой има право да си отваря църкви, това не е като да си отвориш магазин? Даже за магазина се искат разрешения!”, попита водещата Илиана Беновска. Събеседникът ѝ обясни, че за църква се иска разрешения от митрополията, а за манастир решението трябва да е съгласувано със Светия синод. „Такова разрешение не е давано, това е чист разкол! Аз станах жертва на някаква злоба на хора като отмъщение, защото бях в комисията, която разследва тези случаи. Но, пак казвам, в по-голям контекст срещу мен има кампания от хора. Няма нужда да се плашат, аз искам да им кажа – имам манастири, за които да се грижа. Вие като искате манипулирайте си Църквата! Бог ще се грижи за вас, аз си имам моята работа”, още веднъж обясни архимандрит Никанор.\r\nЕфория „Зограф”.\r\n„Когато се готвих за разговора с Вас прегледах доста неща, да си призная църквата сякаш умишлено тъне в мъгла, за да не можем ние, миряните, да се ориентираме, но например четох за Ефория „Зограф”, какво представлява, как се конституира, с какви облекчения се ползва!”, насочи разговора водещата към Ефория „Зограф”. Архимандрит Никанор обясни, че едно от обвиненията към него е, че е имал участие в смяната на предишния председател на Управителния съвет. „А не сте ли имал?”, попита водещата Илиана Беновска. Събеседникът й отговори: „Аз подкрепям горещо тази промяна, защото той беше пенсионер над 70 години, един професор Иван Желев, който беше уличен като дългогодишен, плодотворен и много предан агент на ДС!”.\r\nПомолен от водещата да разясни на зрителите и слушателите какво точно представлява Ефория „Зограф”, игуменът на Църногорския манастир каза, че това е държавна структура, част от МВнР, която управлява имоти в България, доходите от които са за подпомагане на Зографския манастир на Света гора. „А наистина ли се оказа по одита, който излезе, че парите са били насочвани на други места?”, попита водещата Илина Беновска. Гостът й отговори, че не разполага с информация, а одитът в момента се извършва. Той обаче отново подчерта, че горещо подкрепя смяната на проф. Иван Желев, защото такъв човек не може да се прави на морален коректив на църквата. „Аз не осъждам агент Ангелов, тоест проф. Желев за това, че е сътрудничил, не го осъждам, но съм против този, който е паднал така жестоко против Христа и Църквата да се опитва да ни бъде коректив, това не може да бъде!”, заяви архимандрит Никанор. \r\n„Аз видях, че има и регистрирана фондация Ефория „Зограф”, Вие казвате, че Ефория Зограф е държавна структура, а тази фондация каква е?”, попита водещата Илиана Беновска. Архимандрит Никанор отговори: „Това ми звучи като фондация НАП, фондация НОИ! Не знам какво представлява това! Вие можете съответно като журналист да сезирате държавната структура или МВнР!”.\r\n„Аз видях документ за друга регистрация, която е фондация „Ефория за подпомагане на Славянобългарския манастир „Свети Георги Зограф” на Света гора - Атон!”, обясни водещата Илиана Беновска и показа през телефона си документите за нейната регистрация, които са от 2013 г. Гостът ѝ отговори, че това е пълно съвпадение с името на държавната структура. Водещата продължи, че и двете структури са регистрирани на един и същ адрес в апартамента на зографски монах. Събеседникът ѝ отговори, че е леко шокиран от представената информация и не може да я коментира. „Ако не се лъжа името на този монах е Георги Каратотев, известен ли Ви е такъв монах в Зографсикя манастир?”, попита водещата. Игуменът на Църногорския манастир отговори, че по име познава съвсем малък брой монаси и не може да каже за кой точно става дума.\r\nВодещата попита кой в такъв случай осъществява контрол. Архимандрит Никанор отговори, че структурата е към МВнР и добави: „Но това точно се припокрива с думите, които казахте в началото, че църквата ни е в една мъгла, в една неизвестност, в една „тера инкогнита”!”. Монахът обясни, че предишният председател на УС на Ефория „Зограф” е заемал поста 16 години без да му се търси сметка. \r\n„Но как ще коментирате това, че Църквата не е онова свято място? Ние четем непрекъснато за монаси, които шофират пияни или с извинение за хомосексуални оргии или друг вид граничещи с недобрия морал, ще се изразя меко, мероприятия? Казвате – построяват се частни манастири, които се използват да се печели от тях все едно си отворил ресторант? Ние можем ли да разчитаме в момента, че сезираме кого – патриарх Неофит или главния прокурор?”, попита в края на разговора водещата Илиана Беновска. Събеседникът й отговори, че в момента сезират целия божий народ. „Имайте предвид, че нашата църква е много демократична, има един много добър устав. По този въпрос с тези паралелни на държавните структури аз нямам представа това разрешено ли е или не, но ме смущава тази информация!”, завърши архимандрит Никанор разговора си с Илиана Беновска в ефира на „Радио К2” и „Канал 3” на 13 май 2018 година.", "date": "2018.05.14", "title": "Архимандрит Никанор: Сезирам патриарх Неофит и главния прокурор Цацаров за незаконни печалбари от религия"}
{"url": "http://www.focus-news.net/news/2018/05/14/2521346/dimitar-glavchev-prezident-radev-gerb-raboti-pri-slancheva-svetlina.html", "text": "Президент Радев - ГЕРБ работи при слънчева светлина. Това каза Димитър Главчев, екс-председател на 44 НС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването.Принципи и компромиси в управлението на ГЕРБ и Борисов\r\nБеновска посрещна госта си с темата за принципите и компромисите в третия кабинет на ГЕРБ и министър-председателя Бойко Борисов от 2009 до 2018. Главчев каза, че това е най-дълго управляващия министър-председател на България, който надминава и Стефан Стамболов. Водещата попита какви са рисковете на такова дълго управления свързано с много отговорности. Главчев отговори, че принципите работят, когато са балансирани от компромисите, но най-важното е да не се правят компромиси с принципите. Той отбеляза, че хората виждат, че принципите се спазват и оценяват свършената работа, а и няма как да се оспори фактът, че Борисов е най-дълго управлявалият министър-председател на България избран по демократичен път.Консултативен съвет по законодателството\r\nБеновска припомни, че когато Главчев е бил председател на 44 НС, са създали Консултативен съвет по законодателството, но той не е проработил, защото народните представители са сметнали, че е прекалено висока цената за консултациите по законите, а от друга страна председателя на съвета Герджиков и неговите членове са се оплакали, че е много слабо търсенето. Главчев обясни, че идеята на този съвет е била да се даде гледната точка на експерти на много високо ниво за законодателната дейност. Беновска го прекъсна и попита каква е причината да не им се плаща достатъчно при положение, че са на „топ ниво“. Екс-председателят на НС отговори, че публичните организации се ограничават в определен бюджет. Беновска спомена субсидиите на партиит, но Главчев каза, че съветът функционира по друг начин, а такъв орган е имало и по времето на Георги Пирински. На въпроса на водещата какви възнаграждения са били уговорени с експертите юристи Главчев отговори, че при необходимост между първо и второ гласуване на законопроект след като е заявена волята на законодателя председателят на НС или председателят на водещата комисия се обръща към консултативния съвет за становище, а за възнагражденията не може да се говори, защото са различни. Той опроверга твърдението, че са очаквали експертите да работятблаготворително, но от друга страна впечатлението, което той има за експертите е, че нямат големи изисквания. Главчев обясни механизма на работа – възлага се задача на консултативния съвет и след това те определят какво възнаграждение ще искат за нейното свършване, но това не означава, че то се приема автоматично от председателя на НС. Беновска попита дали това означава, че поради липса на качествена юридическа намеса в определени проектозакони те непрекъснато ще бъдат поправяни. Екс-председателят отрече това и каза, че създаването на консултативния съвет е бил с идеята да се повиши качеството на законодателството. Беновска попита колко закона са били консултирани от съвета. Главчев обясни, че от октомври 2017 до края на годината са прегледани 2 закона – единият по инициатива на Хасан Адемов, а другия по искане на Данаил Кирилов. Беновска каза, че случаят с консултативния съвет трябва да се преразгледа, защото обществото остава с усещането, че вместо да се дадат пари за качествени консултации, те се харчат за други неща. Главчев подчерта, че в бюджета на НС има отделно перо, което е за консултативния съвет. Водещата каза, че в момента се икономисват и парите, и качеството на законите. Главчев не се съгласи и отбеляза, че парите си остават пак с бюджета на НС.Законът за собствеността и финансирането на медиите; Оценка за кабинет Борисов 3; Атаките на Нинова и колко послушен е Борисов?; Фалшивата новина за оставка на управлението\r\nБеновска припомни, че преди минути Велислава Кръстева е поставила въпрос защо законът за собствеността и финансирането на медиите продължава да е извън дневния ред на парламента. Главчев каза, че редът се определя от даденото за обсъждане от комисиите, след като бъдат разгледани предложенията. Водещата каза, че законът е внесен в България преди на Европа „да ѝ дойде на ум миналата седмица да се занимава точно с този въпрос, точно през този ракурс – финансиране и собственост на медии – ерго връзка с фалшивите новини, които са един от жалоните на нашето Европредседателство“. Главчев добави, че и със свободата на словото се занимават, но технологията на законопроектите е една и тя следва реда – разглеждане на законороекта във водещата комисия и в съпътстващите комисии. Беновска каза, че няма време да се повтаря едно и също, а това означава, че Главчев няма отговор. Тя попита госта си каква е оценката му за работата на парламента за първата година от третия мандат на ГЕРБ в управлението. Екс-председателят на НС определи работата като нормална, за разликата от миналия мандат на БСП с председател Орешарски, придружен от постоянни протести. Водещата попита каква е причината опозицията и по-конкретно Корнелия Нинова да атакува за липса на законодателна дейност и качество. Главчев припомни, че Нинова вчера се е изказала, че не трябва да бъдат толкова послушни в Европа. Гостът отбеляза, че това е било по повод на мобилния пакет за транспорт, който правителството ще защити. Водещата попита Главчев дали смята Борисов за послушен в Европа и подчерта, че сега предстои срещата на Върха на ЕС – Западните Балкани – събитие, което овенчава мисията ни на европредседатели и на Борисов като обединител на Западните Балкани и, може би, водач към ЕС и НАТО. Главчев смята, че опозицията е „изнервена“, защото, по негови думи, председателството е перфектно, а сега предстои „поантата на това председателство“. „Знаете, че към него президентът Макрон се обръща с „mon chéri“.... и отстоява националните интереси“ каза Главчев, а дали е послушен се разбира от позицията, която премиера има по въпроса с мобилния пакет. „Непослушание заради самото непослушание не е много умно поведение“ подчерта екс-председателя, коментирайки поведението на Нинова.\r\nБеновска припомни, че вчера Борисов в прав текст е заявил на Нинова, че няма да си подава оставката и да предизвиква предсрочни избори. Главчев коментира, че това е по повод на една фалшива новина, според която след края на Европредседателството правителството ще си подаде оставката. „Гладна кокошка просо сънува“ обобщи Главчев. Водещата каза, че миналата седмица Каракачанов го е изпреварил и е отправил същата реплика към Нинова след разговорите за реформата в отбранителна на страната. Гостът каза, че не е лошо това, че с Каракачанов имат еднакви възгледи за поведението на лидера на БСП. Коалицията ОП-ГЕРБ; Закона за вероизповеданията\r\nБеновска попита госта си дали има аргументи, с които да защити коалицията ОП-ГЕРБ, която е подложена на постоянни критики основно от ДПС и спорадично от Нинова. Главчев отговори, че статистическите показателите са аргументите и няма да споменава и Европредседателството, за да не се спекулира, че управлението иска просто да го изкара. Той допълни, че за него оценките си дават Макрон и Меркел, както и съседните държави, но по повод вътрешното развитие на страната – показателите за БВП, безработицата, дълга и излишъка са свидетелство, че България има нужда от функционирането на управляващото мнозинство в този състав. „Скърца ли каручката, както се изрази един от ОП?“ попита водещата. Глачев каза, че това е изказване на Каракачанов, който прекарва повече време в министерския съвет, където всичко функционира перфектно. Беновска спомена, че именно той е казал, че Цветанов прилага хитринки в парламента при търсене на мнозинства. Водещата попита дали е хитринка ГЕРБ, БСП и ДПС да внесат закон за вероизповеданията, при положение, че всички са били наясно с готвения закон от ОП, който е и по-всеобхватен. Главчев отговори, че логиката е проста, а хитринките не ги знае – по темата за вероизповеданията трябва да се търси максимално мнозинство, а дори и консенсус, но и двата законопроекта ще бъдат лесно приети – ще се вземе най-доброто от тях и ще отпаднат нещата, които не се приемат. Какво се крие от президента Радев?\r\nБеновска каза, че шеговито се е опитала да освети (с фенерче) политическата обстановка при разговора си с Георги Пиринскии светна в очите на Главчев. Водещата попита какво крият от президента Радев и какво правят в „тъмните ъгли“. Главчев каза, че когато има слънчева светлина и всичко се извършва при такова осветление пускането на прожектори е напразно усилие, но където има нужда – трябва да се осветява, а по повод магистралите в разговора с Пирински, гостът обясни, че министър Нанков е дошъл веднага и е показал, че в България се строят най-евтините магистрали, почти два пъти по-евтини от следващата държава членка на ЕС – Румъния. Главчев каза, че според него плюсовете са налице и държавата върви напред, но оценките ще бъдат дадени от избирателите на следващите избори.\r\nТака завърши разговорът между Димитър Главчев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 13-ти май 2018 година.", "date": "2018.05.14", "title": "Димитър Главчев: Президент Радев - ГЕРБ работи при слънчева светлина"}
{"url": "http://www.focus-news.net/news/2018/05/14/2521354/varna-22-godishen-mazh-e-zaginal-pri-pozhar-v-selo-dyulino.html", "text": "22-годишен мъж е загинал при пожар в село Дюлино. Това съобщиха от Областната дирекция на МВР във Варна. През нощта на 12 срещу 13 май, на телефон 112, е постъпил сигнал за пожар в стара двуетажна къща, намираща се в с. Дюлино, община Бяла. На място незабавно са изпратени екипи на Районната служба по пожарна безопасност и защита на населението във Варна. Те установяват, че пожарът е обхванал цялата къща от около 70 кв. м. Огънят е потушен около 07:30 часа на 13 май. При последвалите оглед и разчистване е установено, че в една от стаите се е намирал 22-годишен мъж, който е обитавал къщата. Мъжът е починал. Изясняват се причините и обстоятелствата, довели до смъртта на мъжа и до възникването на пожара.\r\nПо случая има образувано досъдебно производство.", "date": "2018.05.14", "title": "Варна: 22-годишен мъж е загинал при пожар в село Дюлино"}
{"url": "http://www.focus-news.net/news/2018/05/14/2521342/chlen-na-spasitelniya-ekip-za-boyan-petrov-nad-lager-2-se-tarsi-tyalo-ne-zhiv-chovek.html", "text": "Част от спасителите, които търсят Боян Петров в подножието на Шиша пангма, са тръгнали от лагер 1 надолу към базовия лагер. В този периметър са набелязани няколко точки, които трябва да бъдат проверени. Ако и там не се намерят следи от алпиниста ни, операцията по издирването му вероятно ще бъде прекратена. Това каза в ефира на „Здравей, България” по Нова телевизия Кирил Петков – член на спасителния екип в Хималаите. Той бе категоричен, че над лагер 2 по пътя към върха, след толкова много дни, от които Петров е в неизвестност, шерпите „вече търсят само тяло, а не жив човек”.\r\n„Днес времето се влоши сериозно. Има мъгла в цялата планина, вали сняг, няма никаква видимост”, каза още Петков.\r\nТой похвали усилията на китайските спасители, които полагали неимоверни усилия, за да открият Боян Петров.\r\n„Личната теория на най-добрия шерп, който е и добър приятел на Боян, е, че най-вероятно трагедията е станала между лагер 3 и върха заради големи пропасти, покрити със сняг. Там съвсем леко отклонение може да ти коства живота”, обясни още Петков.\r\nВ неделя едната група шерпи стигнали до 10 метра под Шиша пангма, но не могли да продължат. Спрели ги големи снегонавявания.", "date": "2018.05.14", "title": "Член на спасителния екип за Боян Петров: Над лагер 2 се търси тяло, не жив човек"}
{"url": "http://www.focus-news.net/news/2018/05/14/2521363/sport-grigor-dimitrov-ostava-na-chetvarta-pozitsiya-v-svetovnata-ranglista.html", "text": "Григор Димитров запазва четвъртата си позиция в световната ранглиста с 4870 точки. \r\nВ новото класиране на Асоциацията на тенис професионалистите британецът Роджър Федерер се изкачва на първо място с 8670 точки, задминавайки испанеца Рафаел Надал, който е със 7950. На трето място е германецът Александър Зверев с 6015 точки. На пето място е хърватинът Марин Чилич с 4770 точки. Виктор Турмаков", "date": "2018.05.14", "title": "Спорт: Григор Димитров остава на четвърта позиция в световната ранглиста"}
{"url": "http://www.focus-news.net/news/2018/05/14/2521361/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-may.html", "text": "„Софийска вода” временно ще прекъсне водоснабдяването в някои части на столицата на 15 май. Това съобщиха от пресцентъра на дружеството.\r\nВъв връзка с изграждане на сградно водопроводно отклонение на ул. „Хайдушка гора“ жк. „Стрелбище“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. ”Хайдушка гора” от ул. ”Червена роза” до ул. ”Твърдишки проход”, ул. ”Тулча”, ул. ”Кестенова гора”; ул. ”Твърдишки проход” от ул. “Нишава“ до бул. “Гоце Делчев“ и ул. “Нишава“ №108, 109 и 110. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка гора“ ъгъла с ул. „Кестенова гора“.\r\nВъв връзка с подмяна на пожарен хидрант на ул. „Васил Кънчев“ жк. „Хаджи Димитър“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. \"Сопот\" от ул. \"Васил Кънчев\" до ул. \"Професор Иван Шишманов\"; ул. \"Васил Кънчев\" от ул.\" Баба Вида\" до ул. \"Ангел войвода\"; ул. \"Баба Вида\" от ул. \"Васил Кънчев\" до ул. \"Ангел войвода\"; ул. \"Ангел войвода\" от ул. \"Златица\" до ул. \"Васил Кънчев\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сопот“ ъгъла с ул. „Васил Кънчев“.\r\nВъв връзка с подмяна на сградно водопроводно отклонение на ул. „Музейна“ кв. „Горубляне“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Музейна“, по ул. „3-ти май“ от ул. „Цветна градина“ до ул. „Пионерска“; ул. „Пионерска“ от ул. „3-ти май“ до ул. „5-ти ноември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „3-ти май“ ъгъла с ул. „Музейна“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.14", "title": "„Софийска вода” временно ще прекъсне водоснабдяването в някои части на столицата на 15 май"}
{"url": "http://www.focus-news.net/news/2018/05/14/2521365/regionalno-upravlenie-na-obrazovanieto-kyustendil-s-izpit-po-matematika-prodalzhava-natsionalnoto-vanshno-otsenyavane-na-chetvartoklasnitsite.html", "text": "С изпит по математика продължава националното външно оценяване на четвъртокласниците. Това съобщиха за Радио „Фокус” – Кюстендил от Регионално управление на образованието – Кюстендил. Изпитът започва в 10.00 часа. Тестът по математика съдържа 16 задачи от затворен тип с три възможни отговора, от които само един е верен, и 3 задачи от отворен тип. Продължителността на изпита е един учебен час. Очаква се около 1000 четвъртокласници да положат изпита. Той ще се проведе в 26 учебни заведения на територията на област Кюстендил.\r\nВенцеслав ИЛЧЕВ", "date": "2018.05.14", "title": "Регионално управление на образованието – Кюстендил: С изпит по математика продължава националното външно оценяване на четвъртокласниците"}
{"url": "http://www.focus-news.net/news/2018/05/14/2521362/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област, вали дъжд, каза за Радио „Фокус“ – Видин дежурният служител в Областно пътно управление - Видин. Той посочи, че  трафикът по републиканската пътна мрежа в областта е с нормална интензивност. Най-натоварен е участъкът между Видин и Дунавци, където се движат предимно тежкотоварни автомобили в посока от и за граничен пункт „Дунав мост 2“.  Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. С нормална интензивност е трафикът  на трите гранични пункта във Видинска област, няма натрупване на тежкотоварни автомобили на пункт  „Дунав мост 2“. На двата пропусквателни пункта на границата със Сърбия – „Връшка чука“ и „Брегово“ преминават предимно леки автомобили, като трафикът и от двете страни не е натоварен. \r\nВъв Видин движението е интензивно на входно изходните артерии на града и по бул. „Панония“.\r\nАнна ЛОЗАНОВА", "date": "2018.05.14", "title": "Видин: Мокри са пътните настилки в областта"}
{"url": "http://www.focus-news.net/news/2018/05/14/2521360/dimitar-margaritov-kzp-potrebitelite-ne-sa-dlazhni-da-pazyat-targovskite-opakovki-na-bitovi-uredi-i-tehnika-za-da-predyavyat-reklamatsiya.html", "text": "Търговците не могат да изискват от клиентите си да пазят опаковките на битови уреди и стоки за обзавеждане на дома, за да запазят правото си на рекламация при възникване на някакъв проблем с покупката. Това коментира председателят на Комисията за защита на потребителите (КЗП) Димитър Маргаритов за сутрешния блок на Канал 3, съобщиха от пресцентъра на КЗП. Той добави, че подобна претенция е незаконна и Комисията се е произнасяла по казуса във връзка със сигнали на граждани или по нейни кампании. По думите му потребителят има само грижата да предяви рекламация пред търговеца за дефектната стока, за да е ясно, че тя подлежи на ремонт. „Никъде не е казано – нито в закон, нито пък в общите условия може да бъде държано сметка за запазване на опаковка”, обясни Маргаритов. „Представете си в една къща или апартамент, ако трябва да пазите опаковките на всички стоки за бита или за дома, то Вие трябва да имате още поне две стаи”, добави той.   \r\n„Вярно е, че понякога търговците могат да кажат, че при транспортирането без опаковка са причинени някакви дефекти. Търговецът ще трябва да докаже, ако претендира, че потребителят по нерегламентиран начин е влиял на стоката така, че тя е дефектирала. Опаковката няма отношение. Въпросът е в чисто фактическите отношения по повод на конкретната рекламация – какво ще бъде предявено като претенция от страна на потребителя и какво ще бъде уважено от търговеца”, разясни Маргаритов. Той направи и важно уточнение – при предявяване на рекламация в рамките на първите шест месеца потребителят няма задължение да доказва, че възникналият дефект не е причинен от него, той се счита за производствен. Ако търговецът има подобни претенции, той трябва да докаже, че клиентът му е въздействал нерегламентирано върху стоката.  \r\nКомисията е парирала и опити на търговци на услуги да ограничават правата на потребителите, дадени им по закон. Например, на туроператори за повишаване цената на пътуването или за промяна на съществени условия във вече приетата от потребителя оферта непосредствено преди заминаването. „Съгласно изискванията за закона, цената не може да бъде променяна по-малко от 20 дни преди старта на пътуването. Всички други съществени условия – маршрут, превозни средства, посещение на забележителности, не могат да се променят по-малко от 10 дни преди тръгването”, информира председателят на КЗП. При проблем с пътуването срокът за рекламация е 14 дни и той също не може да бъде съкращаван по никакви поводи. \r\nМаргаритов припомни, че след произнасяния на Комисията мобилните оператори вече имат право само на до три месечни такси до края на срока на договора при предсрочно прекратяване. Телекомите не могат да създават и излишни неудобства на клиентите си при желание прехвърляне при друг оператор прекратяване на договора, като например да изискват от тях да го завят чрез типови бланки, в точно определен обект или на конкретна дата. \r\n\"Намесата на КЗП е довела и до отстраняването на несправедливи уговорки в общите условия на фирмите за бързи кредити за незаконни такси и лихви. Срещу девет дружества, които не са се съобразили с препоръките на контролния орган се водят колективни искове. Потребителите обаче не трябва да забравят, че дори условията да са коректни, тези заеми са скъпи\", обърна внимание Маргаритов. По думите му изчистването на общите условия на търговци от най-различни сектори от икономиката от неравноправни клаузи е важно, тъй като те биха могли да засегнат неограничен кръг потребители. „Подобно на нелоялна практика на голяма търговска верига, която би засегнала всичките нейни стотици хиляди клиенти, така и неравноправна клауза, например на телекомуникационен оператор, би могла да засегне милиони потребители”, посочи той.\r\nПрез миналата година КЗП е разгледала над 100 договора с общи условия с над 10 000 клаузи на естествените монополисти, телекомите, туроператори, застрахователи и т.н. Открити са около 500 неравноправни уговорки, за които са взети мерки за отстраняването им. „Почти няма сфера в икономическия живот, в която потребителите да осъществяват ежедневен контакт с търговци и ние да не сме положили съответните усилия за идентифициране на такъв тип проблеми и да не сме предприели действия за тяхното решаване”, каза още Маргаритов.", "date": "2018.05.14", "title": "Димитър Маргаритов, КЗП: Потребителите не са длъжни да пазят търговските опаковки на битови уреди и техника, за да предявят рекламация"}
{"url": "http://www.focus-news.net/news/2018/05/14/2521364/aktsenti-v-predavaneto-zona-kyustendil-na-radio-fokus-pirin.html", "text": "В днешното издание на съвместното предаване на Радио „Фокус” – Пирин и Община Кюстендил „Зона Кюстендил” ще говорим за подготовката за предстоящата черешова кампания. По този повод вече се проведе работна среща между представители на Община Кюстендил и Областна дирекция на МВР – Кюстендил, на която бяха обсъдени мерките по опазване на селскостопанската продукция. В същото време трудовата инспекция излезе със становище за предстоящи проверки по време на черешовата кампания. По темата ще чуем кмета на Община Кюстендил Петър Паунов, директора на Областна дирекция на МВР – Кюстендил старши комисар Елиан Стамболийски, директорите на „Инспекция по труда“ и „Бюро по труда“ Валентин Златински и Юлиана Хаджиева. Темата ще продължим и с директора на Институт по земеделие – Кюстендил професор Димитър Домозетов. \r\nВ предаването ще говорим и за няколко предстоящи събития. Първото е посветено на Световния ден на предизвикателството и планираните в града инициативи по повода. Наш събеседник ще бъде Стоян Стоянов, експерт в направление „Спортни дейности“ към Община Кюстендил. Тази седмица ще се проведат и Международния ден на музеите и инициативата „Нощ на музеите“, за които ще разговаряме с директора на Регионален исторически музей-Кюстендил Валентин Дебочички. \r\nПредаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.05.14", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/05/14/2521366/afp-chetirima-teroristi-kamikadze-sa-likvidirani-po-vreme-na-napadenieto-sreshtu-politseyskoto-upravlenie-v-indoneziya.html", "text": "Четирима терористи са се самовзривили при полицейско управление във втория по големина град в Индонезия Сурабая, ранявайки най-малко 10 души, включително полицейски служители, предава  AFP.\r\nПо-рано полицията съобщаваше за двама терористи-камикадзе. „Имаше четирима извършители, използващи два мотоциклета, които са загинали. В момента ги идентифицираме“, съобщи прессекретарят на местната полиция Франс Барунг Мангера.\r\n„Сред тях имаше и дете, осем годишно момиче. То е ранено в болницата“, допълни той. Виктор Турмаков", "date": "2018.05.14", "title": "AFP: Четирима терористи-камикадзе са ликвидирани по време на нападението срещу полицейското управление в Индонезия"}
{"url": "http://www.focus-news.net/news/2018/05/14/2521368/andrey-kovachev-gerbenp-razreshavane-na-spora-za-imeto-na-makedoniya-na-predstoyashtiya-forum-es-zapadni-balkani-e-vazmozhno-i-bi-doneslo-oshte-po-golyam-uspeh-na-sreshtata-v-sofiya.html", "text": "Разрешаване на спора за името на Македония на предстоящия форум ЕС-Западни Балкани е възможно и би донесло още по-голям успех на срещата в София. Това каза в сутрешния блок „Добро утро, България“ на Радио „Фокус“ евродепутатът от ГЕРБ/ЕНП Андрей Ковачев. Той уточни, че волята на министър-председателите на Македония и Гърция за разрешаването на десетилетния спор е ключова поради засиления политически натиск върху тях. „Има воля и от двете страни да се намери решение и пътят на Македония към ЕС и към НАТО да бъде деблокиран. Той трябва да бъде разрешен, а ЕС подкрепя намирането на решение. Други външнополитически теми могат не да изместят, а да бъдат допълнени към основната тема за Западните Балкани. От ЕС ще има ясно заявена воля за присъединяването на тези страни към него“, коментира Андрей Ковачев. По отношение на проектодекларацията на срещата Западни Балкани-ЕС и основната ѝ идея – очертаване на перспектива за членство пред страните от Западните Балкани, Андрей Ковачев обясни, че държавите няма да бъдат приети анблок, а напротив – всяка от тях ще бъде оценявана спрямо собствените ѝ успехи.", "date": "2018.05.14", "title": "Андрей Ковачев, ГЕРБ/ЕНП: Разрешаване на спора за името на Македония на предстоящия форум ЕС-Западни Балкани е възможно и би донесло още по-голям успех на срещата в София"}
{"url": "http://www.focus-news.net/news/2018/05/14/2521367/ombudsmanat-maya-manolova-dava-start-v-pleven-na-shahmatniya-turnir-na-shampionkite.html", "text": "От 14.30 ч. в  хотел „Ростов“ омбудсманът Мая Манолова ще направи първия ход на шахматната дъска в „Турнира на шампионките“, който ще се проведе до 21 май 2018 г. в град Плевен. Това съобщиха от пресцентъра на Омбудсмана на Р България. Омбудсманът е патрон на състезанието, посветено на честването на 90 години организирано шахматно движение в България и 25-годишния юбилей от създаването на Интерпарламентарната асамблея по православие. Организатор на турнира е народният представител Васил Антонов, който е в управителния съвет на „Българска федерация по шахмат 1928“ и е член на международния секретариат на Интерпарламентарната асамблея по православие. \r\nВ турнира ще участват десет от най-добрите шахматистки у нас – гросмайстор Маргарита Войска – единадесет пъти шампионка на България, младите надежди – Нургюл Салимова, Виктория Радева и Габриела Антова, гросмайсторките Ива Виденова, Адриана Николова и Мария Велчева, както и международните майсторки Румяна Гочева, Елица Раева и Любка Генова. Те ще се състезават в 9 кръга по системата всички срещу всички. Награденият фонд на турнира е 8 000 лв., предвидена е и специална награда от Омбудсмана на Република България.", "date": "2018.05.14", "title": "Омбудсманът Мая Манолова дава старт в Плевен на шахматния „Турнир на шампионките“"}
{"url": "http://www.focus-news.net/news/2018/05/14/2521369/eso-uchastva-v-regionalnata-sreshta-na-elektroprenosnite-operatori-ot-yugoiztochna-evropa.html", "text": "„Границите да станат мостове“ - под това мото премина регионалната среща на електропреносните оператори от Югоизточна Европа. Това съобщиха от пресцентъра на Електроенергиен системен оператор ЕАД. Форумът се проведе в Македония и събра представители на девет електропреносни оператори в Югоизточна Европа.\r\nНа срещата ЕСО беше представен от изпълнителния директор Ангелин Цачев, който изтъкна важността на обединението на електроенергийните пазари в региона. Той отбеляза още, че независимият преносен оператор на България вече работи съвместно с македонския по обединение на пазарите „ден напред“ на двете страни с подкрепата на инициативата „Западни Балкани 6“.\r\nПрез есента на 2017 година Електроенергийният системен оператор, Българската независима енергийна борса и КЕВР станаха част от инициативата „Западни Балкани 6“ за подпомагане процеса по създаването на интегриран пазар за “ден напред” в регион „Югоизточна Европа“. \r\nНа срещата в Македония беше акцентирана значимостта на процеса по създаване на интегриран пазар на електрическа енергия в Югоизточна Европа и неговото включване в Паневропейския пазар.", "date": "2018.05.14", "title": "ЕСО участва в регионалната среща на електропреносните оператори от Югоизточна Европа"}
{"url": "http://www.focus-news.net/news/2018/05/14/2521370/varna-meditsinskiyat-universitet-v-grada-predstavi-rezultatite-ot-parvite-bezplatni-operatsii-po-nauchen-proekt-na-patsienti-s-katarakta.html", "text": "Екипът на Катедрата по очни болести и зрителни науки към Медицински университет – Варна, съвместно с водещ световен производител на офталмологична апаратура и консумативи, представиха за първи път в България цялостно решение за компютърно асистирана хирургия на социално значимото заболяване катаракта. Благодарение на научен проект на университета от края на 2017 година, пациентите получават абсолютно безплатно медицинската интервенция. Това съобщиха от пресцентъра на Медицински университет – Варна.\r\nКъм момента 10 души са с възстановено зрение след безплатните хирургични интервенции, съобщи проф. д-р Христина Групчева, зам. ректор и ръководител на катедрата по очни и зрителни науки към Медицинския университет – Варна.  До края на годината в рамките на проекта 90 пациенти с двустранна слепота ще получат възможност за безплатно лечение.\r\nЦелта на проекта е да се постигне по-високо качество на живот при тези хора, каза още проф. Групчева. Във връзка с научния проект успяхме да придобием микроскоп с навигационна система, който навигира хирурга по време на операцията и дава възможност всичко да се извърши много прецизно. Детайлите се виждат в микрони, поясни специалистът.\r\nТя допълни, че проектът има и важна учебна цел – когато пациентът се подготвя и се изчислява вътреочната му леща, се правят видеозаписи, които после са от голяма полза за обучение на студентите. Хирургията на живо е важен момент в дейността на нашата катедра, добави нейният ръководител.\r\nУникалността на система се изразява в пълна интеграция между диагностика и хирургично лечение и притежава множество предимства. Тя дава възможност за директен трансфер на биометрични данни на окото, към хирургичната апарати в операционната зала. Хирургията е компютърно асистирана, което дава възможност на екипа, извършващ операцията, да следи всеки един етап от оперативното лечение и да взема правилните интра-оперативни решения. Системата дава възможност за минимално инвазивна, безкръвна и безшевна хирургия с последно поколение моторизиран операционен микроскоп, който проектира всички основни параметри на операцията в окулярите на микроскоп, осигурява пълен контрол. Допълнителната визуализация дава възможност на студентите и специализантите от МУ-Варна да проследяват и вземат активно участие в оперативния процес.\r\nУсловието за подбор на пациенти по проекста е, те да имат двустранно намалено зрение, възпрепятстващо ежедневните им активности, като минимум 10% трябва да е зрението на по-доброто око. Пациентите не трябва да имат придружаващи заболявания, водещи до намаление на зрението.\r\nОсвен уникален като технология и с важно значение за процеса на обучение в катедрата, проектът има и социално значение, защото е своеобразна инициатива в духа на проекта 20/20 на Световната здравна организация. Това е една от стъпките за създаване на уникален за България Център за очно здраве в структурата на Медицински университет – Варна.", "date": "2018.05.14", "title": "Варна: Медицинският университет в града представи резултатите от първите безплатни операции по научен проект на пациенти с катаракта"}
{"url": "http://www.focus-news.net/news/2018/05/14/2521374/varna-ministar-krasen-kralev-nagradi-pobeditelite-v-maratona-v-grada.html", "text": "Министърът на младежта и спорта Красен Кралев и кметът Иван Портних дадоха старт и наградиха победителите в третото издание на маратона на Варна. Състезанието е част от веригата „Бягането – начин на живот”, в която са включени още маратоните на София и Стара Загора. Това съобщиха от пресцентъра на Министерството на младежта и спорта. В класическата дистанция на 42,195 км първи при мъжете финишира мароканецът с италиански паспорт и женен за българка Ахмед Насеф (2:22:55 часа). При дамите №1 е спечелилата големия джакпот от веригата от 20 000 лв. през миналата година Рут Матебо (Кения) – 2:47:45 часа. И двамата се поздравиха с победи и в първия маратон през тази година в Стара Загора и в София ще се борят за спечелването на тазгодишния бонус.\r\nПобедителка на 10,5 км при жените стана българката Лиляна Георгиева (38:17 мин.), а при мъжете първи финишира Гаврил Стефан-Иулиус (Рум) – 33:34 мин. В полумаратона на 21 км при дамите №1 е сръбкинята Оливера Йевтич (1:17:36 ч), а при мъжете кениецът Даниел Чеболей (1:06:28).\r\n“Изключително доволен съм, че маратоните във Варна и Стара Загора стават все по-популярни. Днес във Варна организаторите раздадоха над 900 стартови номера. Миналата година бяха около 550. Факт е, че бягането привлича все повече хора, а нашата цел е то да стане начин на живот за много българи. По трасето има и много зрители. Днес имаме и 120 участници от цял свят на класическата дистанция от 42,195 км. Сред тях и сериозни маратонци с отлични постижения. С увеличаването на наградния фонд през следващите години ще осигурим и участието на все по-силни състезатели. Трасето във Варна е изключително красиво – в голямата си част минава по брега и през Морската градина. Маратонът е страхотна реклама за градовете, в които се провежда”, каза Кралев.\r\nОбщо 925 бегачи участваха в състезанието – 120 на 42,195 м, 152-ма на 21 км, 203-ма на 10,5 км и 450 в масовия старт на 2 км, като най-младият беше на 3 години, а най-възрастният на 71.\r\nОт българите в класическата дистанция най-добре се представи Маринела Нинева от Дряново, която за пръв път бяга маратон, но завърши четвърта за 3:04:13 часа. След състезанието специалистите коментираха, че ако продължи да се готви сериозно за маратонско бягане, тя има шансове да покрие олимпийски норматив.\r\nПаралелно с варненския маратон бяха организирани и множество спортни активности, част от Международния ден на предизвикателството, в които се включиха хиляди граждани. Бяха раздадени и много награди – колела, раници, топки, спортна екипировка и др.\r\nПрез тази година трасето на маратона е променено и е лицензирано от Международната федерация по лека атлетика за всички състезателни дистанции – 10,5, 21 и 42,195 км. Така резултатите се признават за рекорди и покриване на квалификационни норми.\r\nОбщият награден фонд отново е 49 000 лв., разпределен в 44 индивидуални награди. Класиралите се на първо място в дистанция 42,195 км получават по 8 хил. лева, на 21 км – по 1500 лева, а на 10,5 км – 600 лева.", "date": "2018.05.14", "title": "Варна: Министър Красен Кралев награди победителите в маратона в града"}
{"url": "http://www.focus-news.net/news/2018/05/14/2521373/burgas-natsionalnata-hudozhestvena-akademiya-organizira-kandidatstudentski-konsultatsii-v-grada-po-povod-predstoyashtite-priemni-izpiti-za-noviya-si-filial-kray-moreto.html", "text": "Националната художествена академия организира кандидатстудентски консултации в Бургас по повод предстоящите приемни изпити за новия си филиал край морето. Те ще се проведат в Културен център \"Морско казино\" на 16 май от 10.00 часа. Това съобщиха от пресцентъра на Община Бургас. Кандидатите ще могат да се срещнат и получат информация от преподавателите на специалностите, за които ще има прием във филиала на НХА в Бургас - \"Живопис\", \"Стенопис\", \"Графика\", Книга, илюстрация, печатна графика\", \"Плакат и визуална комуникация\", \"Рекламен дизайн\", \"Мода\", както и за магистърска програма \"Арттерапия\".   \r\nЖелаещите да посетят консултациите трябва да свои свободни или учебни работи, за да получат консултация по тях. Документи за кандидатстване се подават от 15 до 28 юни 2018 г. в град София на ул. \"Шипка\" 1. Конкурсните изпити ще се проведат в София от 1 до 11 юли 2018 г.", "date": "2018.05.14", "title": "Бургас: Националната художествена академия организира кандидатстудентски консултации в града по повод предстоящите приемни изпити за новия си филиал край морето"}
{"url": "http://www.focus-news.net/news/2018/05/14/2521376/ministar-krasen-kralev-shte-predstavlyava-es-po-vreme-na-zasedaniyata-na-upravitelniya-savet-na-wada-v-kanada.html", "text": "Министърът на младежта и спорта Красен Кралев ще участва в работни заседания на Управителния съвет на Световната антидопингова агенция (WADA) в Монреал, Канада. Това съобщиха от пресцентъра на Министерството на младежта и спорта. Събитията ще се проведат от 15 до 17 май 2018 г. Българският спортен министър ще представя позицията на ЕС по време на заседанията на Управителния съвет на WADA и ще присъства на заседанията на Изпълнителния комитет на Агенцията.\r\nМинистър Кралев бе избран чрез пряко гласуване за представител на ЕС в борда на WADA през месец октомври 2017 година и ще представя позицията на ЕС в Управителния съвет на Световната антидопингова агенция до края на 2018 г.\r\nОчаква се в рамките на работното посещение на Кралев в Канада да бъде коментирана борбата с допинга, тема, която е сред основните приоритети на Българското председателство на Съвета на ЕС в сектор „Спорт“. От страна на Европа ще бъде представена пред Изпълнителния комитет на WADA готовността на българската анти-допингова лаборатория за акредитация.", "date": "2018.05.14", "title": "Mинистър Красен Кралев ще представлява ЕС по време на заседанията на Управителния съвет на WADA в Канада"}
{"url": "http://www.focus-news.net/news/2018/05/14/2521377/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ - Пловдив ще проведат приемни за граждани. Това съобщиха от пресцентъра на ПП ГЕРБ. Общинските съветници от ГЕРБ в град Пловдив ще проведат приемни с гражданите днес, както следва:\r\nДаниела Дженева - от 17.00 до 18.00 часа в офиса на ГЕРБ в район „Южен”, ул. ”Академик Петър Динеков”№ 1А;\r\nСпартак Николов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВихър Захов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВера Тоскова - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91;\r\nАлександър Радев - от 17.30 до 19.00 часа в офиса на ГЕРБ в район „Централен” на ул. ”Прага” №2; \r\nАтанас Узунов - от 17.30 до 19.00 часа в офиса на ГЕРБ в район „Южен” на ул. ”Академик Петър Динеков” №1А;\r\nЕли Гатева - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91;\r\nНа 15 май 2018 г. от 16.00 часа общинският съветник от ГЕРБ в Общински съвет – Пловдив Иван Вичков ще приема граждани в партийния офис в район „Тракия” в блок 91. \r\nНа 16 май 2018 г. приемни с граждани ще проведат следните общински от ГЕРБ в Общински съвет - Пловдив:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5. \r\nНа 17 май 2018 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nДамян Петров - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.05.14", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/05/14/2521375/delyan-dobrev-gerb-balgariya-uchastva-aktivno-vav-formiraneto-na-energiynata-politika-na-es-s-otpravna-tochka-sazdavane-na-ustoychiv-energien-sayuz.html", "text": "България участва активно във формирането на енергийната политика на Европейския съюз с отправна точка създаване на устойчив енергиен съюз. Това каза народният представител от ГЕРБ и председател на парламентарната енергийна комисия Делян Добрев по време на среща на председателите на комисиите по енергетика на парламентите на страните от ЕС, която се провежда в рамките на Парламентарното измерение на Българското председателство на Съвета на ЕС, предаде репортер на Агенция „Фокус“.\r\n„Темите, подбрани за тази среща, са от голямо значение в хода на преговорите по приемането на промените от пакета „Чиста енергия за всички европейци“ и ще допринесат до голяма степен за по-добрата комуникация и информираност относно приоритетите в дневния ред на Европа що се отнася до прехода към чиста енергия и междусистемна свързаност на държавите. България участва активно във формирането на енергийната политика на Европейския съюз с отправна точка, лансирана от Европейската комисия  през 2015 г. – Рамкова стратегия за устойчив енергиен съюз с ясно преплитащи се пет измерения. Това са енергийна сигурност, солидарност и доверие, интегриран европейски енергиен пазар, енергийна ефективност и изследвания, иновации и енергоспособност“, каза още Добрев и посочи, че в продължение на стратегията за устойчив енергиен съюз най-големият до момента по обем пакет е пакетът „Чиста енергия за всички европейци“. \r\n„Осемте законодателни предложения, свързани с изменения на актове от областта на енергийната ефективност, енергията от възобновяеми източници, модела на електроенергийния пазар и сигурността на електроенергийните добавки и законодателната рамка за управление на енергийния съюз, са насочени към запазване на конкурентноспособността на ЕС в условията на прехода към чиста енергия. Пакетът признава важната роля, която възобновяемите енергийни източници и енергийната ефективност имат за декарболизацията на европейската енергийна система, като в същото време се стреми да извлече ключови ползи за обществото като цяло – от повишената сигурност на доставките, положителното въздействие върху икономическия растеж и работните места и поради намалението на технологичните разходи, намаление и на цените на енергията за европейските граждани и промишлеността“, каза още той и посочи, че очакванията на България са за евентуално финализиране на преговорите с Европейския парламент по предложенията за директива за изменение на директивата относно енергийната ефективност, директивата за насърчаване използването енергия от възобновяеми източници и регламента за управление на енергийния съюз в рамките на Българското председателството. \r\n„Управлението на енергийния съюз и националните планове в областта на климата и енергетиката също са в основните приоритети. Целта на предложението за регламент за управление на енергийния съюз е да обедини съществуващите от различните законодателни актове задължения за планиране и докладване в областта на климата, енергетиката и постигане на значително облекчаване на задължения. Българското председателство се стреми към отразяване на основните елементи на общия подход и гарантира, че държавите-членки няма да бъдат обременявани с допълнителна административна тежест, така че да запазят гъвкавостта си при изпълнението на националните си планове в областта на енергийната сигурност и енергетиката и същевременно гарантиране на европейските цели. По отношение на националните планове се стремим да създадем механизъм, който да улеснява процеса на планиране, докладване и мониторинг на държавите-членки. Българското председателство продължава действията за постигане на стабилен европейски енергиен съюз и положителни резултати по текущите приоритетни теми на Съвета на ЕС“, коментира Добрев и посочи, че България се води предимно от принцип за изграждане на енергиен съюз, който да предоставя сигурна, надежда, достъпна и нисковъглеродна енергия за всички европейци.\r\nЦветилена СИМЕОНОВА", "date": "2018.05.14", "title": "Делян Добрев, ГЕРБ: България участва активно във формирането на енергийната политика на ЕС с отправна точка създаване на устойчив енергиен съюз"}
{"url": "http://www.focus-news.net/news/2018/05/14/2521371/predsedatelyat-na-ns-tsveta-karayancheva-balgariya-tseli-izgrazhdane-na-energien-sayuz-koyto-da-predstavya-dostapna-i-niskovaglerodna-energiya-za-vsichki-evropeytsi.html", "text": "България цели изграждане на енергиен съюз, който да представя достъпна и нисковъглеродна енергия за всички европейци. Toва каза председателят на Народното събрание Цвета Караянчева по време на среща на председателите на комисиите по енергетика на парламентите на страните от ЕС, която се провежда в рамките на Парламентарното измерение на Българското председателство на Съвета на ЕС, предаде репортер на Агенция „Фокус“.\r\nТя посочи, че срещата днес е посветена на важни теми, по които България работи ефективно като надежден партньор – сред тях са енергийната сигурност на Съюза, сигурността на доставките, прехода към чиста енергия в Европа и пазарната интеграция на възобновяемите енергийни източници. „Ключови въпроси във фокуса на председателството ни са изграждането на стабилен енергиен съюз, законодателните предложения от пакета „Чиста енергия за всички европейци“, целите за възобновяемите енергийни източници до 2030 г., както и осъществяването на поетапен и икономически обоснован преход към ниско въглеродна икономика. В областта на енергетиката българското председателство продължава действията за постигане на стабилен Европейски съюз и положителни резултати по текущите приоритетни теми от дневния ред на Съвета на ЕС – в това число по представените инициативи по пакета със законодателни и незаконодателни промени „Чиста енергия за всички европейци“, каза още Караянчева.\r\nПредседателят на Народното събрание посочи, че България се води предимно от принципа за изграждане на енергиен съюз, който да представя сигурна, надеждна, достъпна и нисковъглеродна енергия за всички европейци. „Убедени сме че ЕС може да бъде устойчив само ако отразява спецификите на отделните държави-членки и ако се базира на недискриминационен подход и технологичен неутралитет. Насърчаването на регионалното сътрудничество и добрата свързаност на Европа са жизненоважни за осигуряване на сигурна, добре функционираща и достъпна енергийна среда. Това е добра възможност за развиване на икономиките и на от страните от Западните Балкани. Един от основните аспекти на този процес е завършването на междусистемната свързаност в региона – в това отношение поставяме акцент на интерконекторните връзки между държавите. И не на последно място бих искала да изтъкна, че Народното събрание на Република България е пример за отличен диалог както за изпълнителната власт така и с неправителствения сектор за търсене и предлагане на дългосрочни решения за европейски политики“, каза още Караянчева.\r\nЦветилена СИМЕОНОВА", "date": "2018.05.14", "title": "Председателят на НС Цвета Караянчева: България цели изграждане на енергиен съюз, който да представя достъпна и нисковъглеродна енергия за всички европейци"}
{"url": "http://www.focus-news.net/news/2018/05/14/2521382/plovdiv-narodnite-predstaviteli-ot-gerb-shte-provedat-priemni-s-grazhdani.html", "text": "Народните представители от ГЕРБ - Пловдив ще проведат приемни с граждани от избирателния си район днес. Това съобщиха от пресцентъра на ПП ГЕРБ. Приемните ще се проведат, както следва:\r\nМенда Стоянова – председател на Комисията по бюджет и финанси в 44-тото Народно събрание – от 16.00 в централния офис на ГЕРБ – Пловдив, на бул. „Марица” 91;\r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на ГЕРБ на улица „Прага” 2;\r\nАтанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" 21;\r\nСпас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" 5.", "date": "2018.05.14", "title": "Пловдив: Народните представители от ГЕРБ ще проведат приемни с граждани"}
{"url": "http://www.focus-news.net/news/2018/05/14/2521381/vidin-dvama-dushi-sa-postradali-pri-katastrofa-mezhdu-lek-avtomobil-i-kolesen-traktor-na-patya-vidin-gradets.html", "text": "Двама души са пострадали при катастрофа между лек автомобил и колесен трактор на пътя Видин – Градец. Това съобщиха от ОДМВР - Видин. Инцидентът е станал на 13 май около 11.20 часа. Катастрофата е станала по пътя Видин – Градец. Неправоспособният водач с инициали Ц.Ц. (на 29 г.) от Градец шофирал с несъобразена скорост „Фолксваген Голф” и в условията на десен завой ударил в задната лява част цистерна „Спартак”, прикачена към трактора, управляван от 41-годишен видинчанин. Причинени били материални щети по двете превозни средства. Водачът на леката кола, с фрактура и травма на гръден кош без опасност за живота, бил настанен във видинската болница. Мъжът е изписан по собствено желание. Той отказал да бъде тестван с дрегер, както и да даде кръв за медицинско изследване. Пътувалата с него 30-годишна столичанка била с повръхностни охлузвания по тялото. Водачът на колесния трактор е без наранявания, тестван е с дрегер и не било отчетено наличие на алкохол.  По случая е образувано досъдебно производство.", "date": "2018.05.14", "title": "Видин: Двама души са пострадали при катастрофа между лек автомобил и колесен трактор на пътя Видин – Градец"}
{"url": "http://www.focus-news.net/news/2018/05/14/2521379/the-independent-irlandiya-irlandskiyat-vanshen-ministar-predupredi-che-nyama-da-ima-tehnichesko-reshenie-za-granitsata-sled-brekzit.html", "text": "Ирландският външен министър Саймън Ковъни предупреди британското правителство, че страната му няма да бъде гъвкава при обсъжданията на бъдещето на ирландската граница след Брекзит и допълни, че за момента няма техническо решение за избягване на „твърда“ граница, пише ирландският вестник   The Independent.\r\n„С радост бихме проявили гъвкавост, ако британското правителство представи нов начин за мислене, но няма да сме гъвкави по крайния резултат на преговорите“, предупреди Ковъни. „Не говорим за камери и сканиращи системи. Говорим за политическо решение, което да позволи регулация, която да предотврати нуждата от гранична инфраструктура“, допълни той.\r\nМинистърът предупреди, че се очаква „трудно лято“ преговори, ако британското правителство не успее да постигне търговско споразумение с ЕС.  Виктор Турмаков", "date": "2018.05.14", "title": "The Independent (Ирландия): Ирландският външен министър предупреди, че няма да има техническо решение за границата след Брекзит"}
{"url": "http://www.focus-news.net/news/2018/05/14/2521372/fokus-makedoniya-dali-zaradi-kosovo-shte-ima-kolaps-na-sreshtata-na-visoko-ravnishte-v-sofiyai.html", "text": "ЕС се опитва с дипломатически финес да предотврати фиаско на срещата на високо равнище в Западните Балкани, която ще се проведе в София тази седмица. Според германски медии, цитирани от македонския  „Фокус“  в момента всичко сочи към възможна конфронтация. \r\nПроблемът със статута на Косово засенчва подготовката за срещата на високо равнище между ЕС и Западните Балкани. Проблемът е, че пет държави-членки на ЕС не признават едностранно обявената независимост на Косово през 2008 г. Нищо не трябва да се тълкува по начин, който би показал, че независимостта на Косово е общоприета.\r\nЗа да придвижи срещата в съответствие с първоначалния план, ЕС сега се опитва да реши проблема с дипломатическите каскади. По този начин в заключителната декларация на срещата ще трябва да се говори за „партньори от Западните Балкани“, а не за „страни от Западните Балкани“, съобщават източници на ЕС, цитирани от германски медии.\r\nОсвен това местата, определени за държавни или правителствени ръководители, ще бъдат отбелязани с техните лични имена, а не с имената на държавите, които ги представляват.\r\nС такива решения организаторите се надяват, че ще успеят да предотвратят бойкота на страни като Гърция, Румъния, Кипър и Словакия, които не признават независимостта на Косово. Испанският премиер Мариано Рахой , според дипломати, вече е решил да не присъства на срещата на високо равнище.\r\nВ Мадрид съобщава, че премиерът не иска да бъде сниман близо до косовския президент Хашим Тачи поради проблемите със сепаратисткото движение в Каталуния. Виктор Турмаков", "date": "2018.05.14", "title": "„Фокус“ (Македония): Дали заради Косово ще има колапс на срещата на високо равнище в София?"}
{"url": "http://www.focus-news.net/news/2018/05/14/2521380/metodi-popov-regionalno-upravlenie-na-obrazovanieto-blagoevgrad-testat-za-natsionalnoto-vanshno-otsenyavane-po-matematika-sadarzha-16-zadachi-ot-zatvoren-i-3-ot-otvoren-tip.html", "text": "Четвъртокласниците се явяват на национално външно оценяване по математика. Това каза за Радио „Фокус“–Пирин Методи Попов, началник на отдел „Инспектиране и организационно-методическа дейност“ към Регионално управление на образованието-Благоевград. Той припомни, че на 10 май четвъртокласниците се явиха на изпит по български език, а след днешния им предстоят още два изпита – на 16 май по Човекът и обществото, а на 17 май по Човек и природа. Началникът на отдел „Инспектиране и организационно-методическа дейност“ към Регионално управление на образованието-Благоевград посочи, че продължителността на изпита днес е един учебен час, като тестът по математика съдържа 16 задачи от затворен тип с три възможни отговора, от които само един е верен, и 3 задачи от отворен тип.\r\nНатали СТЕФАНОВА", "date": "2018.05.14", "title": "Методи Попов, Регионално управление на образованието-Благоевград: Тестът за националното външно оценяване по математика съдържа 16 задачи от затворен и 3 - от отворен тип"}
{"url": "http://www.focus-news.net/news/2018/05/14/2521387/nezavisen-makedoniya-makedoniya-e-bila-tsel-na-hibridna-voyna.html", "text": "Според годишен доклад на Разузнавателната агенция на Македония  „през 2017 г. страната е била цел на хибридни заплахи в няколко ключови момента, особено при смяната на властта и промяната на съседските отношения“, предава македонската медия  „Независен“.\r\n„Разузнавателните приоритети на страната бяха насочени към откриване и разпознаване разрушителното въздействие на външни сили, които чрез медии  в Македония и в региона се опитват да влияят върху възприемането на гражданите с проектиране на антизападен, анти-ЕС анти-НАТО наратив“, пише в доклада.  \r\nСпоред Разузнавателната агенция сигурността в страната е била определена от глобалните промени на центровете на властта, разделението на сфери на влияние, конфликтите в Близкия изток и политическа турбулентност в региона на Югоизточна Европа. В доклада се отбелязва, че приоритетите в работата са в резултат от външно-политическата програма на правителството за засилване на дейностите към евроатлантическия курс на държавата.  Поради засилените действия трафикантите мрежи в близост до границата и опитите за реактивиране на \"балканския маршрут\", кризисната ситуация на северната и южната граница е удължена до юни тази година и  се извършвал усилен надзор върху приемните транзитни центрове за мигранти.\r\n„Интересът е насочен към събиране и обработка на информация за възможното активиране на нов мигрантска вълна от Близкия изток, Северна Африка през Турция и Гърция, използването на мигрантски маршрути и канали за прехвърляне на чуждестранни бойци, завърнали се от кризисните огнища към Европа и Балканите“, съобщава разузнаването\r\nОбект на интерес сред разузнаването е и „студената война“ между Русия и Запада, чиито последствия се усещат в региона, включително и в Македония. Виктор Турмаков", "date": "2018.05.14", "title": "„Независен“ (Македония): Македония е била цел на хибридна война"}
{"url": "http://www.focus-news.net/news/2018/05/14/2521386/pazardzhik-17-raketni-ploshtadki-za-borba-s-gradushkite-obsluzhvat-nad-15-milion-dekara-na-teritoriyata-na-oblastta.html", "text": "Полигонът за борба с градушките в село Гелеменово разполага с общо 17 ракетни площадки, от които се обстрелват градовите облаци, съобщи за Радио „Фокус“ – Пазарджик Диана Илкова, директор на полигона. Противоградовите ракети са подготвени, но все още не се е налагало да бъдат използвани. „Активният сезон започна на 24 април. Имаме осигурени средства, противоградови ракети и се подготвяме за дейностите, които извършваме, за да предпазим от щети земеделските площи в региона. Всички 66 служители на ракетните площадки са професионално подготвени и са преминали през инструктаж. Ежечасно се наблюдават хидрометеорологичните процеси чрез команден пулт и се реагира своевременно“, уточни Илкова. Количеството на изстрелваните ракети по време на градоносни облаци е различно и зависи от големината на облака. В цяла Пазарджишка област над 1,5 милион декара са площите, които са под защитата на агенцията за борба с градушките. „През миналия земеделски сезон не са регистрирани сериозни щети от градоносните облаци, което показва, че дейността на полигона за борба с градушките ефективна“, допълни Илкова.\r\nАлбена ЖИЛЕКОВА", "date": "2018.05.14", "title": "Пазарджик: 17 ракетни площадки за борба с градушките обслужват над 1,5 милион декара на територията на областта"}
{"url": "http://www.focus-news.net/news/2018/05/14/2521383/ministar-predsedatelyat-boyko-borisov-shte-se-sreshtne-s-evrokomisarya-po-transporta-violeta-bults.html", "text": "Премиерът Бойко Борисов днес ще проведе среща с еврокомисаря по транспорта Виолета Булц, която е на посещение в София. Това съобщиха от правителствената информационна служба. По време на разговора ще бъдат обсъдени промените в пакета \"Мобилност\", които засягат условията и работата на превозвачите. \r\nНа срещата ще присъстват и министърът на транспорта, информационните технологии и съобщенията Ивайло Московски, както и представители на транспортния бранш.", "date": "2018.05.14", "title": "Министър-председателят Бойко Борисов ще се срещне с еврокомисаря по транспорта Виолета Булц"}
{"url": "http://www.focus-news.net/news/2018/05/14/2521385/plovdiv-rayonnata-prokuratura-nablyudava-proverka-po-signal-za-poboy-pri-spor-za-parkomyasto.html", "text": "Районна прокуратура - Пловдив наблюдава проверка, образувана по повод възникнал инцидент на паркинга пред заведение „Вижън“ в град Пловдив на 10 май 2018 г. Това съобщиха от пресцентъра на Апелативна прокуратура - Пловдив. Преписката е била образувана по повод съобщение от спешен кабинет на УМБАЛ „Св. Георги“ по повод извършен преглед на пациент - възрастна жена – Стоянка Вътова от гр. Пловдив, която е съобщила на преглеждащия лекар, че е пострадала от побой.\r\nВ хода на предварителната проверка към настоящия момент са събрани изключително противоречиви данни относно инцидента, включително дали Вътова е била удряна и блъскана с автомобил. Стоянка Вътова е отказала да дава обяснения по преписката, основавайки се на здравословното си състояние, като при проведена беседа със служители на полицията е заявила, че непознат за нея мъж ѝ нанесъл удар с ръка в областта на тила след спор за паркомясто пред заведението.\r\nСъгласно сведения от очевидци, спорът е възникнал около 14.00 часа, след което Вътова и още две лица, установени в хода на проверката, са извършвали разтоварни дейности до 17.00 часа. В последствие Вътова е била откарана в спешен кабинет, където ѝ е бил извършен преглед. При проведена беседа от водещия проверката с дежурен лекар, последният е заявил, че състоянието на Вътова е стабилно и не се предвижда специфично лечение или интервенция.\r\nПо преписката предстои установяване и беседи с очевидци на инцидента и изясняване на здравословното състояние на Стоянка Вътова. Работата по преписката продължава.", "date": "2018.05.14", "title": "Пловдив: Районната прокуратура наблюдава проверка по сигнал за побой при спор за паркомясто"}
{"url": "http://www.focus-news.net/news/2018/05/14/2521384/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския пропусквателен пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.05.14", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/05/14/2521378/montana-nivoto-na-dunav-se-e-ponizhilo-s-22-sm-pri-lom-za-poslednoto-denonoshtie.html", "text": "Нивото на Дунав се е понижило с 22 см при Лом за последното денонощие, като водният стоеж там е 426 см. Това съобщиха от Хидрометеорологична станция - Ново село.\r\nНивото на реката при Ново село за периода се е понижило с 18 см, до 354 см. Равнището на Дунав при Видин е 401 см, регистрирано е понижение за последното денонощие от  20 см.  \r\nРечното ниво край Оряхово е  325 см, а понижението е от 13 см. \r\nТемпературата на водата край Ново село е 20,4 градуса, а край Оряхово - 21,3 градуса.", "date": "2018.05.14", "title": "Монтана: Нивото на Дунав се е понижило с 22 см при Лом за последното денонощие"}
{"url": "http://www.focus-news.net/news/2018/05/14/2521388/mon-do-nachaloto-na-mesets-yuli-studenti-i-rabotodateli-mogat-da-se-vklyuchat-v-proekt-studentski-praktiki-faza-1.html", "text": "Крайният срок, до който студенти и работодатели могат да се включат в проект „Студентски практики“ – фаза 1, е началото на месец юли 2018 г. Това съобщиха от пресцентъра на Министерството на образованието и науката. Тъй като необходимите 240 часа за практическо обучение в реална работна среда отнемат средно около 2 месеца на всеки практикант, то всички желаещи в рамките на предстоящите месец и половина трябва да направят своята регистрация за участие в информационната система на проекта на адрес https://praktiki.mon.bg/sp/. Те трябва да сключат своите договори не по-късно от началото на месец юли и да приключат своите практики най-късно до края на месец август. \r\nДо участие в проекта се допускат всички действащи студенти, вписани в Регистъра на действащите и прекъснали студенти и докторанти, поддържан от МОН. Всеки студент има право да се включи в практиката веднъж в рамките на своето обучение за придобиване на образователно-квалификационна степен (ОКС) „бакалавър” и веднъж в рамките на обучението за придобиване на ОКС „магистър”. За успешно приключило се счита практическото обучение, проведено в реална работна среда в рамките на 240 астрономически часа. След приключването на практиката на студента се изплаща стипендия в размер на 480 лв. За менторите, които обучават студентите, също е предвидено възнаграждение. \r\nОсновната цел на проект “Студентски практики“ – Фаза 1, е да се увеличи практическата насоченост на висшето образование и да се засили гъвкавостта на завършващите висше образование спрямо динамиката на пазара на труда. Чрез него се създават условия за изграждане на стабилни партньорства между образователните институции и работодателите, което е от изключително важно значение за по-нататъшното развитие на икономиката на страната. По време на практиките в реална работна среда студентите получават нови знания, умения и компетентности по специалността, по която се обучават във висшето училище. Тези практически умения и компетентности все повече се търсят от работодателите, отколкото самата диплома, и помагат на младежите при търсенето и намирането на работа след завършване на образованието им.\r\nКъм настоящия момент почти 100 000 потребители са се регистрирали в информационната система на проекта, като над 80 000 са студенти. От тях 42 200 студенти са със сключен договор за провеждане на практическо обучение, а 35 110 хиляди са студентите, приключили успешно своите практически обучения. \r\nС най-голям брой включени в практиките студенти са 5 висши училища. Това са Пловдивският университет „Паисий Хилендарски“ с 3395 студенти, Софийският университет „Св. Климент Охридски“ с 3270 студенти, Университетът за национално и световно стопанство (УНСС) с 3053 студенти, Югозападният университет „Неофит Рилски“ с 2956 студенти и Великотърновският университет „Св. св. Кирил и Методий“ с 2071 практиканти.\r\nПетте професионални направления, в които има най-много успешно завършили своята практика студенти, са: „Икономика – 5564, „Право“ – 2743, „Педагогика“ – 2550, „Администрация и управление“ – 2190, и „Медицина“ – 1900 студенти.\r\nСледват ги професионалните направления „Здравни грижи“ – 1860, „Педагогика на обучението по…“ – 1436, „Комуникационна и компютърна техника“ – 1040 студенти.\r\nПочти по 1000 студенти практикуват в професионалните направления „Архитектура, строителство и геодезия“, „Информатика и компютърни науки“ и „Обществени комуникации и информационни науки“.\r\nКъм момента в информационната система на проекта са регистрирани 5873 обучаващи организации. В топ 10 на обучаващите организации с най много обучени практиканти се нареждат Българска академия на науката, Многопрофилна болница за активно лечение \"Света Марина\" ЕАД – Варна, Университетска многопрофилна болница за активно лечение \"Д-р Георги Странски\" ЕАД - град Плевен, Детска градина №8 - Благоевград, Военномедицинска Академия, Община Пловдив, Общинско предприятие \"Туризъм\" – Пловдив, Детска градина №33 \"Делфинче\" с яслена група гр. Варна, Военна академия \"Георги Стойков Раковски\", Регионална здравна инспекция гр. Стара Загора.\r\nСледват ги Министерството на отбраната - Централно военно окръжие,  Застрахователно акционерно дружество \"Алианц България Живот\" и Многопрофилна болница за активно лечение  \"Света Анна - Варна\" АД.\r\nПроект „Студентски практики“ - фаза 1, се изпълнява от Министерството на образованието и науката по Оперативна програма „Наука и образование за интелигентен растеж“, съфинансирана от Европейските структурни и инвестиционни фондове. В проекта участват 48 висши училища - партньори на МОН.", "date": "2018.05.14", "title": "МОН: До началото на месец юли студенти и работодатели могат да се включат в проект „Студентски практики“ – фаза 1"}
{"url": "http://www.focus-news.net/news/2018/05/14/2521389/pregled-na-osnovnite-temi-v-evropeyskiya-pechat-agentsiya-fokus.html", "text": "Ирландският външен министър Саймън Ковъни предупреди британското правителство, че страната му няма да бъде гъвкава при обсъжданията на бъдещето на ирландската граница след Брекзит и допълни, че за момента няма техническо решение за избягване на „твърда“ граница, пише ирландският вестник   The Independent.\r\n„С радост бихме проявили гъвкавост, ако британското правителство представи нов начин за мислене, но няма да сме гъвкави по крайния резултат на преговорите“, предупреди Ковъни. „Не говорим за камери и сканиращи системи. Говорим за политическо решение, което да позволи регулация, която да предотврати нуждата от гранична инфраструктура“, допълни той.\r\nМинистърът предупреди, че се очаква „трудно лято“ преговори, ако британското правителство не успее да постигне търговско споразумение с ЕС. \r\n***\r\nХоландското отделение на антиислямското движение „Пегида“ планира да пече прасета на шиш пред пет джамии в страната по време на мюсюлманския празник Рамазан Байрам. Действията са планирани пред джамиите в Архем, Гауда, Ротердам, Утрехт и Хага по време на вечерните молитви, пише   Netherlands Times.\r\n„Първата демонстрация ще се проведе пред джамията „Улу Джами“ в Утрехт на 4 юни. Подобни действия ще има на 5 юни пред  „Ая София“ в Арнхем, пред „Ен Нур“ в Гауда на 6 юни, на 7 юни пред „Лалели“ в Ротердам и пред Ас Суна“ в Хага на осми. Барбекюто ще започва в 20:30 часа вечерта. Всеки може да донесе свои чинии и прибори, както и добро антиислямско настроение“ , съобщава „Пегида“ на профила си в социалната мрежа „Фейсбук“.\r\nИ петте общини са информирани за мероприятията. Говорител на общината в Хага съобщи, че в момента молбата в момента се проучва. Представител на общинските власти в Утрехт заяви, че „демонстрацията е основно право и ще се консултираме с организацията, за да сме сигурни, че всичко ще бъде в рамките на закона“. \r\n***\r\nСпоред президента на Естония Керсти Калюлайд, която посети последния ден на провелото се в страната мащабно учение „Сиил“ („Таралеж“), то и е вдъхнало вяра, че страната е добре защитена, пише  Baltic Times.\r\n„По време на „Таралеж“ видях професионални редовни войници, мотивирани резервисти, умели наборници и съюзни сили. Това отново ме успокои, че Естония е защитена“, заяви Калюлайд. „Благодаря на 15-те хиляди участници за защитата на Естония“, допълни тя. „Когато сме като таралежи, никой няма да може да ни навреди лесно – нападателят ще получи единствено рани в устата“, смята държавния глава.\r\nУченията „Сиил“ започнаха на 2 май и продължиха до 14. Повече от 15 хил. униформени от 15 държави участваха в учението, което е най-голямото в историята на Естония, откакто тя обяви независимост през 1991 г.\r\n***\r\nТурският президент  Реджеп Тайип Ердоган пристигна на тридневно посещение във Великобритания, пише лондонският вестник Evening Standard.\r\nТой ще се срещне с кралицата и премиера Тереза Мей, с която ще обсъдят различни международни проблеми, включително ситуацията около Кипър. Преди посещението Ердоган казва, че Великобритания е „стратегически партньор и съюзник“ и той иска да подобри търговските взаимоотношения между двете страни.\r\n„Ние искаме да продължим нашите икономически отношения като правителствата на Турция и Обединеното Кралство без прекъсвания като Брекзит“, казва  турският президент.\r\n***", "date": "2018.05.14", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2018/05/14/2521390/burgas-priyateli-rodnini-i-poznati-na-ubitata-v-asansyor-v-zh-k-meden-rudnik-nikol-yoncheva-i-semeystvoto-y-se-sabraha-malchaliv-protest-pred-sadebnata-palata.html", "text": "Приятели, роднини и познати на убитата в асансьор в ж. к. „Меден рудник“ Никол Йончева и семейството й се събраха мълчалив протест пред Съдебната палата в Бургас, предаде репортер на Радио „Фокус“ – Бургас. Събралите се настояха за доживотна присъда за извършителя, а не както е предвидило законодателството - от 3 до 10 години. „Дойдохме да подкрепим семейството и макар и мълчаливо да кажем, че не сме съгласни с това, че само защото някой не е пълнолетен, няма да получи справедлива присъда. Престълението е достатъчно жестоко“, каза  Таня Андонова, която е близка на убитото момиче.\r\n11-годишната Никол беше убита на 20 август 2017 г. в асансьор в ж. к. „Меден рудник“ от 15-годишния Иван Иванов. Днес съпричастен към семейството на Никол Йончева гражданин го замери с яйца, докато той влизаше в съда. Разпоредителното заседание на Окръжния съд в Бургас по случая започна в 09.30 часа и се провежда при закрити врати.\r\nВеселина НИКОЛОВА", "date": "2018.05.14", "title": "Бургас: Приятели, роднини и познати на убитата в асансьор в ж. к. „Меден рудник“ Никол Йончева и семейството й се събраха мълчалив протест пред Съдебната палата"}
{"url": "http://www.focus-news.net/news/2018/05/14/2521391/pernik-okrazhnata-prokuratura-predade-na-sad-kmeta-i-zamestnik-kmeta-na-obshtina-radomir-za-prenasochvane-na-byudzhetni-sredstva-prednaznacheni-za-remont-na-obshtinski-patishta.html", "text": "Окръжна прокуратура – Перник внесе обвинителен акт в Специализирания наказателен съд срещу кмета на община Радомир – П. Алексиев и Л. Димитрова - заместник-кмет на Общината. Това съобщиха от пресцентъра на Прокуратура на Република България.\r\nАлексиев е обвинен за това, че на 10 декември 2015 г., в качеството си на кмет на Община Радомир се е разпоредил с бюджетни средства в размер на 39 835.11 лева в нарушение на чл.51 ал.1, чл.52, чл.55 ал.1 и чл.94 ал.4 от Закона за публичните финанси. Парите са били целева субсидия за капиталови разходи, предназначена за изграждане и основен ремонт на общински пътища. Те обаче не отиват по предназначението, а за ремонт на общински улици в град Радомир. \r\nОт деянието са настъпили вредни последици за държавата, изразяващи се в неремонтиране на път град Радомир – хижа “Орлите“ и на път гр. Радомир – с. Друган (подстанция „Червена могила”), както и създаване на нагласа за недоверие на гражданите към държавата и функциите на финансовите ѝ системи. \r\nЗам.-кметът Л. Димитрова е обвинена за това, че в качеството си на длъжностно лице – ИД Кмет на Община Радомир, е съставила официален документ с невярно съдържание - протокол за установяване завършването и за заплащане на строителни и монтажни работи (СМР). В него са удостоверени неверни обстоятелства, а именно, че са извършени СМР за ремонт на път гр. Радомир – с. Друган (подстанция „Червена могила”), на стойност 20 900 лева вместо реално извършени СМР на същия път за сумата от 1064.89 лева.", "date": "2018.05.14", "title": "Перник: Окръжната прокуратура предаде на съд кмета и заместник-кмета на Община Радомир за пренасочване на бюджетни средства, предназначени за ремонт на общински пътища"}
{"url": "http://www.focus-news.net/news/2018/05/14/2521392/stara-zagora-natsionalnata-sastezatelka-po-badminton-mariya-delcheva-shte-predstavi-obshtinata-na-mladezhkite-olimpiyski-igri-v-buenos-ayres.html", "text": "Националната състезателка по бадминтон Мария Делчева ще представи Стара Загора на III-те летни Младежки олимпийски игри, които ще се проведат от 11 до 23 септември 2018 г. в Буенос Айрес, Аржентина. Това съобщиха от пресцентъра на Община Стара Загора. Мария успя да завърши най-успешната в спортната си кариера 2017 г. като №1 в Европейската ранглиста и №5 в Световната ранглиста за девойки до 19 г. Тя успя да спечели 12 първи, 4 втори и 3 трети места, има и много други призови класирания от редица международни състезания. С убедителните си представяния тя успя да завоюва квота за младежките олимпийски игри в Аржентина. Целта на състезателката е призово класиране на самата Олимпиада.\r\nМария Делчева е лауреат на тазгодишните Десети награди \"Успелите деца на България – 2017“ на Фондация \"Димитър Бербатов\". Седемнайсетгодишната възпитаничка на именитата старозагорска школа в бадминтона и „Най-перспективен състезател“ на Стара Загора за миналата година, е ученичка от София, но преди 4 години избира за свой треньор известния старозагорски бадминтонист Слънчезар Цанков, който оценява нейния потенциал.\r\nТя участва и в националния ни отбор - жени на Европейското отборно първенство.", "date": "2018.05.14", "title": "Стара Загора: Националната състезателка по бадминтон Мария Делчева ще представи общината на Младежките олимпийски игри в Буенос Айрес"}
{"url": "http://www.focus-news.net/news/2018/05/14/2521396/sport-izraelski-futbolen-otbor-promeni-imeto-si-v-chest-na-donald-tramp.html", "text": "Ръководството на израелския футболен отбор Бейтар- Ерусалим взе решени е да промени името си в чест на президента на САЩ Доналд Тръмп, който реши да признае Ерусалим за столица на Израел. \r\nРъководството на клуба смята, че президентът е взел историческо решение. Отсега клубът ще се нарича Бейтар Тръмп Ерусалим.  Виктор Турмаков", "date": "2018.05.14", "title": "Спорт: Израелски футболен отбор промени името си в чест на Доналд Тръмп"}
{"url": "http://www.focus-news.net/news/2018/05/14/2521395/gabrovo-darvodelski-tseh-e-goryal-v-oblastniya-tsentar-nyama-postradali-pri-intsidenta.html", "text": "Дърводелски цех е горял в Габрово тази нощ. Сигнал за произшествието е подаден в 02.14 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Предприятието се намира в кв. „Бичкиня“. Причината за пожара е късо съединение в електрическата инсталацията. Загинали и пострадали работници при инцидента няма, но са нанесени сериозни материални щети. Унищожени са част от сградата и дървен материал. Огънят е потушен от екип на Районната пожарна служба в Габрово.\r\nЛуиза ТРАНЧЕВА", "date": "2018.05.14", "title": "Габрово: Дърводелски цех е горял в областния център, няма пострадали при инцидента"}
{"url": "http://www.focus-news.net/news/2018/05/14/2521394/shumen-okrazhnata-prokuratura-vnese-iskane-za-zadarzhane-pod-strazha-na-obvinyaemiya-za-ubiystvoto-na-28-godishniya-mazh-pri-poboya-na-ploshtad-grivitsa.html", "text": "Окръжната прокуратура в Шумен задържа за срок до 72 часа мъж, обвиняем за умишлено убийството на 28-годишния мъж при побоя на площад \"Гривица\" в Шумен. Това съобщиха от пресцентъра на Апелативна прокуратура - Варна. В ареста за срок до 72 часа с постановление на прокурор в Окръжната прокуратура в Шумен е задържан 36-годишният Велико Л. Той е бил привлечен като обвиняем за умишлено убийство.\r\nНа 12 май тази година около 18.00 часа в Шумен възникнал конфликт между обвиняемия и група непознати мъже. Свадата между тях прераснала в побой. Обвиняемият бил замерен с камъни и тухли от непознатите. Тогава извадил нож и пробол в сърцето един от нападателите си. Жертвата на престъплението е 28-годишният Митко Б. \r\nОкръжната прокуратура в Шумен ще внесе искане в Шуменския окръжен съд за определяне на постоянна мярка за неотклонение „Задържане под стража“ спрямо Велико Л.", "date": "2018.05.14", "title": "Шумен: Окръжната прокуратура внесе искане за задържане под стража на обвиняемия за убийството на 28-годишния мъж при побоя на площад \"Гривица\""}
{"url": "http://www.focus-news.net/news/2018/05/14/2521398/burgas-v-grada-shte-bade-otkrita-izlozhba-batik-pod-nadslov-ogan-i-led.html", "text": "От 18 часа в залата на бургаската библиотека на „Булаир“ №10 ще бъде открита изложба - батик под наслов „Огън и лед“.  Това съобщиха от пресцентъра на Община Бургас. Неин автор е известната бургаска лекарка д-р Малина Ялъмова. Многобройните й пациенти и приятели я познават като перфектен диагностик и страстен почитател на алтернативната медицина.", "date": "2018.05.14", "title": "Бургас: В града ще бъде открита изложба - батик под надслов „Огън и лед“"}
{"url": "http://www.focus-news.net/news/2018/05/14/2521400/sliven-mezhdu-1000-i-4000-leva-mozhe-da-struva-podgotovkata-na-edin-abiturient-za-bala-v-grada.html", "text": "Между 1000 и 4000 лева може да струва подготовката на един абитуриент за бала по случай завършването в Сливен, показа репортерска проверка на Радио „Фокус“ – Сливен. Най-голямо перо в бюджета на родителите е облеклото. Най-скъпи са роклята или костюмът, ако не се избере конфекция, а дизайнерски тоалет. Шитите по поръчка дрехи могат да костват на родителите над 1 000 лв. \r\nНемалко български фирми предлагат на абитуриентите специални облекла за бала, като една рокля струва между 300 и 600 лв.  Конфекцията, внесена от чужбина е значително по-евтина – около 200-400 лева за рокля или костюм. Ризите за младежите са около 100 лв.  Обувките родно производство могат да бъдат закупени за около 120 – 150 лв. Ако се изберат качествени италиански, цената мога да скочи до 300 – 500 лв. Дизайнерските модели струват близо 1000 лв. и могат да бъдат по-скъпи дори от тоалета. Съответната чанта, прическа, грим и маникюр вдигат цената с още 100 – 200 лв. Предлагат се и тоалети под наем, като за 24 часа наемът е около 100 лв. \r\nКувертите заведенията в Сливен варират от 30 до 70 лв, като те зависят от избраното заведение и менюто. Екзотичните ястия и десерти оскъпяват куверта, отделно перо е наемът на ди джей – около 300 лв. за нощ. Около 500 лв. са фотографските услуги и видеозаснемането, а разходите се поемат от целия клас. Не малко абитуриенти избират да прекарат дните след бала на море или в планина. Един ден в хотел ще коства на родителите между 70 и 120 лв. Тридневна екскурзия в Турция или Гърция излиза между 180 и 300 лв, като към стандартния пакет тур операторите предлагат посещения на нощни клубове и екскурзии по море. Почерпката на роднини у дома коства средно между 200 и 400 лв. Нерядко родителите са принудени да теглят заем за да посрещнат нуждите за абитуриентския бал. \r\nС все по-голяма популярност се ползват нетрадиционните средства с които младежите отиват на бал. В Сливен са популярни ретроавтомобилите. Миналата година абитуриентите от гимназията по архитектура предпочетоха да отидат на бал със стар камион, а в Котел младежи избраха за бала народни носии, коне и каруци. Напоследък в социалните мрежи се наблюдава тенденция младежите да даряват своите тоалети. Традиционно БЧК – Сливен организира кампания за абитуриенти в неравностойно положение, като събраните средства се предоставят  на деца  без родители. По традиция баловете в Сливен започват в края на май, като е задължително преминаването на абитуриентите по пешеходната зона в центъра на града и поднасянето на венци пред паметника на Хаджи Димитър.\r\nЛюдмила ЙОРГОВА", "date": "2018.05.14", "title": "Сливен: Между 1000 и 4000 лева може да струва подготовката на  един абитуриент за бала в града"}
{"url": "http://www.focus-news.net/news/2018/05/14/2521399/plyus-info-spored-komandvashtiya-na-kfor-v-momenta-nato-nyama-plan-za-promyana-na-misiyata.html", "text": "НАТО засега няма планове за промяна или намаляване на състава на мисията на международните сили в Косово (КФОР), която се провежда в съответствие до Резолюция №1244 на Съвета за сигурност на ООН и военно-техническото споразумение от Куманово. Това бе съобщено от командващият на КФОР Салваторе Куочи, цитиран от македонската медия  „Плюс Инфо“.\r\n„НАТО се придържа към принципа на зачитане на суверенитета и териториалната цялост на държавите от региона на Западните Балкани, а официалното признаване на държавите е изключително и суверенно право на всеки член на Алианса“, заяви Куочи. Той допълни, че когато стане възможно създаването на въоръжените сили в Косово, страните-членки на НАТО ще обявят поотделно дали КФОР ще остане на територията на Косово.\r\n„Създаването на Въоръжените сили на Косово е решение на косовските институции в съответствие с конституционните процедури“, посочва Куочи, добавяйки, че КФОР в рамките на своя мандат и задачи подкрепя развитието на Косовските сили за сигурност. Виктор Турмаков", "date": "2018.05.14", "title": "„Плюс Инфо“: Според командващия на КФОР в момента НАТО няма план за промяна на мисията"}
{"url": "http://www.focus-news.net/news/2018/05/14/2521401/targovishte-88-godishna-zhena-e-stanala-zhertva-na-poboy-v-doma-si-v-selo-belomortsi.html", "text": "88-годишна жена е станала жертва на побой в дома си в село Беломорци. Това съобщиха от ОДМВР - Търговище/b>. На 12 май 2018 г. около 00.35 часа в РУ - Омуртаг е получен сигнал, че в Центъра за спешна медицинска помощ в град Търговище е приведена 88-годишна жена от с. Беломорци, община Омуртаг, която при извършения й преглед е заявила, че обитаващият с нея общо жилище в същото село Д.М., на 66 год., неин роднина, й е нанесъл удари в областта на главата. В резултат тя е приета за лечение в МБАЛ - Търговище с хематоми в областта на очите, водещи до трайно отслабване на зрението. Д.М. е задържан в РУ - Търговище, повдигнато му е обвинение за извършеното от него престъпление. След изтичане на 24-часовата мярка задържането му е удължено за срок до 72 часа с постановление на прокурор от Районна прокуратура - Омуртаг. По случая е образувано досъдебно производство по описа на РУ - Омуртаг.", "date": "2018.05.14", "title": "Търговище: 88-годишна жена е станала жертва на побой в дома си в село Беломорци"}
{"url": "http://www.focus-news.net/news/2018/05/14/2521402/burgas-tretoto-izdanie-na-bezplatnata-lyatna-it-akademiya-za-uchenitsi-i-studenti-zapochva-na-9-yuli.html", "text": "На 9 юли (понеделник) започва третото издание на безплатната Лятна IT академия за ученици и студенти, организирана от Община Бургас. Това съобщиха от пресцентъра на общината. И тази година кандидатите ще се явят на предварителен тест, след който ще бъдат сформирани 6 групи ученици и 2 групи студенти, разпределени по следния начин: Основи на програмирането (C++) - 5-6 клас - начинаещи - 2 групи; Основи на програмирането (C++) - 7-8 клас - напреднали; Уеб дизайн - 5-6 клас - начинаещи;  Уеб дизайн - 7-8 клас - напреднали; Създаване на уеб приложения - 9-10 клас; Програмиране на Java - студенти в БСУ; Програмиране на Java  и създаване на мобилни приложения - студенти  в Университет \"Асен Златаров\" (Колеж по туризъм). Във всяка група ще се обучават 15 ученици или студенти. Заниманията на учениците ще се провеждат в ППМГ \"Академик Никола Обрешков\" - Бургас - по график, от известни преподаватели по компютърни технологии. Желаещите да бъдат включени в курсовете на Лятната IT академия трябва да подадат документи (заявление по образец) в ЦПЛР-Бургас, на адрес: ул. \"Райна Княгиня\" 11, ет.2,  при организаторите, всеки делничен ден от 15 до 8 юни 2018 г., от 10 до 12 и от 14 до 16.30 часа. При подаване на заявлението трябва да се представи документ /ученически бележник, лична карта, студентска книжка/, удостоверяващ класа или курса на кандидатите. Предварителният тест ще се проведе на 23 юни от 9:00 часа в ППМГ \"Акад. Никола Обрешков\". До 15 юни в сайта на ЦПЛР-Бургас /www.odk-burgas.com/ ще бъдат поместени списъците на кандидатите  за провеждане на теста.  Телефони за информация: 056 84 45 49 - организатори, и 056 843 643 - зам. - директори.", "date": "2018.05.14", "title": "Бургас: Tретото издание на безплатната Лятна IT академия за ученици и студенти започва на 9 юли"}
{"url": "http://www.focus-news.net/news/2018/05/14/2521397/spetsializiraniyat-nakazatelen-sad-shte-gleda-deloto-sreshtu-zadarzhanite-sluzhiteli-na-avtomobilna-administratsiya-blagoevgrad.html", "text": "Специализираният наказателен съд ще гледа делото срещу задържаните служители на „Автомобилна администрация“ - Благоевград. Това съобщиха от пресцентъра на Прокуратура на Република България. Ще бъде разгледано искането от страна на Специализираната прокуратура за отстраняване от длъжност на Ангел Янчев, Бойко Ханджийски, Георги Глинджурски, Димитър Занков, Димитър Туджаров, Евтим Гоцев, Красимир Иванов, Никола Панов и Росен Марков, служители на ИА „Автомобилна администрация“ - Благоевград. Делото ще се разгледа в 13.00 часа от 19-и състав на Специализирания наказателен съд.", "date": "2018.05.14", "title": "Специализираният наказателен съд ще гледа делото срещу задържаните служители на „Автомобилна администрация“ - Благоевград"}
{"url": "http://www.focus-news.net/news/2018/05/14/2521406/burgas-tvortsi-ot-sarbiya-i-makedoniya-shte-uchastvat-za-12-to-izdanie-na-mayskite-sreshti-na-slavyanski-tvortsi-svyato-slovo.html", "text": "Тази седмица в дните от 15 до 18 май в Бургас стартира ХII издание на инициативата Майски срещи на славянски творци „Свято слово“. Това съобщиха от пресцентъра на Община Бургас. Форумът се провеждат ежегодно в морския град и се посвещават на делото на първоучителите – светите братя Кирил и Методий. Специални гости на събитието ще са поетите Борче Панов от Македония, Миодраг Якшич и Гордана Влаич от Сърбия. Българските представители в срещите са поетите от Бургас  Елка Стоянова и д-р Лорис Мануелян. В досегашните издания на „Свято слово“ гости на бургаската общественост са били писатели от Русия, Полша, Сърбия, Македония, Украйна, Хърватия и Чехия. Откриването ще бъде на 15 май, от 18.00 часа в Дома на писателя. \r\nПрограмата предвижда в традиционното събитие „Часът на поета“ на о. Св. Анастасия на 16 май гостите и бургаски поети от всички поколения да се състезават за най-атрактивно поднасяне на авторска творба. Желаещите могат да участват и в конкурса „Вдъхновени от острова“, обявен от губернатора на острова Павлин Димитров.  Условието е да напишат своите литературни произведения в малките „Тефтерчета на твореца“.  В следващите дни в „Акве Калиде“ участниците в „Свято слово“ ще чуят легендите за водата, ще четат стихове в Поетично кафене в Несебър – световно наследство, ще споделят тайните на своето вдъхновение в творческа работилница с ученици от  музикалното училище „Проф. П. Владигеров“ в Бургас. Организатори на ХII-те Майски срещи на славянските творци „Свято слово“ са Община Бургас, Читалище „Любен Каравелов 1940“,  Бургаската писателска общност и РЕКИЦ „Читалища“.", "date": "2018.05.14", "title": "Бургас: Творци от Сърбия и Македония ще участват за 12-то издание на Майските срещи на славянски творци „Свято слово“"}
{"url": "http://www.focus-news.net/news/2018/05/14/2521405/konferentsiya-za-ikonomicheskoto-i-sotsialno-sblizhavane-v-regiona-na-zapadnite-balkani-shte-se-provede-v-sofiya-na-15-may.html", "text": "Конференция за икономическото и социално сближаване в региона на Западните Балкани ще събере работодателски, синдикални и граждански организации с други интереси в София на 15 май в хотел „Маринела“ от 9.00 часа. Това съобщиха от пресцентъра на Икономически и социален съвет. Конференцията е организирана от Европейския икономически и социален комитет (ЕИСК) и Програмата за техническа помощ и обмен на информация  на Европейската комисия, с подкрепата на Българското председателство и на българския Икономически и социален съвет (ИСС).\r\nНа конференцията ще бъдат обсъдени перспективите на европейската интеграция в региона, икономическото и социалното сближаване между страните от Западните Балкани както и правата и овластяването на уязвимите групи хора в региона. Събитието предшества срещата на върха ЕС – Западни Балкани. Очаква се основните изводи от конференцията да бъдат представени на националните власти и на европейските институции.\r\nКонференцията ще открие заместник-министър председателят на България и външен министър Екатерина Захариева. В дискусиите ще вземат участие представители на европейските и българските институции, представители на граждански организации от всички държави от Западните Балкани, дипломати, експерти и др. Председателят на секция „Външни отношения“ на ЕИСК Диляна Славова, член и на българския ИСС, и проф. Лалко Дулевски – председател на ИСС, ще участват в дискусиите заедно с другите членове на ИСС.\r\nСлед откриването на конференцията от 10.30 часа до 11.00 часа ще се проведе пресконференция с председателя на Комитета за наблюдение на Западните Балкани към ЕИСК Драгица Джамоня, председателя на секция „Външни отношения“ към ЕИСК Диляна Славова и генералния секретар на Съюза на свободните профсъюзи на Черна Гора Срджа Кекович.", "date": "2018.05.14", "title": "Конференция за икономическото и социално сближаване в региона на Западните Балкани ще се проведе в София на 15 май"}
{"url": "http://www.focus-news.net/news/2018/05/14/2521403/tasko-ermenkov-bsp-vseki-evropeyski-narod-ima-pravoto-na-sigurni-energiyni-dostavki-na-dostapni-za-nego-tseni-nezavisimo-v-koya-chast-na-evropa-zhivee.html", "text": "Всеки европейски народ има правото на сигурни енергийни доставки на достъпни за него цени, независимо в коя част на Европа живее. Това каза депутатът от ПГ на БСП  и зам.-председател на енергийната парламентарна комисия Таско Ерменков по време на среща на председателите на комисиите по енергетика на парламентите на страните от ЕС, която се провежда в рамките на Парламентарното измерение на Българското председателство на Съвета на ЕС, предаде репортер на Агенция „Фокус“.\r\n„Сигурността на доставките не може да се базира на противопоставяне на различните възможности за тяхната реализация и няма как да поставяме въпроса или TAP, или TANAP, или Северен поток – 2, или Южен поток, или втечнен газ, защото това противопоставяне няма да доведе нито до сигурност на доставките, нито до социално поносими цени при тях“, каза още Еврменков и уточни, че трябва да се търсят онези съчетания, които отговарят за всеки географски регион по начин, по който биха гарантирали да има достъпен и газ, и енергия. \r\n„Второ, няма как да не вземем предвид, че сигурността на доставките не е само диверсификация на източниците, а диверсификация на трасетата, защото колкото по-малко са транзитиращите страни, които не са членки на ЕС, толкова по-малко са и рисковете от политически и друг характер при транзитирането на енергия“, коментира той.\r\nПо думите му солидарността в ЕС в областта на енергийната сигурност би трябвало да се изразява в еднакъв подход към доставките на енергийни ресурси, независимо дали на север или на юг. „Защото всеки европейски народ има правото на сигурни енергийни доставки и то на социално достъпни за него цени, независимо дали живее в Северна, Западна, Централна или Югоизточна Европа. И ако Европейската комисия провежда една такава политика, мисля, че голяма част от проблемите, които стоят и пред нея, и пред ЕС, ще бъдат решени“, коментира Ерменков.\r\nЦветилена СИМЕОНОВА", "date": "2018.05.14", "title": "Таско Ерменков, БСП: Всеки европейски народ има правото на сигурни енергийни доставки на достъпни за него цени, независимо в коя част на Европа живее"}
{"url": "http://www.focus-news.net/news/2018/05/14/2521408/nsi-naetite-litsa-po-trudovo-i-sluzhebno-pravootnoshenie-kam-kraya-na-mart-2018-g-narastvat-s-15-spryamo-kraya-na-dekemvri-2017-g.html", "text": "По предварителни данни на Националния статистически институт наетите лица по трудово и служебно правоотношение към края на март 2018 г. нарастват с 35.2 хил., или с 1.5%, спрямо края на декември 2017 г., като достигат 2.31 милиона. Това сочи статистика на Националния статистически институт (НСИ). Спрямо края на четвъртото тримесечие на 2017 г. най-голямо увеличение на наетите лица се наблюдава в икономическите дейности „Култура, спорт и развлечения“ - с 4.8%, „Създаване и разпространение на информация и творчески продукти; далекосъобщения“ - с 4.5%, и „Селско, горско и рибно стопанство“ - с 4.2%. Най-голямо намаление на наетите лица по трудово и служебно правоотношение е регистрирано в дейност „Производство и разпределение на електрическа и топлинна енергия и на газообразни горива“ - с 0.8%.\r\nВ структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост“ и „Търговия, ремонт на автомобили и мотоциклети“ - съответно 22.4 и 17.1%. \r\nВ края на март 2018 г. в сравнение с края на март 2017 г. наетите лица по трудово и служебно правоотношение се увеличават с 34.5 хил., или с 1.5%. Най-голямо увеличение на наетите се наблюдава в икономическите дейности „Преработваща промишленост“ - с 6.4 хил.,  „Хотелиерство и ресторантьорство“ - с 5.2 хил., и „Строителство“ - с 4.9 хил., а най-голямо намаление в „Операции с недвижими имоти“ - с 1.0 хиляди. В процентно изражение увеличението е най-значително в икономическите дейности „Хотелиерство и ресторантьорство“ - с 5.1%, и „Създаване и разпространение на информация и творчески продукти; далекосъобщения“ - с 5.0%, а най-голямо намаление е регистрирано отново в „Операции с недвижими имоти“ - с 4.3%. \r\nСредната брутна месечна работна заплата за януари 2018 г. е 1 075 лв., за февруари - \r\n1 049 лв., и за март - 1 107 лева. \r\nПрез първото тримесечие на 2018 г. средната месечна работна заплата e 1 077 лв. и намалява спрямо четвъртото тримесечие на 2017 г. с 1.6%. Икономическите дейности, в които е регистрирано най-голямо намаление, са „Операции с недвижими имоти“ - с 12.1%,  „Образование“ - с 11.0%, и „Търговия; ремонт на автомобили и мотоциклети“ - със 7.1%.  \r\nПрез първото тримесечие на 2018 г. средната месечна работна заплата нараства със 7.1% спрямо първото тримесечие на 2017 г., като най-голямо e увеличението в икономическите дейности „Добивна промишленост“ - с 14.4%, „Образование“ - с 12.2%, и „Строителство“ - с 10.5%. \r\nИкономическите дейности с най-високо средномесечно трудово възнаграждение на наетите лица по трудово и служебно правоотношение през първото тримесечие на 2018 г. са:\r\n- „Създаване и разпространение на информация и творчески продукти; далеко-съобщения“ - 2 584 лева\r\n- „Финансови и застрахователни дейности“ - 1 801 лева \r\n- „Производство и разпределение на електрическа и топлинна енергия и на газообразни горива“ - 1 721 лева.\r\nНай-нископлатени са били наетите лица в икономическите дейности:\r\n- „Хотелиерство и ресторантьорство“ - 655 лева\r\n- „Други дейности“ - 768 лева\r\n- „Строителство“ - 820 лева.\r\nСпрямо същия период на предходната година средната месечна работна заплата през първото тримесечие на 2018 г. в обществения сектор нараства с 9.0%, а в частния - с 6.6%.", "date": "2018.05.14", "title": "НСИ: Наетите лица по трудово и служебно правоотношение към края на март 2018 г. нарастват с 1.5% спрямо края на декември 2017 г."}
{"url": "http://www.focus-news.net/news/2018/05/14/2521410/burgas-zabavna-muzika-v-burgas-e-nay-novata-izlozhba-na-etnografskiya-muzey-v-grada-posetitelite-shte-imat-vazmozhnost-da-peyat-svoite-lyubimi-burgaski-pesni-na-karaoke.html", "text": "„Забавната музика в Бургас“ е най-новата изложба на Етнографски музей - Бургас. Това съобщиха от пресцентъра на Община Бургас. Експозицията съдържа богата информация за големите бургаски композитори и изпълнители на забавна музика от втората половина на XX век, за емблематичните тукашни оркестри. Изложбата представя и мелодиите, звучали още в началото на отминалия век в ресторантите на Бургас и по радиоточката, създаването и успехите на оркестър „Бургас“ и конкурсите за естрадна песен „Златния Орфей“ и „Бургас и морето“Събитието е част от програмата на Бургаския музей за Нощта на музеите на 19 май. Тя ще бъде открита от 19:00 ч. в Етнографския музей на ул. Славянска № 69. Посетителите ще имат възможност да пеят своите любими бургаски песни на караоке – при това напълно безплатно. В памет на Тончо Русев ще звучат песни само на български език.", "date": "2018.05.14", "title": "Бургас: „Забавна музика в Бургас“ е най-новата изложба на Етнографския музей в града, посетителите ще имат възможност да пеят своите любими бургаски песни на караоке"}
{"url": "http://www.focus-news.net/news/2018/05/14/2521409/sliven-29-godishen-mazh-e-zadarzhan-za-predlagane-na-podkup-na-politseyski-sluzhiteli.html", "text": "29-годишен мъж е задържан за предлагане на подкуп на полицейски служители. Това съобщиха от ОДМВР - Сливен. 29-годишен мъж от град Сливен е направил опит да подкупи служители на сектор „Пътна полиция“. На 12 май, на булевард „Ст. Караджа“ в град Сливен полицейски екип спира за проверка лек автомобил „Фолксваген Шаран“, управляван от лице с инициали М.Х. на 29 години. При проверката полицейските служители установяват, че автомобилът няма сключена застраховка \"Гражданска отговорност\". За това нарушение на ЗДвП се предвижда отнемане на свидетелството за управление и глоба в размер на 250 лева. За да не му бъде съставен акт М.Х. е направил опит да подкупи полицейските служители, като е хвърлил в служебния автомобил сумата от 20 лева. М.Х. е задържан, съставен му е акт и му е отнета шофьорската книжка. Образувано е досъдебно производство.", "date": "2018.05.14", "title": "Сливен: 29-годишен мъж е задържан за предлагане на подкуп на полицейски служители"}
{"url": "http://www.focus-news.net/news/2018/05/14/2521393/tass-spored-iranskiya-vanshen-ministar-deystviyata-na-sasht-po-otnoshenie-na-erusalim-sa-mnogo-opasni.html", "text": "Външният министър на Иран Мохамад Джавад Зариф обяви за опасни действията на САЩ по отношение на Ерусалим, където днес трябва да се открие американското посолство, предава ТАСС.\r\n„Вчера видяхме опасното поведение на този режим по отношение на Ерусалим“, заяви Зариф. Според него нарушаването на международните правила и норми, се е превърнало „в нещо като навик за правителството на САЩ“.\r\nПреминавайки към темата за ядреното споразумение на Иран, от което Вашингтон се изтегли в едностранен порядък, министърът заяви, че на страната му ще е необходимо определено време за обсъждане на създалата се ситуация. Виктор Турмаков", "date": "2018.05.14", "title": "ТАСС: Според иранския външен министър действията на САЩ по отношение на Ерусалим са много опасни"}
{"url": "http://www.focus-news.net/news/2018/05/14/2521414/burgas-bronzovi-medali-i-dve-individualni-otlichiya-specheliha-ot-neftohimik-2010-na-darzhavnoto-parvenstvo-po-voleybol-za-mladezhi.html", "text": "Бронзови медали на финалите на Държавното първенство за младежи до 20 години спечелиха волейболистите от „Нефтохимик 2010“. Това съобщиха от пресцентъра на Община Бургас. В двубой за третото място възпитаниците на младия треньор Теди Дремсизов надиграха в драматичен двубой с 3:2 гейма тима на „Марек Ивкони“. Резултатът в отделните части е 25:23, 17:25, 20:25, 25:21,15:13 за бургаските момчета. Двама от тях получиха индивидуални призове. Димо Димов беше отличен за най-добър разпределител. Националът Георги Петров, който е титуляр и в мъжкия отбор на „Нефтохимик 2010“, стигнал до златен требъл през сезона, грабна наградата за най-добър изпълнител на начален удар.\r\nВелизар Маджаров", "date": "2018.05.14", "title": "Бургас: Бронзови медали и две индивидуални отличия спечелиха от „Нефтохимик 2010“ на държавното първенство по волейбол за младежи"}
{"url": "http://www.focus-news.net/news/2018/05/14/2521415/premierat-boyko-borisov-i-predsedatelyat-na-evropeyskata-smetna-palata-obsadiha-efektivnostta-ot-predprisaedinitelnite-fondove-za-zapadnite-balkani.html", "text": "Ефективността на средствата от предприсъединителните фондове за страните от Западните Балкани в контекста на тяхното приобщаване обсъдиха министър-председателят Бойко Борисов и председателят на Европейската сметна палата Клаус-Хайнер Лене на среща в Министерския съвет. Това съобщиха от правителствената информационна служба.\r\nЕвропейската перспектива на западнобалканските държави е от ключово значение за стабилността и сигурността в региона. Затова е важно да се инвестира сериозен финансов ресурс, който да подпомогне политики като утвърждаване на върховенството на закона, административната реформа, околната среда, инфраструктурата в тези страни, заяви премиерът Борисов. Той подчерта, че за евроатлантическия път на страните от Западните Балкани е необходима европейска подкрепа, за да се засили регионалното сътрудничество във всички сфери. \r\nБлизо 17 млрд. лв. са отпуснати за периода 2007-2020 г. като предприсъединителна помощ за страните от Западните Балкани. Европейската сметна палата отчита, че като цяло тези средства се изразходват ефективно, въпреки някои недостатъци на националните органи, и са подкрепили стартиралите в тези държави реформи. Клаус-Хайнер Лене препоръча по-нататъшна подкрепа на регионалното сътрудничество и използването на политическия диалог за постигане на резултати, особено в областта на върховенството на закона и публичната администрация.\r\nПредседателят на ЕСП поздрави премиера Борисов за активната му роля за процеса на интеграция на страните от Западните Балкани и изрази очакване за положителни резултати след срещата на върха тази седмица в София.\r\nКлаус-Хайнер Лене и българският представител в ЕСП Илиана Иванова са в София за участие в конференция, организирана в рамките на Българското председателство на Съвета на ЕС.", "date": "2018.05.14", "title": "Премиерът Бойко Борисов и председателят на Европейската сметна палата обсъдиха ефективността от предприсъединителните фондове за Западните Балкани"}
{"url": "http://www.focus-news.net/news/2018/05/14/2521413/24-vesti-makedoniya-prez-yuni-dsi-shte-provede-tsentralen-savet.html", "text": "Демократичният съюз за интеграция на Македония през юни ще проведе централен съвет като най-висше тяло между двата конгреса. Това бе обявено от партийния председател Али Ахмети по време на среща, по време на която бяха направени заключения относно изпълнението на програмата от изпълнителната власт, предава македонската медия  „24 Вести“.\r\n„Обсъдени бяха политически въпроси, включително въпросът за името, отношенията със съседите, интеграцията в НАТО, разширяването на парламентарното мнозинство, езиковото равенство“, пиеше в официално заявление на партията. Виктор Турмаков", "date": "2018.05.14", "title": "„24 Вести“ (Македония): През юни ДСИ ще проведе Централен съвет"}
{"url": "http://www.focus-news.net/news/2018/05/14/2521412/blagoevgrad-zadarzhan-e-40-godishen-mazh-za-podavane-na-falshiv-signal-za-bomba-v-noshten-klub.html", "text": "Задържан е 40-годишен мъж за подаване на фалшив сигнал за бомба в нощен клуб. Това съобщиха от ОДМВР - Благоевград. Мъжът е арестуван със заповед за задържане до 24 часа от полицейски служители на 01 РУ - Благоевград. Около 04.40 часа на 11 май 2018 г. на тел.112 той е заявил неверни обстоятелства за тревога, че в нощен клуб в Благоевград има взривно устройство. В хода на предприетите действия и извършена проверка такова устройство не е установено. За случая е уведомена РП - Благоевград.", "date": "2018.05.14", "title": "Благоевград: Задържан е 40-годишен мъж за подаване на фалшив сигнал за бомба в нощен клуб"}
{"url": "http://www.focus-news.net/news/2018/05/14/2521416/blagoevgrad-19-godishen-mladezh-e-postradal-pri-katastrofa-na-glaven-pat-e-79-v-rayona-na-sandanski.html", "text": "19-годишен младеж е пострадал при катастрофа на главен път Е-79 в района на Сандански. Това съобщиха от ОДМВР - Благоевград. Сигналът за инцидента е подаден на 12 май 2018 г. около 16.20 часа. Лек автомобил „Ауди“ с 19-годишен водач от село Дамяница, завивайки на ляво за паркинг на заведение за бързо хранене, отнема предимството и блъска лек автомобил „Фолксваген Пасат“ с 27-годишен водач от град Айтос. С охлузване на лявото рамо е пострадал водачът на лекия автомобил „Ауди“, който след извършен медицински преглед е освободен за домашно лечение.", "date": "2018.05.14", "title": "Благоевград: 19-годишен младеж е пострадал при катастрофа на главен път Е-79 в района на Сандански"}
{"url": "http://www.focus-news.net/news/2018/05/14/2521419/burgas-akve-kalide-podgotvya-spetsialna-programa-za-noshtta-na-muzeite.html", "text": "Туристически комплекс „Акве Калиде“ в Бургас ще се включи в ежегодната инициатива – Европейска нощ на музеите. Това съобщиха от пресцентъра на Община Бургас. На 19 май, събота, от 20:00 ч. до полунощ музеят в комплекса ще бъде отворен за безплатни посещения. 3D mapping прожекциите ще са на всеки кръгъл час в този интервал, също с вход свободен. За посетителите е подготвена музикална програма. Джаз формация Circle ще представи музикален спектакъл, в който са включени произведения на Майлс Дейвис, Джон Колтреийт, Джордж Гершуин, Елвис Пресли, Пол Анка, Франк Синатра, Бийтълс, Нат Кинг Кол. Кулминацията на нощта започва в 22:00 ч., когато зрелищно огнено шоу „Огънят от древността“ ще пренесе на земята битката на боговете и титаните. Шоуто с уникални светлинни ефекти ще изпълни формация „Дивинитас“, познати от участието си в „България търси талант“. Мистична музика с епични моменти ще потопи зрителите в среднощен омагьосан свят, в унисон с атмосферата на историческото място. Всички събития в Нощта на музеите в „Акве Калиде“ са с вход свободен.", "date": "2018.05.14", "title": "Бургас: „Акве Калиде“ подготвя специална програма за нощта на музеите"}
{"url": "http://www.focus-news.net/news/2018/05/14/2521418/varna-okrazhnata-prokuratura-rakovodi-razsledvaneto-za-pozhara-v-selo-dyulino-pri-koyto-zagina-mlad-mazh.html", "text": "Окръжната прокуратура във Варна ръководи разследването на пожара в къща в село Дюлино, в която е открит овъгленият труп на млад мъж. Това съобщиха от пресцентъра на Апелативна прокуратура - Варна. Разследването трябва да установи причините за пожара и смъртта на 22-годишния Д. С.\r\nВ ранните часове на 13 май тази година е получен сигнал за пожар в къща във варненското село Дюлино, известна като Стария конак. От постройката, която се намирала в покрайнините, след пожара е останал само каменен зид. \r\nСред останките е открит и овъгленият труп на млад мъж, за когото се предполага, че е на 22-годишният Д. С. Той обитавал временно къщата с разрешение на наемателя на дома.  \r\nПродължават процесуално-следствените действия по откриване на евентуален извършител на престъплението.", "date": "2018.05.14", "title": "Варна: Окръжната прокуратура ръководи разследването за пожара в село Дюлино, при който загина млад мъж"}
{"url": "http://www.focus-news.net/news/2018/05/14/2521417/euobserver-martin-shults-gotvi-zavrashtane-na-evropeyskite-izbori-prez-2019-g.html", "text": "Бившият председател на Европейския парламент и на Германската социалдемократическа партия Мартин Шулц ще се опита да се върне в европейската политика през май 2019 г., когато ще се проведат избори за Европейски парламент, предава  EUObserver.\r\nШулц подаде оставка като председател на ГСДП, след катастрофалните резултати от изборите през септември 2017 г. Според германските медии в момента настоящият върховен представител на ЕС по въпросите на външните работи и политиката на сигурност Федерика Могерини е фаворит да поведе Европейските социалдемократи на изборите.  Виктор Турмаков", "date": "2018.05.14", "title": "EUObserver: Мартин Шулц готви завръщане на европейските избори през 2019 г."}
{"url": "http://www.focus-news.net/news/2018/05/14/2521420/kyustendil-60-godishna-zhena-ot-dupnitsa-e-stanala-zhertva-na-telefonna-izmama-s-nad-20-000-leva.html", "text": "60-годишна жена от Дупница е станала жертва на телефонна измама, съобщиха от пресцентъра на Областна дирекция на МВР – Кюстендил. На 11 май е постъпил сигнал в Районно управление на МВР - Дупница от 60-годишна жена, която е хвърлила през терасата си на непознати лица 21 367 лв. Тя била убедена, че помага на полицията да залови измамници. След като изпълнила указанията на обадилите се по телефона, представящи се за полицаи, разбрала, че  е жертва на измама. По случая е започнато досъдебно производство.", "date": "2018.05.14", "title": "Кюстендил: 60-годишна жена от Дупница е станала жертва на телефонна измама с над 20 000 лева"}
{"url": "http://www.focus-news.net/news/2018/05/14/2521355/pss-dobri-sa-usloviyata-za-turizam-v-planinite.html", "text": "Сравнително добри са условията за туризъм в планините до обяд. Това съобщиха за Агенция „Фокус“ от Планинската спасителна служба (ПСС) при БЧК. Времето е облачно, следобед се очакват гръмотевични бури, превалявания от дъжд. Лифтовите съоръжения не работят.\r\nОт ПСС препоръчват на туристите да се избират внимателно маршрута си и преходите им да не са толкова дълготрайни, особено ако не са подготвени. През изминалото денонощие няма регистрирани инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.14", "title": "ПСС: Добри са условията за туризъм в планините"}
{"url": "http://www.focus-news.net/news/2018/05/14/2521422/smolyan-54-godishen-mazh-e-postradal-pri-opit-da-zagasi-pozhar-v-avtomobila-si-v-selo-varba.html", "text": "54-годишен мъж е пострадал при опит да загаси пожар в автомобила си в село Върба. Това съобщиха от ОДМВР - Смолян. Сигналът за инцидента е получен на 13 май 2018 г. в 05.05 часа. Пожарът е възникнал в лек автомобил Ауди 80 със смолянска регистрация, намиращ се в село Върба до Рудник „Върба“. При опит да загаси автомобила е пострадал 54-годишният му собственик К. Д. Б. от гр.Смолян, който е получил леки изгаряния по тялото. Прегледан е в МБАЛ - Смолян и му е назначено домашно лечение, без опасност за живота. При пожара напълно изгорял е автомобилът. Спасена 3е намиращата се в близост един декар смесена гора. По случая са действали съвместно екипи на РСПБЗН - Мадан и РУ - Мадан. Размерът на щетите и причината за пожара са в процес на изясняване. Дежурна оперативна група при РУ - Мадан е посетила местопроизшествието, извършен е оглед и е образувано досъдебно производство. Работата по случая продължава.", "date": "2018.05.14", "title": "Смолян: 54-годишен мъж е пострадал при опит да загаси пожар в автомобила си в село Върба"}
{"url": "http://www.focus-news.net/news/2018/05/14/2521425/agentsiyata-za-darzhavna-finansova-inspektsiya-vazlaga-finansova-proverka-v-mvr-po-signal-za-narusheniya-pri-obshtestveni-porachki-i-dogovori-za-dostavka-za-protivoudarni-kaski.html", "text": "Агенцията за държавна финансова инспекция възлага финансова проверка в МВР по сигнал за нарушения при обществени поръчки и договори за доставка за противоударни каски. Това съобщиха от пресцентъра на Агенцията за държавна финансова инспекция. Проверката е вследствие на постъпил в АДФИ сигнал със съмнения за нарушения при възлагане на обществени поръчки и сключване на договори за доставки за противоударни каски за нуждите на МВР \r\nСъгласно предвидения ред в чл.5, ал.1 и ал.2 от Правилника за прилагане на закона за държавната финансова инспекция (ППЗДФИ), сигналът е разгледан от постоянната комисия на АДФИ в най-кратък срок и след извършена преценка за съответствие е взето решение за възлагане на финансова инспекция в Дирекция “ Управление на собствеността и социални дейности” към Министерство на вътрешните работи.\r\n\"Антикорупционен фонд\" работи в интерес на гражданското общество и в съдействие на правосъдието за възпрепятстване, изобличаване и разследване на корупцията на всички нива в страната. Нашите експерти са готови да отговорят на всеки Ваш достоверен сигнал за корупция и злоупотреба и да Ви държат в течение какви действия са предприети и какви резултати са постигнати.\r\nБорбата с корупцията изисква заинтересовано общество. Не се колебайте да подадете сигнал към институциите във всеки от случаите, когато имате съмнение за корупция. Сигнал за корупция може да подадете и към екипа на АКФ на следния линк.", "date": "2018.05.14", "title": "Агенцията за държавна финансова инспекция възлага финансова проверка в МВР по сигнал за нарушения при обществени поръчки и договори за доставка за противоударни каски"}
{"url": "http://www.focus-news.net/news/2018/05/14/2521423/premierat-boyko-borisov-v-savremenniya-svyat-digitalnite-umeniya-i-poznaniya-sa-ne-samo-obshta-kultura-no-i-bogatstvo.html", "text": "В съвременния свят дигиталните умения и познания са не само обща култура, но и богатство. Това каза премиерът Бойко Борисов на дискусия „Цифрови умения, нови възможности за развитие на местния бизнес“, предаде репортер на Агенция „Фокус“. „Може би най-срещаните реплики е „Чукни в Гугъл“ или „Чичко Гугъл знае всичко“. Спорим ли за нещо, го проверяваме в Гугъл“, коментира той. „Светът върви с такива темпове, че дори не можем да ги асимилираме. Ако се върнем 20-30 години назад обикновено на 10 години се случваше нещо - от черно-бял телевизорът да стане цветен, от кинескоп да стане плазма. Сега всеки месец има нови и нови приложения“, посочи премиерът. „Младите хора дори не гледат телевизия. Всички са на телефона, там им излизат сайтове, новини и могат да видят всичко“, каза още Бойко Борисов.", "date": "2018.05.14", "title": "Премиерът Бойко Борисов: В съвременния свят дигиталните умения и познания са не само обща култура, но и богатство"}
{"url": "http://www.focus-news.net/news/2018/05/14/2521421/blagoevgrad-festivalat-tara-ra-bumbiya-shte-prodalzhi-s-predstavlenieto-avenyu-q-na-stolichen-kuklen-teatar.html", "text": "Фестивалът „Тара-ра-Бумбия“ в Благоевград ще продължи с представлението „АВЕНЮ Q“ на Столичен куклен театър. Това каза за Радио „Фокус“-Пирин Десислава Кузманова, директор на Общинско дружество „Благоевград фест“ ЕООД. „След това на камерна сцена от 21:30 часа Сдружение „Нейно величество тенджерата по налягане“ ще покаже „Повече не или така нареченият Бернхард““, каза Кузманова. Програма продължава и на 15 май, с представление на Драматичен театър Пловдив с „Момчето от последния чин“ от Хуан Майорга. На камерна сцена ще бъде представена и „Гората на моето дърво“ от Сашо Димоски. На 16 май Театър „Възраждане“ ще покаже „Великденско вино“. \r\n„Разбира се имаме и „Щастливият Бекет“ на Марийн Росен, който участва всяка година и един много любим наш режисьор. На 17 май няма да бъде представена постановката „Петел“, тъй като един от актьорите не се чувства добре и няма да може да присъства. Допълнително ще дадем информация коя ще бъде постановката, която ще замести. Тя със сигурност ще бъде на Младежки театър „Николай Бинев“, каза още Кузманова. От 21:30 часа на камерна сцена е представлението на Театър „Реплика“ – „Лоши деца“, като те също са били участници на фестивала. „На 18 май очакваме Театър „Азарян“ с представлението „В очакване на Годо“. В 21:30 - „Скулптури“ на Иво Димчев. Той отново е в Благоевград. За нас е огромна чест, че успя да дойде, тъй като е изключителен творец“, подчерта Кузманова. \r\nНа 19 май е закриването на фестивала, което ще започне от 17:00 часа с „Добре дошли в България“. „Това е една постановка от Здрава Каменова и ще закрием фестивала с Македонски народен театър – Скопие „Ничия земя“. Тази година сме включили две македонски постановки, тъй като искаме да насочим вниманието изцяло към Македония и сътрудничеството ни в полето на културата На 18 май ще имаме и кръгла маса, която ще бъде на тема „Театрален мост България- Македония“ и как да скъсяваме разстоянията. Съпътстващите ни програми са също интересни. На 16 май ще представим автобиографичната книга на Стефан Данаилов и ще имаме премиера на филма „Монолог“ . На 17 май очаквайте модул „Памет“ , който всяка година представяме. Ще го посветим на постановката „Антигона“ на ДТ „Никола Вапцаров“ или Антигона 30 години по- късно“, каза Кузманова.\r\nЛора КАЛЧЕВА", "date": "2018.05.14", "title": "Благоевград: Фестивалът „Тара-ра-Бумбия“ ще продължи с представлението „АВЕНЮ Q“ на Столичен куклен театър"}
{"url": "http://www.focus-news.net/news/2018/05/14/2521428/st-komisar-nikolay-dimov-oblastna-direktsiya-na-mvr-smolyan-sazdadena-e-neobhodimata-organizatsiya-za-normalnoto-protichane-na-abiturientskite-balove-v-oblastta.html", "text": "Създадена е необходимата организация за нормалното протичане на абитуриентските  балове в област Смолян. Това заяви за Радио „Фокус“ – Смолян старши комисар Николай Димов – директор на Областна дирекция на МВР – Смолян. Той отбеляза, че засиленото присъствие на органите на реда започва още от тази седмица, когато са серенадите на учителите, както и изпращанията на зрелостниците и ще продължат до самите балове. Полицейски патрули ще съпровождат колоните от автомобили с абитуриенти и при традиционното обикаляне из Смолян през следващите няколко дни. Ст. комисар Димов допълни, че съвместно с пожарната са извършени и проверки на местата, в които ще празнуват абитуриентите. По време на самите балове ще има концентрацията на полицейски сили за осъществяване на контрол по безопасността на движението, организацията, паркиране, недопускане на управление под въздействие на алкохол. В Пампорово също ще има засилено присъствие на полицейски сили заради очакваните групи с абитуриенти от страната, като точният им брой ще стане ясен през тази седмица.\r\nСт. комисар Димов призова абитуриентите от област Смолян да спазват правилата за движение, да имат правомерно и безопасно поведение на пътя и в местата, където са празничните мероприятия, да не злоупотребяват с алкохол, за да не си развалят празника. „Ние съзнаваме, че за тях това е един голям празник и настроението е приповдигнато, но да не се поддават на еуфория, да имат безопасно поведение и в никакъв случая да не управляват автомобили под въздействието на алкохол и да не се показват през прозорците на автомобилите по време на движение. Зрелостниците са големи хора, всички са пълнолетни и трябва просто да бъдат по-отговорни в празнуването. Дано всичко да мине без инциденти, желаем им хубаво настроение и приятно изкарване на баловете, а ние ще се погрижим това наистина да бъде така“, каза още директорът на полицията в Смолян.\r\nНели ГЕРГЬОВСКА", "date": "2018.05.14", "title": "Ст. комисар Николай Димов, Областна дирекция на МВР – Смолян: Създадена е необходимата организация за нормалното протичане на абитуриентските балове в областта"}
{"url": "http://www.focus-news.net/news/2018/05/14/2521427/yordan-yordanov-kmet-na-dobrich-interesat-kam-initsiativata-globalen-dobrich-raste.html", "text": "Интересът към инициативата „Глобален Добрич“ расте и доказателство за това е участието на над 50 души във форума, който вчера се е провел за първи път извън добруджанския град, в столицата. Това съобщи кметът на Добрич Йордан Йорданов, който взел участие в работната среща, предаде кореспондент на Радио „Фокус” – Варна. Форумът вече има практически израз след проведените срещи в Добрич и обсъдените на тях идеи, някои от които се осъществяват на практика с активното участие на гражданите. Кметът добави, че в неделната среща са участвали добруджанци, които понастоящем живеят и работят и извън Добрич, но продължават да милеят за своя роден град. Той каза още, че увеличаващият се интерес към инициативата „Глобален Добрич“ е знак за успех. В срещата е взел участие и зам.-кметът „Устройство на територията“ арх. Боян Коларов. Йордан Йорданов изрази своята удовлетвореност от направените по време на форума предложения и надеждата, че съвсем скоро ще започне работа по тях. „Едни от въпросите, които най-много вълнуват хората към момента, са тези, свързани със състоянието на Многопрофилната болница за активно лечение (МБАЛ) и ВиК – Добрич\", подчерта кметът. „За пореден път съм изразил становище на Общината и лично мое, ще трябва да се търсят разумни решения, за да се продължи напред. Знаете за проблемите с ВиК, които многократно сме споделяли и сме имали позиция по тях. Факт е, че ВиК – Добрич е асоцииран партньор за водния цикъл. Ние се опитваме да работим, за да го реализираме по възможно най-добрия начин. Това е тема с отворен край, тя ще продължи в следващите форуми на „Глобъл Добрич“. Поел съм ангажимента да представя на хората всички онези анализи, които имаме за да продължим дискусията и да намерим решения дори на национално ниво, говоря за Министерство“, каза Йордан Йорданов. Извън контекста на темата за дейностите по проекта за обновяване на водния сектор на града кметът съобщи, че близо половин година вече ВиК не уведомява Община град Добрич за предстоящи изкопни работи за отстраняване на аварии, което е задължително според общинските разпоредби. „Предстоят проверки от страна на Общината по сигнали на граждани за извършени от водното дружество изкопни работи в града, след което пътната настилка не е възстановява. Това подлежи на санкции\", припомни арх. Коларов. \r\nЖулиета НИКОЛОВА", "date": "2018.05.14", "title": "Йордан Йорданов, кмет на Добрич: Интересът към инициативата „Глобален Добрич“ расте"}
{"url": "http://www.focus-news.net/news/2018/05/14/2521429/nkzhi-remont-v-mezhdugarieto-zmeyovo-stara-zagora-nalaga-prekasvane-deystvieto-na-avtomatichnata-signalizatsiya-na-zhp-preleza-v-rayona.html", "text": "Днес от 14.00 часа ще бъде прекъснато действието на автоматичната бариера на жп прелез км. 248+785 в междугарието Змейово – Стара Загора. Това съобщиха от пресцентъра на НКЖИ. Изолирането се налага поради извършване на механизирано подновяване на железния път между Змейово и Стара Загора, с дължина около 13 км. \r\nЗа времето на ремонта шосейните светофари и бариерните механизми ще бъдат демонтирани, а влаковете ще преминават през упоменатите прелези с 15 км/ч. и подаване на звуков сигнал. \r\nНКЖИ моли водачите на МПС и гражданите да преминават през прелезите с повишено внимание.", "date": "2018.05.14", "title": "НКЖИ: Ремонт в междугарието Змейово – Стара Загора налага прекъсване действието на автоматичната сигнализация на жп прелеза в района"}
{"url": "http://www.focus-news.net/news/2018/05/14/2521431/premierat-boyko-borisov-regionat-na-zapadnite-balkani-tryabva-da-uspee-da-zadarzhi-mladite-hora-da-se-promenyame-za-da-sme-konkurentnosposobni.html", "text": "В сряда и четвъртък основна тема ще бъде дигиталната инфраструктура на Западните Балкани, плюс магистралите и жп линиите. Целият ни регион трябва да успее да задържи младите хора. Това каза премиерът Бойко Борисов на дискусия „Цифрови умения, нови възможности за развитие на местния бизнес“, предаде репортер на Агенция „Фокус“. „Трябва да се променяме, ако искаме да сме конкурентноспособни на пазара. Не говоря за пазара в Европа, която е доста изостанала в това отношение. Говоря за САЩ, Япония, Китай, където се влагат милиарди“, посочи той. „Със сигурност трябва да отговорим на тези предизвикателства“, изтъкна Бойко Борисов. „Много трябва да внимаваме Гугъл да не ни открадне кадрите, защото много често се случва така. Не говоря само за Гугъл, а и за големите западни компании, които си прибират кадрите при тях“, коментира той. „Трябва да направим условията, доходите и заплатите в България такива, че младите хора да останат тук“, заяви Борисов. „Гордеем се с това, че успяхме да вкараме в класните стаи над 22 хил. деца, които изобщо не ходеха на училище. Тази година ще обучаваме 15 хил. деца. Тези деца нямаше да могат да четат и пишат, камо ли да имат дигитални познания и култура“, обясни премиерът. „Това е нещо много добро. За това решихме да увеличим двойно учителските заплати. Инвестирахме над 700 млн. лева в образователна инфраструктура“, каза още той.", "date": "2018.05.14", "title": "Премиерът Бойко Борисов: Регионът на Западните Балкани трябва да успее да задържи младите хора, да се променяме, за да сме конкурентноспособни"}
{"url": "http://www.focus-news.net/news/2018/05/14/2521430/oblastna-direktsiya-na-mvr-kyustendil-predpriemat-se-merki-za-normalno-preminavane-na-abiturientskite-balove.html", "text": "Предприемат се мерки за нормално преминаване на абитуриентските балове на територията на Кюстендил и Дупница. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. В тази връзка се провеждат срещи със зрелостниците, училищните ръководства и преподавателите. Търсят се срещи с родителите. Проверяват се ресторанти и хотели, в които ще се провеждат абитуриентски тържества. Около 750 са абитуриентите в Кюстендил и Дупница тази година. Малко над 400 са зрелостниците в Община Кюстендил а около 350 са абитуриентите тази година в Дупница. Около 80 лева е стойността на куверта за абитуриентската вечер в Кюстендил тази година, като той включва предястие, основно и десерт, както и по две безалкохолни напитки и 50 милилитра български алкохол. Облеклата за празничната вечер обаче могат да варират в широки граници, в зависимост от предпочитанията на самите абитуриенти. В същото време в социалните мрежи има мащабна инициатива за предоставяне на бални тоалети които да бъдат предоставени на абитуриенти, изпитващи невъзможност да си закупят свои. Други младежи .предоставят своите автомобили, с които да превозят абитуриентите до заведенията, в които ще празнуват.\r\nВенцеслав ИЛЧЕВ", "date": "2018.05.14", "title": "Областна дирекция на МВР – Кюстендил: Предприемат се мерки за нормално преминаване на абитуриентските балове"}
{"url": "http://www.focus-news.net/news/2018/05/14/2521407/faktor-makedoniya-partiya-dsi-e-nedovolna-ot-ministri-hazbi-lika-i-kreshnik-bekteshi.html", "text": "Според източници от македонската партия ДСИ партийното ръководство не е доволно от работата на министрите в правителството Хазби Лика и Крешник Бектеши. Според същите източници правителството ще подкрепи председателя на партията Али Ахмети, ако той предложи премахването им, предава македонската медия  „Фактор“.\r\n„Демократичният съюз за интеграция през юни ще проведе партиен конгрес“, съобщи лидерът Али Ахмети на среща на партията. Първите хора в правителството на ДСИ подадоха подробни доклади пред ръководството на партията и определиха бъдещите приоритетни цели.\r\n„Членовете на ръководството обсъдиха и напредъка в изпълнението на програмата за всяка част от властта специално и дадоха конкретни указания за продължаване на работата в духа на изпълнение на предизборните обещания и посрещането на очакванията на гражданите“, пише в  партийното изявление.\r\nДСИ преценява преговорите по спора за името като обещаващи и насърчава властите да участват смело в прекратяването на дългогодишния спор. Виктор Турмаков", "date": "2018.05.14", "title": "„Фактор“ (Македония): Партия ДСИ е недоволна от министри Хазби Лика и Крешник Бектеши"}
{"url": "http://www.focus-news.net/news/2018/05/14/2521434/sport-mariya-sharapova-se-varna-v-top-50-na-zhenskata-tenis-asotsiatsiya.html", "text": "Рускинята Мария Шарапова достигна до 49 позиция и се върна в топ-50 на шампионската надпревара на Женската тенис асоциация. Тя се е издигнала с 12 позиции в сравнение с миналата седмица.\r\nВ момента на първо място е Каролина Возняцки от Дания с 2940 точки, следвана от чехкинята Петра Квитова с 2902 и Симона Халеп от Румъния с 2700.  Виктор Турмаков", "date": "2018.05.14", "title": "Спорт: Мария Шарапова се върна в топ-50 на Женската тенис асоциация"}
{"url": "http://www.focus-news.net/news/2018/05/14/2521424/burgas-uchenik-ot-nemskata-gimnaziya-shte-predstavya-balgariya-na-mezhdunarodno-sastezanie-po-angliyski-ezik-v-italiya.html", "text": "Христо Андреев е победителят от националния етап на KANGAROO GLOBAL LINGUISTICS 2018, най-голямото училищно състезание по английски език в света /Level B1/. Това съобщиха от пресцентъра на Община Бургас. Бургаският ученик ще представя България в международния етап на състезанието, което ще се проведе в началото на месец септември в Италия. Тази година нашата страна за първи път придоби правото да участва в международната надпревара със свои представители в 4-те нива /А1, А2, В1 и В2/. Христо Андреев е на 15 години и е  възпитаник на  Немска езикова гимназия „Гьоте“ - Бургас. От 5-годишен изучава английски език в Училище за чужди езици „Александър“- Бургас, с преподавател Мариета Рохова.  Състезанието KGL се организира от International Testing Authority и Institute for the Development of Educational Assessment. У нас то се провежда от сдружение „Асоциацията на Кеймбридж училищата в България“. Проверяването и оценяването на материалите от националния кръг се извършва от международния изпитен борд.", "date": "2018.05.14", "title": "Бургас: Ученик от Немската гимназия ще представя България на Международно състезание по английски език в Италия"}
{"url": "http://www.focus-news.net/news/2018/05/14/2521411/reuters-spored-hizbulla-premestvaneto-na-amerikanskoto-posolstvo-v-erusalim-e-bezsmisleno.html", "text": "Подкрепяната от Иран ливанска шиитска групировка „Хизбулла“ заяви, че решението на САЩ да преместят посолството си в Израел от Тел Авив в Ерусалим за „безсмислено“ едностранно решение, предава  Reuters.\r\nВисокопоставеният член на групировката Шейх Наим Касем допълни, че атаките по израелските позиции по окупираните Голански възвишения миналата седмица са потвърдили „баланса на възпиране“ между Израел и неговите противници.\r\nИзраел съобщи, че е атакувал военната инфраструктура на Иран в Сирия, след като иранските сили са изстреляли ракети по окупираната от Израел територия. Виктор Турмаков", "date": "2018.05.14", "title": "Reuters: Според „Хизбулла“ преместването на американското посолство в Ерусалим е „безсмислено“"}
{"url": "http://www.focus-news.net/news/2018/05/14/2521435/prof-dimitar-domozetov-institut-po-zemedelie-kyustendil-normalnoto-kolichestvo-dazhdove-vodi-do-po-edri-chereshovi-plodove.html", "text": "Нормалното количество дъждове води до по-едри черешови плодове. Това каза пред Радио „Фокус” – Кюстендил професор д-р Димитър Домозетов, директор на Институт по земеделие – Кюстендил. По думите му дъждовете водят до образуване на повече клетки в плодовете и това е причина за тяхната едрина, но всичко зависи от метеорологичните условия. В седмиците около узряването на черешите, повечето дъждове може да доведат и до напукване или образуване на кафяво гниене, а това от своя страна може да стане причина за провалена продукция. \r\n„Всичко зависи от метеорологичните условия. Синоптиците казват, че месец май ще е по-дъждовен, но ще видим. Има опасност и от градушки. Нека овощарите да застраховат продукцията си”, каза професор Димитър Домозетов. По думите му, за да се избегне напукването на черешите може да се извърши пръскане на плододаващите площи с препарати, съдържащи елемента калций.\r\nВенцеслав ИЛЧЕВ", "date": "2018.05.14", "title": "Проф. Димитър Домозетов, Институт по земеделие – Кюстендил: Нормалното количество дъждове води до по-едри черешови плодове"}
{"url": "http://www.focus-news.net/news/2018/05/14/2521432/prokuraturata-publikuva-ofitsialniya-doklad-za-prilaganeto-na-zakona-i-za-deynostta-na-razsledvashtite-organi-prez-2017-g.html", "text": "Прокуратурата на Република България публикува официалния доклад за прилагането на закона и за дейността на разследващите органи през 2017 г. Това съобщиха от пресцентъра на Прокуратура на Република България. Докладът за прилагането на закона и за дейността на прокуратурата и на разследващите органи през 2017 г. е достъпен .", "date": "2018.05.14", "title": "Прокуратурата публикува официалния доклад за прилагането на закона и за дейността на разследващите органи през 2017 г."}
{"url": "http://www.focus-news.net/news/2018/05/14/2521437/blagoevgrad-srednata-tsena-na-abiturientskite-rokli-v-grada-e-mezhdu-200-i-500-leva.html", "text": "Средната цена на абитуриентските рокли в Благоевград е между 200 и 500 лева, сочи репортерска проверка на Радио „Фокус“–Пирин. На цена от 200-300 лева се предлагат повечето къси рокли, а дългите рокли започват от 300 лева и цената им достига до 500 лева. Дизайнерските рокли от последната модна колекция от 2018 година достигат до 1 200 лева. Едни от най-предпочитаните детайли в роклите сред абитуриентите са дантела, брокат, пайети и бродерии. През тази година изключително актуални са роклите в огнено червен цвят, дантелените рокли, ретро роклите в стил Гетсби и тези с отворен дълбок гол гръб.\r\nЦената на мъжкия костюм варира също от 200 до 500 лева. През тази година най-актуални са ярките цветове – зелен, син, лилав, горчица и корал. Най-голямо е търсенето на сини костюми. Както всяка година на мода е и класическият черен цвят.\r\nНатали СТЕФАНОВА", "date": "2018.05.14", "title": "Благоевград: Средната цена на абитуриентските рокли в града е между 200 и 500 лева"}
{"url": "http://www.focus-news.net/news/2018/05/14/2521438/sofiya-blizo-4-tona-e-razdadeniyat-kompost-na-grazhdani-v-ramkite-na-kampaniyata-na-stolichna-obshtina.html", "text": "3 800 кг компост беше раздаден на граждани в рамките на изнесената инициатива, която се състоя събота и неделя на паркинга на националния стадион „Васил Левски“. Това съобщиха от пресцентъра на Столична община. Събитието е част от кампанията на Столична община за безплатно раздаване на компост, произведен на Инсталацията за биологично третиране „Хан Богров“. \r\n„Организирахме този изнесен мобилен пункт, за да може всички, които искат да си вземат от висококачествения компост, произведен от преработката на зелени и био отпадъци на Инсталацията за биологично третиране, да могат да се възползват, без да трябва да си организират превоз до самата инсталация. Радваме се, че се включиха толкова много хора и че интересът към инициативата беше толкова голям. Това показва, че гражданите оценяват изключителните качества на този материал за растенията. Кампанията за раздаване на безплатен компост продължава, така че – всеки, който иска да си вземе, но не е успял да го направи този уикенд, ще може да направи това, в удобно за него време, всеки делничен ден, на Инсталацията за биологично третиране „Хан Богров“. Това коментира зам.-кметът по Околна среда в СО Йоана Христова.\r\nПрез 2017 г. е раздаден безплатно на граждани 20.57 тона висококачествен компост, а за 2015г. и 2016г. количеството е общо над 21т.\r\nПрипомняме, че през 2014 г. беше въведена в експлоатация инсталацията за биологично третиране на площадка „Хан Богров”, която се състои от Инсталация за компостиране на биоразградими отпадъци и Инсталация за компостиране на зелени отпадъци. Общият капацитет на инсталацията е 44 000 тона/годишно. С изградените инсталации от отпадъци произвеждаме ресурси – ел. енергия и компост. През 2017 г. в компостиращите инсталации за хранителни и зелени отпадъци отчитат:\r\n- Преработени са 13 927 т. зелени  и 8558 т. хранителни биоотпадъци\r\n- 8 876 тона произведен компост\r\n- 20,57 т. раздаден компост на граждани\r\n- 70 000,49 лв. приходи от продажба на компост. \r\n- 2109 MWh проиведена електрическа енергия.", "date": "2018.05.14", "title": "София: Близо 4 тона e раздаденият компост на граждани в рамките на кампанията на Столична община"}
{"url": "http://www.focus-news.net/news/2018/05/14/2521404/afp-teheran-iska-garantsii-ot-stranite-koito-sa-podpisali-yadrenoto-sporazumenie.html", "text": "Иранският външен министър Мохамад Джавад Зариф заяви, че иска гаранции от страните, които са подписали Иранското ядрено споразумение, предава  AFP.\r\n„Целта на моята обиколка в Пекин, Москва и Брюксел е да получа гаранции, че интересите на иранския народ ще бъдат защитени“, заяви Зариф по време на посещението си в Москва.\r\nМеждувременно неговият руски колега Сергей Лавров заяви, че Русия и Европа „трябва заедно да защитят правните си интереси“, по отношение на споразумението.  Виктор Турмаков", "date": "2018.05.14", "title": "AFP: Техеран иска гаранции от страните, които са подписали ядреното споразумение"}
{"url": "http://www.focus-news.net/news/2018/05/14/2521441/dobrich-proekt-za-rekonstruktsiya-i-blagoustroyavane-na-gradskata-sreda-e-depoziran-za-otsenka-v-mezhdinno-zveno.html", "text": "Проектът \"Реконструкция и благоустрояване на градската среда в Добрич BG16RFOP001-1.011-0006\" към момента депозиран за оценка в междинно звено. Това съобщиха от пресцентъра на Община град Добрич.\r\nПроектът обхваща:\r\n- зона с преобладаващ социален характер, жилищен квартал \"Балик\"-Йовково - улично платно и тротоари, 24 877 кв.м, благоустрояване - 13 722 кв. м;\r\n- ул. Теменуга благоустрояване, озеленяване и реконструкция на комб. детска и спортна площадки;\r\n- ул. Детелина (от ул. Тракия до ул. Роза)\r\n- она с публични функции с висока обществена значимости -- Централна градска част --- улично платно и тротоари 33 656 кв.м, благоустрояване 2 846 кв. м; \r\n- ул. Св. Св. Кирил и Методий (от бул. Добричка епопея до паркинг на хотел България)  Благоустрояване, озеленяване и изграждане на нова комбинирана детска площадка, тенис маса и фитнес уреди;\r\n- ул. Георги Кирков (от ул. цар Петър до бул. 25-ти Септември);\r\n- ул. Максим Горки (от ул. Независимост до бул. 3-ти Март);\r\n- ул. Стоян Михайловски (от ул. Любен Каравелов до ул. Максим Горки).\r\nПредвидените строително-монтажни работи дейности имат за цел да осигурят подобряване на състоянието на уличната мрежа, прилежащи тротоари и зони за паркиране, повишаване на конфорта на пътуване и подобряване на пропускателната възможност на възлова пътна инфраструктура, подобряване на безопасността (СМР - реконструкция на улична мрежа, тротоари и други - 5 081 398,25 лв.; СМР - изграждане, възстановяване и благоустрояване на зони за обществен отдих - 1 419 122,89 лв.).", "date": "2018.05.14", "title": "Добрич: Проект за реконструкция и благоустрояване на градската среда е депозиран за оценка в междинно звено"}
{"url": "http://www.focus-news.net/news/2018/05/14/2521440/burgas-lek-avtomobil-se-e-zapalil-v-dvizhenie-na-avtomagistrala-trakiya-v-rayona-na-km-339-v-posoka-sofiya-nyama-postradali.html", "text": "Лек автомобил се е запалил в движение на автомагистрала \"Тракия\" в района на км 339 в посока София, няма пострадали. Това съобщиха от ОДМВР - Бургас. Сигналът за инцидента е подаден на 13 май около 12.30 часа в Районно управление – Камено. По време на движение по автомагистрала \"Тракия\" в района на км 339 в посока София, от двигателния отсек на лек автомобил \"Рено Меган Сценик\", с бургаска регистрация, управляван от 46-годишен мъж с инициали В.П. от с. Екзарх Антимово, започнал да навлиза въздух с мирис на изгорял проводник. Водачът отбил автомобила в аварийната лента и заедно със съпругата си и техен приятел напуснали купето на \"Рено\"-то, което започнало да гори отдолу на двигателния отсек. Впоследствие огънят обхванал целия автомобил, който изгорял изцяло. Пожарът е потушен от един противопожарен автомобил и двама огнеборци.", "date": "2018.05.14", "title": "Бургас: Лек автомобил се е запалил в движение на автомагистрала \"Тракия\" в района на км 339 в посока София, няма пострадали"}
{"url": "http://www.focus-news.net/news/2018/05/14/2521443/montana-v-pet-naseleni-mesta-v-oblastta-e-padnala-gradushka.html", "text": "В пет населени места в област Монтана е паднала градушка през нощта, съобщиха за Радио „Фокус“ – Видин  от Хидрометеорологичната станция (ХМС) в Монтана. Градушка с големината на орех е паднала в град  Брусарци и село Крива бара, от градушка, но по-дребна са засегнати и села Василовци,  Габровница и Долно Церовене. От ХМС-Монтана съобщиха, че градушката е паднала към 22,30 ч. през изминалата нощ. Количеството на падналите валежи в Монтана е  22, 4 л. на кв. м. , във Василовци – 22 л. на кв.м.  Долно Церовене – 17,7 л. на кв. м. От Хидрометеорологичната станция в Монтана предупреждават, че обилните валежи ще продължат и през днешния ден, като отново се очакват градушки.\r\nАнна ЛОЗАНОВА", "date": "2018.05.14", "title": "Монтана: В пет населени места в областта е паднала градушка"}
{"url": "http://www.focus-news.net/news/2018/05/14/2521433/iliyan-kozhuharov-planinar-vazhishtavam-se-na-alpinisti-kato-boyan-petrov-i-atanas-skatov-che-ne-se-otkazvat-vapreki-trudnostite-i-pokoryavat-varhove.html", "text": "Моето предположение относно изчезването на Боян Петров в Хималаите е, че най-вероятно е станал инцидент между Лагер 3 и върха Шиша Пангма, каза за Радио „Фокус“ – Пазарджик Илиян Кожухаров  от Сдружение „Планинско спасяване – област Пазарджик”. По думите му, Боян Петров атакува върховете досега предимно сам, тъй като той има необходимата подготовка и възможност за това. „Същото решение е взел и по отношение атакуването на върха на 3 май, когато тръгва ден преди своите колеги. Те стигат до Лагер 3, но влошената метеорологична обстановка ги кара да се върнат към Базовия лагер, а той продължава сам нагоре“, каза Кожухоров. Той посочи като пример и друг български алпинист - Атанас Скатов, който преди ден изкачи осемхилядника Чо Ойю без кислород и шерпи и уточни, че се е наложило алпинистът да изчака два дни в последния лагер, докато времето му позволи да атакува върха. \r\nНа въпрос какво е предположението му за изчезването на Боян Петров и какви са шансовете му за оцеляване, Илиян Кожухаров коментира, че най-вероятно е станал инцидент, но да се оцелее на такава височина и при тези метеорологични условия е почти невъзможно.   „Може да е пропаднал в цепнатина и да няма как да даде знак.  В последните дни е натрупало още 20 см нов сняг, който е покрил всички евентуални следи.  В планината винаги има риск нещо да ти се слуги – влошаване на времето, падане  или подхлъзване. Начините, по които се ориентираме по високите върхове,  са с GPS – това е най-добрият вариант, той ти прави следа на качване и по нея слизаш. Възхищавам се на хора като Боян Петров и Атанас Скатов, че не се отказват. Особено в случаите, когато се налага седмици да се чака в някои от лагерите, докато времето се оправи, за да се тръгне към върха. Това са много силни хора. Досега не съм чувал да има такава по рода си спасителна акция в тези райони. Прецедент е и да лети хеликоптер  в зоните между Китай и Тибет“, каза също Кожухаров. Той допълни ,че разходите на алпинистите, които покоряват върхове като Еверест и останалите осемхилядници, са много големи и могат да надхвърлят 50 хил. лв, заедно с екипировката.\r\nАлбена ЖИЛЕКОВА", "date": "2018.05.14", "title": "Илиян Кожухаров, планинар: Възхищавам се на алпинисти като Боян Петров и Атанас Скатов, че не се отказват въпреки трудностите и покоряват върхове"}
{"url": "http://www.focus-news.net/news/2018/05/14/2521444/nezavisen-makedoniya-novi-izslushvaniya-po-sluchaite-tank-targ-i-total-v-makedoniya.html", "text": "В наказателния съд на Македония са насрочени заседания за случаите на Специализираната  прокуратура „Танк“, „Търг“ и „Тотал“. На съдебното заседание за \"Танк\" трябва да бъдат дадени заключителни думи на обвиняемите в този процес, бившият премиер Никола Груевски и бившият заместник-министър в МВР Гьоко Поповски, предава македонската медия   „Независен“.\r\nВ този случай бе обвинен и бившият министър на вътрешните работи Гордана Янкуловска, но процедурата за нея бе прекратена за „рискова бременност“. Груевски, Янкуловска и Поповски са обвинени в закупуването на луксозен Мерцедес за  600 хил. евро.\r\nСпоред Специализираната прокуратура Груевски като премиер е поискал от Янкуловска да определи лице, което ще извърши незаконна обществена поръчка за нова бронирана кола. За да изпълни молбата, Янкуловска е наела Поповски и двамата са злоупотребили с официалната си длъжност и власт. МВР е направило доставката на автомобила, който е трябвало да бъде даден на правителството, но според обвинителния акт, го е  закупило, защото Груевски е искал да бъде каран в такова превозно средство, но не е искал обществото да знае за това.\r\nНово съдебно заседание трябва да се проведе и за делото „Търг“, в което е обвинен бившият министър на културата Елизабета Канчевска-Милевска и се отнася за търга за изпълнение строителни работи в Музея на македонската борба за държавност и самостоятелност от проекта \"Скопие 2014\" . Виктор Турмаков", "date": "2018.05.14", "title": "„Независен“ (Македония): Нови изслушвания по случаите „Танк“, „Търг“ и „Тотал“ в Македония"}
{"url": "http://www.focus-news.net/news/2018/05/14/2521445/plovdiv-selskostopanska-gimnaziya-v-sadovo-izprashta-15-abiturienti-na-15-may.html", "text": "Селскостопанска гимназия в Садово изпраща 15 абитуриенти. Това съобщи за Радио „Фокус”-Пловдив директорът на гимназията Димитър Йорданов. Утре, 15 май те ще се разпишат в летописната книга на гимназията. Балът им ще е на 25 май, в елитен ресторант в Пловдив, каза директорът на училището Димитър Йорданов. от Тази година нашите дванадесетокласници са решили да не ходят на екскурзии, тъй като са малко”, каза Йорданов. След завършващите няма да има наградени за успех.\r\n„Въпреки затрудненията, които изпитват родителите на абитуриентите за закупуването на костюмите, те не се съгласяват да бъдат подпомагани финансово, тъй като са много горди”, каза още директорът. По думите му, те се подготвят сами за бала, като работят и си печелят пари, за да си купят тоалетите.\r\nЦветана ТОНЧЕВА", "date": "2018.05.14", "title": "Пловдив: Селскостопанска гимназия в Садово изпраща 15 абитуриенти на 15 май"}
{"url": "http://www.focus-news.net/news/2018/05/14/2521436/premierat-boyko-borisov-balgarskite-shofyori-koito-rabotyat-v-evropa-sa-dobri-i-mnogo-kompanii-biha-iskali-da-gi-imat.html", "text": "Шофьорите ни, които работят в Европа са добри и много западни компании биха искали да ги имат. Това каза премиерът Бойко Борисов на дискусия „Цифрови умения, нови възможности за развитие на местния бизнес“ за предстоящата му среща с еврокомисаря Виолета Булц за промените в пакета „Мобилност“, които засягат условията и работата на превозвачите, предаде репортер на Агенция „Фокус“. „Чакам еврокомисарката по транспорт Виолета Булц. Имаме да решаваме въпрос с транспортните ни работници“, изтъкна той. „ А след това да си говорим за конкурентноспособност и да вървим на една скорост“, допълни Бойко Борисов. „Ще имаме доста тежък разговор в тази посока“, каза още той.", "date": "2018.05.14", "title": "Премиерът Бойко Борисов: Българските шофьори, които работят в Европа са добри и много компании биха искали да ги имат"}
{"url": "http://www.focus-news.net/news/2018/05/14/2521446/kyustendil-350-zrelostnitsi-ot-dupnitsa-tazi-godina-shte-defilirat-v-toaleti-po-vreme-na-balovete-si.html", "text": "350 зрелостници от Дупница тази година ще дефилират в тоалети по време на баловете си. Това съобщиха за Радио „Фокус” – Кюстендил от отдел „Образование и наука” към Община Дупница. Абитуриентските балове ще се проведат на 24 и 25 май. В първия ден, който съвпада с честването на Деня на българската просвета и култура и на славянската писменост, ще празнуват абитуриенти от четири учебни заведения. Своите абитуриенти ще изпратят Професионална гимназия по облекло и стопанско управление, Професионална гимназия по хранително-вкусови и химични технологии, Средно училище „Св.Паисий Хилендарски“ и Професионална гимназия „Христо Ботев”. На 25 май ще празнуват абитуриентите от Професионалната гимназия по транспорт и от Професионална гимназия „Акад. Сергей П. Корольов”. По традиция абитуриентите от града се събират на площад „Свобода”. В Кюстендил броят на абитуриентите ще бъде 413. осем учебни заведения ще изпратят своите зрелостници по утвърден график.\r\nВенцеслав ИЛЧЕВ", "date": "2018.05.14", "title": "Кюстендил: 350 зрелостници от Дупница тази година ще дефилират в тоалети по време на баловете си"}
{"url": "http://www.focus-news.net/news/2018/05/14/2521447/burgas-hudozhestvenata-galeriya-petko-zadgorski-shte-predstavi-izlozhba-i-uorkshop-posveteni-na-problemite-na-svrahproizvodstvoto-na-tekstil.html", "text": "Бургаска художествена галерия \"Петко Задгорски\" ще е домакин на изложба и уоркшоп, озаглавени \"Second Life\" (\"Вторият живот\"). Това съобщиха от пресцентъра на Община Бургас. В събитието ще бъдат представени автори, работещи с отпадъчни или стари текстилни изделия, на които ще бъде вдъхнат \"втори живот\". Този нов живот е свързан с основното им предназначение, за което са създадени и което зрителят разпознава, трансформирано посредством авторовото въображение в нещо различно и неочаквано.\r\nУъркшопът ще даде възможност на зрителя сам да изпита удоволствието от вдъхване на \"втори живот\" на станалите вече ненужни предмети, с помощта на художника. За целта ще има осигурени материали, с които включилите се в тази игра на въображението и сръчността да реализират собствени идеи.\r\nСъбитието акцентира върху проблемите, свързани с околната среда - свръхпроизводството на текстил и облекла, водещо до бързото им превръщане в ненужен материал. То ще бъде съпътствано с дискусия на тема \"Употреба на \"отпадъци\" в изкуството\". В изобразителното изкуство от авангарда насам присъстват редица автори, които ползват като изразно средство употребявани текстилни материали в творбите си, за да изпратят своите послания чрез тях - от Микеланджело Пистолето (60-те - 70-те год. на 20. век) до Кристиан Болтански в наши дни. Работите им разчитат на интелигентността и чувствителността на зрителя. Те боравят с препратки и цитати, превръщайки ги в изключително стойностни произведения, провокиращи мисленето на публиката, насочвайки към злободневни проблеми или отразявайки важни драматични събития от човешката история.\r\nПрограмата включва: \r\n- От 19.30 часа - \"SECOND LIFE II\" откриване на изложба и уъркшоп, етаж  II\r\n- Юбилейна изложба Бургаска фотографска общност, етаж I\r\n- Постоянна екпозиция - Икони XVII - XIX век, етаж III\r\n- От 21.30 часа - Благовеста Рядкова - \"От барока до съвремието...\"\r\n- От 23.00 часа - Ивайло Дуков - Шопен, Рахманинов\r\nГалерията ще работи от 18.00 часа - 24.00 часа. Входът е свободен.", "date": "2018.05.14", "title": "Бургас: Художествената галерия \"Петко Задгорски\" ще представи изложба и уоркшоп, посветени на проблемите на свръхпроизводството на текстил"}
{"url": "http://www.focus-news.net/news/2018/05/14/2521448/sliven-v-chast-ot-oblastniya-tsentar-v-grad-kermen-i-v-tri-sela-nyama-voda-zaradi-avariya.html", "text": "Авариен ремонт остави без вода жителите на ул. „Равна река“ и ул. „Дибич Забалкански“ в Сливен, съобщиха от ВиК-Сливен. Водоподаването е спряно до 14.00 часа. Вода няма и в град Кермен и селата Николаево, Младово и Мечкарево до 16.30 часа.", "date": "2018.05.14", "title": "Сливен: В част от областния център, в град Кермен и в три села няма вода заради авария"}
{"url": "http://www.focus-news.net/news/2018/05/14/2521442/yordan-yordanov-kmet-na-dobrich-na-21-may-v-ministerstvo-na-mladezhta-i-sporta-shte-bade-depozirano-proektno-predlozhenie-za-remont-i-rekonstruktsiya-na-lekoatleticheskata-pista-v-grada.html", "text": "На 21 май в Министерство на младежта и спорта ще бъде депозирано проектно предложение за ремонт и реконструкция на лекоатлетическата писта в града. Това съобщи кметът на Добрич Йордан Йорданов, предаде кореспондент на Радио „Фокус” – Варна. „Вече са проведени срещи и разговори с министъра на младежта и спорта Красен Кралев\", уточни кметът. Ще бъдат подменени настилките на лекоатлетическата писта и в сектора за хвърляне на гюле. Параметрите на пистата няма да бъдат променяни, защото тя отговаря на световните стандарти. „Общият размер на инвестицията е около 400 000 лв.\", отбеляза Йордан Йорданов. Той добави, че заложените дейности в проектното предложение са резултат от представени искания на спортни отбори в страната, ползвали базата за лека атлетика в Добрич. „Не би било лъжа ако кажа, че преди време обещах, че ще работим в насока да търсим варианти. Ето че сега го намираме и благодарение на Министерство на младежта и спорта, Красен Кралев и екипа му ще успеем да обновим цялостно лекоатлетическата писта и настилката в сектора за хвърляне на гюле“, заяви Йордан Йорданов. По думите му при разработването на следващи проектни предложения ще се търсят и нови варианти за отопление на спортната зала. Към момента амбицията на Община град Добрич е да създаде нужните условия за лекоатлетите, тъй като градът е домакин на републиканските състезания. Освен това положителният ефект е многопосочен. „От една страна ефективно ще се ползва спортната база в следващите 10 - 15 години, а гостуването на спортни отбори ще се отрази благотворно и на местната икономика\", подчерта Йордан Йорданов. \r\nЖулиета НИКОЛОВА", "date": "2018.05.14", "title": "Йордан Йорданов, кмет на Добрич: На 21 май в Министерство на младежта и спорта ще бъде депозирано проектно предложение за ремонт и реконструкция на лекоатлетическата писта в града"}
{"url": "http://www.focus-news.net/news/2018/05/14/2521451/rzi-varna-ryazko-se-e-uvelichil-broyat-na-registriranite-uhapvaniya-ot-karlezhi.html", "text": "Рязко се е увеличил броят на регистрираните ухапвания от кърлежи във Варна. Това съобщиха за Радио „Фокус” – Варна от Регионалната здравна инспекция (РЗИ) във Варна. Броят им е 146 срещу 48 от предходната седмица. За периода 27 април до 10 май с въздушно – капкови инфекции са регистрирани 83 лица срещу 43 за предходната седмица, които са представени 59 случая на варицела и 24 случая на скарлатина. Регистрирани са  70 случая на чревни инфекции срещу 44 от предходния период, които са представени от 54 ентероколита, 4 салмонелози, 1 колиентерит, 5 вирусни хепатита и 6 ротавирусни ентерита. В имунизационният кабинет през отчетния период са преминали общо 35 лица. Проведени са 14 имунизации. С ваксина против жълта треска са обхванати 5 лица. През изминалата седмица има 1 регистриран  случай на заболял от Лаймска борелиоза. В кабинета за анонимно и безплатно консултиране за СПИН са преминали и изследвани 26 лица.\r\nМилена СТОЕВА", "date": "2018.05.14", "title": "РЗИ - Варна: Рязко се е увеличил броят на регистрираните ухапвания от кърлежи"}
{"url": "http://www.focus-news.net/news/2018/05/14/2521449/mrrb-zapochva-obnovyavaneto-na-zapadniya-park-s-85-mln-lv-ot-oprr.html", "text": "Днешният ден е ключов за нашата оперативна програма и за Столична община с подписването на договора за реконструкция на Западния парк. Това е поредният важен „зелен“ проект на общината, с изключително добре подбрани и належащи мерки за подобряване на достъпността и сигурността чрез изграждане на ново осветление и система за видеонаблюдение, както и на всички архитектурни елементи на парковата среда. Това заяви министърът на регионалното развитие и благоустройството Николай Нанков на церемонията, на която заместник-министър Деница Николова и кметът на Столична община подписаха договора за възстановяване на представителната част на Западния  парк в София, съобщиха от пресцентъра на Министерство на регионалното развитие и благоустройството (МРРБ). Проектът получава 8,5 млн. лв. безвъзмездна финансова помощ от Оперативна програма „Региони в растеж“ (ОПРР) 2014-2020 г., а общата му стойност е близо 11 млн. лв. \r\nМинистър Нанков напомни, че това е третият договор в изпълнение от инвестиционната програма по ОПРР на Столична община на обща стойност над 230 млн. лв., след проекта за интегриран градски транспорт и за обновяване на градската среда. Предстои подписването и на договорите за обновяване на образователна инфраструктура, на социална и на културна инфраструктура в София, допълни той.\r\nДо момента са договорени 73 % от общия ресурс на програмата, съобщи министър Нанков. Той посочи, че са разплатени над 658 млн. лв. и сертифицирани 214 млн. лв., с което се преизпълняват заложените етапни цели по програмата до края на 2018 г. След обявяване и на процедурата за туристическа инфраструктура, вече е „отключен“ целият ресурс на ОПРР 2014-20202, каза регионалният министър и уточни, че мерките за културно-историческите атракции ще стартират реално през месец септември, когато се очаква Фондът на фондовете да избере мениджърите на фондовете за градско развитие. \r\nМодернизацията и развитието на зелените системи е една от основните мерки за подобряване на чистотата на атмосферния въздух в София, коментира кметът Йорданка Фандъкова. Тя посочи, че Западният парк е последният от старите софийски паркове, чието обновяване предстои, като проектът предвижда възстановяване на 530 декара зелени площи, алеи, изграждане на велосипедна алея и отваряне на вход към него от към ж.к. „Люлин“. Имаме готовност и очакваме реалните строителни дейности да стартират през следващите седмици, каза още столичният кмет и допълни, че срокът за изпълнението им е 10 месеца.\r\nОчакваме пълна мобилизация от страна на бенефициентите по програмата, защото постигането на етапните цели до края на годината е ключово важно, заяви и заместник-министърът и ръководител на Управляващия орган на ОПРР Деница Николова. \r\nТя съобщи, че в края на миналата седмица Министерството на здравеопазването е подало големия проект на стойност 163 млн. лв. за подкрепа на спешната помощ в страната. Надяваме се максимално бързо да бъде оценен от Управляващия орган и от Европейската комисия, за да започне изпълнението му, каза още Николова. Най-трудната част от изпълнението на проекта тепърва предстои.", "date": "2018.05.14", "title": "МРРБ: Започва обновяването на Западния парк с 8,5 млн. лв. от ОПРР"}
{"url": "http://www.focus-news.net/news/2018/05/14/2521450/pazardzhik-trima-dushi-sa-zadarzhani-za-poboy-v-selo-akandzhievo.html", "text": "Трима души са задържани за побой в село Аканджиево, съобщиха от пресцентъра на ОДМВР-Пазарджик. Инцидентът е регистриран в събота, малко след 18.00 часа, когато е възникнал скандал между 43-годишен гръцки гражданин, продължително пребиваващ в страната ни и група мъже. Спорът бързо прераснал в сбиване, при което пострадал гъркът. Наложило се той да бъде транспортиран и настанен в МБАЛ-Пазарджик с фрактура на черепа. На мястото пристигнали дежурни служители от Районно управление на МВР-Септември и участъка в Белово, които предприели действия по разследването. Станало ясно, ме мъжете се познавали покрай съвместната им работа в чужбина. Но неуредени отношения още от това време били в основата на враждата им. Установени и задържани са двама братя на 47г. и 39г., както и друг 43-годишен мъж, всичките от съседното село Виноградец. По случая е образувано полицейско производство, разследването продължава под наблюдението на прокуратурата в Пазарджик.", "date": "2018.05.14", "title": "Пазарджик: Трима души са задържани за побой в село Аканджиево"}
{"url": "http://www.focus-news.net/news/2018/05/14/2521454/dobrich-po-devet-ulitsi-ot-lot-3-se-raboti-v-ramkite-na-integriran-proekt-za-vodniya-tsikal-na-gr-dobrich-faza-1.html", "text": "По девет улици от лот 3 се работи в рамките на „Интегриран проект за водния цикъл на гр. Добрич - Фаза 1”, предаде кореспондент на Радио „Фокус” – Варна. Строителни работи за подобряване на водния сектор днес се изпълняват по улиците “Никола Петков“, “Незабравка“, „Дуранкулак“, „Цар Освободител“ от „Каменица“ до „Емона“, връзка “Батовска“ с „Иван Георгиев“, “Балкан“ и „Средна Гора“, „Каменица“ от „Бойчо Огнянов“ до „Каменица“, “Димитър Ковачев“. По лот 2 продължава работата по улиците „Струма“, „Александър Стамболийски“, „Добричка епопея“, „Арда“, Разлог“, „Ген. Столетов“, „Четник Атанасов“, участък от Помпена станция „Врачанци“ в кв. „Рилци“, „Панайот Станчев“ и „Георги Кирков“. Всеки ден на сайта на Община град Добрич се публикува актуална информация за планираните дейности за улеснение на гражданите.\r\nЖулиета НИКОЛОВА", "date": "2018.05.14", "title": "Добрич: По девет улици от лот 3 се работи в рамките на „Интегриран проект за водния цикъл на гр. Добрич - Фаза 1”"}
{"url": "http://www.focus-news.net/news/2018/05/14/2521439/reuters-arabskata-liga-shte-provede-zasedanie-otnosno-nelegalnoto-premestvane-na-amerikanskoto-posolstvo-v-erusalim.html", "text": "Арабската лига ще проведе извънредно заседание, на което ще обсъди „нелегалното“ преместване на американското посолство в Израел от Тел Авив в Ерусалим, предава  Reuters .\r\nСрещата ще се проведе в сряда на равнище постоянни представители, за да „се спре нелегалното решение, взето от САЩ, за преместване на посолството в Ерусалим“. \r\nВашингтон на 14 май официално ще премести посолството си – решение, което Израел приветства, но срещу което се обявиха палестинците.  Виктор Турмаков", "date": "2018.05.14", "title": "Reuters: Арабската лига ще проведе заседание относно „нелегалното“ преместване на американското посолство в Ерусалим"}
{"url": "http://www.focus-news.net/news/2018/05/14/2521453/kardzhali-69-godishen-mazh-e-postradal-pri-pozhar-v-apartament-v-ardino.html", "text": "69-годишен мъж е пострадал при пожар в апартамент в Ардино вчера. Това съобщиха от ОДМВР - Кърджали. Техническа неизправност в газова бутилка е причината за пожара. При произшествието 69-годишен мъж получил изгаряния по тялото. Пострадалият бил транспортиран в Центъра за спешна помощ в Кърджали, а след това в болница в Пловдив. Пожарът избухнал около 13.00 часа вчера, причинен по първоначални данни от теч на газова бутилка в кухненско помещение. Изгорели са: мебели, бяла и черна техника, дограма, опушени са 70 кв. м стени. Екип на пожарната служба в Ардино загасил огъня.", "date": "2018.05.14", "title": "Кърджали: 69-годишен мъж е пострадал при пожар в апартамент в Ардино"}
{"url": "http://www.focus-news.net/news/2018/05/14/2521456/sedem-eksponata-ot-natsionalniya-istoricheski-muzey-shte-uchastvat-v-izlozhbata-sveti-kliment-ohridski-uchenik-i-uchitel-v-bratislava-na-15-may.html", "text": "Седем експоната от Националния исторически музей (НИМ) ще участват в изложбата „Свети Климент Охридски - ученик и учител\", която се открива на 15 май 2018 г. в Словашкия национален исторически музей в Братислава. Това съобщиха от пресцентъра на Националния исторически музей. Експозицията се прави по повод Деня на българската просвета и култура и на славянската писменост 24 май и ще бъде открита от директора на НИМ доц. д-р Бони Петрунова.\r\nНИМ ще покаже от своите фондове уникални икони, църковна утвар и ръкописи, свързани с делото и паметта за св. Климент Охридски, като например разкошно украсено Евангелие с обков от XIVв. и XVII в., изработен от сребро с позлата, черен и червен емайл. Експонатите ще онагледят разказа в постерна изложба,   осъществена от Центъра за славяно-византийски проучвания „Проф. Иван Дуйчев“ при Софийския университет „Св. Климент Охридски”.\r\nИзложбата се организира от Българския културен център в Братислава и ще продължи до 28 август.\r\nГостуването на Националния исторически музей в Братислава се осъществява благодарение на подкрепата от Министерството на културата на България и е важно събитие в културната програма на Българското председателство на Съвета на ЕС. Събитието минава под знака на Европейската година на  културното наследство и слага началото на поредица от изложби, които  се посвещават на честването на 45 години от създаването на Националния исторически музей. Следващите прояви през юни ще бъдат в Москва и Париж - музей Лувъра.", "date": "2018.05.14", "title": "Седем експоната от Националния исторически музей ще участват в изложбата „Свети Климент Охридски - ученик и учител\" в Братислава на 15 май"}
{"url": "http://www.focus-news.net/news/2018/05/14/2521455/kardzhali-5-godishno-dete-e-nahapano-ot-kuche-v-dvora-na-detska-gradina-v-selo-pelin.html", "text": "5-годишно дете е нахапано от куче в двора на детска градина в село Пелин. Това съобщиха от ОДМВР - Кърджали. Инцидентът станал на 11 май около 15.30 часа. По първоначални данни кучето нахлуло внезапно и независимо от усилията на учителка да го изгони, успяло да ухапе по ръката и крака детето. След подаден сигнал в РУ - Крумовград е започната проверка за неупражнен надзор върху гръбначно животно, вследствие на което е причинена телесна повреда. В полицейското управление за срок до 24 часа е задържан 40-годишен, за когото се предполага, че е собственик на кучето. Уведомена е общинската администрация в Крумовград. Група „Охранителна полиция“ продължава работата по случая.", "date": "2018.05.14", "title": "Кърджали: 5-годишно дете е нахапано от куче в двора на детска градина в село Пелин"}
{"url": "http://www.focus-news.net/news/2018/05/14/2521457/ministar-temenuzhka-petkova-do-broeni-dni-shte-vnesem-v-parlamenta-doklada-za-aets-belene-tryabva-da-potarsim-vazmozhnost-za-realizatsiyata-na-proekta.html", "text": "Народното събрание възложи на Министерството на енергетиката (МЕ) в срок до 30 юни да подготви доклад с конкретни предложения, свързани с визията за това как по най-добрия начин да бъде оползотворено всичко, което притежаваме като активи във връзка с проекта „АЕЦ „Белене“. Това коментира пред журналисти министърът на енергетиката Теменужка Петкова, която е в Сочи за международния форум \"Атомекспо“ в периода 14-16 май, предаде репортер на Агенция „Фокус“. „Към настоящия момент работна група в МЕ разработва всички възможни варианти, свързани с оползотворяване на оборудването. Опитваме се да направим и определена икономическа оценка на всеки един от тези варианти. Смея да твърдя, че сме готови с доклада и се надявам до броени дни да бъде внесен в българския парламент, така че да бъде взето решение по отношение на предложението, което ще направим. Надявам се съвсем скоро, все пак има още известно време, в което ще ни бъде нужно да огледаме доклада“, коментира Петкова. По думите ѝ като цяло, решението, което предлагат, е ясно и оттук нататък ще върви напред. „Всичко, което притежаваме като активи е изключително сериозно. Това са близо 3 млрд. пари на българския данъкоплатец. Имаме оборудване, което платихме, доставено е и е на площадката на АЕЦ „Белене“, имаме лицензирана площадка, нотифициран проект от ЕК още през 2007 г. Всичко това прави този проект възможно най-бързо да се реализира спрямо други подобни в региона. Мисля, че трябва да опитаме да потърсим вариант и възможност за реализация на проекта на пазарен принцип и без предоставяне на държавна гаранция“, допълни Петкова. Според нея, за да стартира този процес, ще ни бъде необходим мандат от българския парламент. „Говорим за проекта „Белене“ с два блока. Трябва да е ясно, че единственият вариант НЕК, БЕХ и българската държава да възстановят всички средства, които са инвестирани до този момент, е реализация на този проект. Ако се върви към някои от другите варианти за оползотворяване на оборудването, т.е. проектът да не е на площадката на АЕЦ „Белене“, това означава, че трябва да се отпишат от активите на НЕК близо 1,3 млрд. лв. Те представляват разходите в инфраструктурата и по площадката. Сами разбирате, че това не е най-доброто икономическо решение. Затова сме се концентрирали в тази посока – максимално използване на всичко, което притежаваме за проекта с цел защита и на нашите национални интереси и на енергийната ни сигурност“, каза още Теменужка Петкова.", "date": "2018.05.14", "title": "Министър Теменужка Петкова: До броени дни ще внесем в парламента доклада за АЕЦ „Белене“, трябва да потърсим възможност за реализацията на проекта"}
{"url": "http://www.focus-news.net/news/2018/05/14/2521460/sport-roberto-manchini-shte-bade-naznachen-za-starshi-trenyor-na-natsionalniya-otbor-na-italiya.html", "text": "Бившият старши треньор на руския Зенит Роберто Манчини се е договорил с Футболната федерация на Италия да бъде назначен за наставник на националния отбор. 53-годиншият специалист ще подпише договора в Рим на 15 май.\r\n Очаква се представянето на Манчини като старши треньор на Италия да се състои на 23 май на базата на „Скуадра адзура“ в Коварчано. Заплатата му е два милиона евро годишна, а споразумението е предвидено до края на Евро-2020. Виктор Турмаков", "date": "2018.05.14", "title": "Спорт: Роберто Манчини ще бъде назначен за старши треньор на националния отбор на Италия"}
{"url": "http://www.focus-news.net/news/2018/05/14/2521459/radi-lazarova-dizayner-tsvetovete-moka-nyut-i-pudra-sa-predpochitani-ot-abiturientite-v-smolyan-za-bala-a-toaletat-izliza-okolo-1-000-lv.html", "text": "Цветовете мока – мляко с кафе, нют – телесен, пудра, вишна, смарагдово зелено, класическо кралско синьо, бордо, червено и черно са най-предпочитаните цвете и актуални за абитуриентските балове тази година в Смолян. Това каза за Радио „Фокус“ – Смолян Ради Лазарова, дизайнер в местна модна къща. Тя уточни, че актуално за тази и следващата година са и 3D флорални мотиви, които се изработват ръчно и по тази причина, тези тоалети са доста по-скъпи. „Тенденцията е в роклите тази година да има прозрачни детайли – голи гърбове, дълбоки деколтета, смели цепки и различни силуети. Всяка фигура има различни варианти на тоалети, които са актуална в момента. При малко по-пълничките дами е доста предпочитана А-линията, докато при повечето млади момичета с прекрасни тела предпочитанията са към рокли тип \"русалка\". Позволяват си и по-къси рокли, раздвижени с различни дължини и различна комбинация от цветове, материи и платове. Друга актуална тенденция е комбинация от точки с дантела, която е интересна и се използва и от доста световни дизайнери“, коментира Лазарова. Тя добави, че роклите тип „принцеса“ вече се търсят по-рядко, но винаги има във випуските поне 2 - 3 момичета, които искат да бъдат принцеса на бала и залагат на тази визия – с повече камъни, плат и разкош. „Лично аз препоръчвам на всяка абитуриентка да направи визията, която тя винаги си е мечтала. Въпреки това повечето тоалети вече са по-стилни и изчистени и дори минималистични като кройките са най-вече прави, русалка и А-линия“, добави дизайнерът.\r\n„Цените за цялостната визия и стилистика на абитуриентите и момичета, и момчета, включваща рокля или костюм, аксесоари и обувки е около 1000 лв. Висококачествените обувки са доста скъпи от около 300 лв., роклята е около 600 лв., а дизайнерските тоалети са над 1000 лв. Масовите рокли са около 500 лв. Мъжкият костюм е около 400 лв., но с риза, колан, папийонка, обувки, вратовръзка и игла се вдига цената на цялостната визия“, каза още Лазарова.\r\nНели ГЕРГЬОВСКА", "date": "2018.05.14", "title": "Ради Лазарова, дизайнер: Цветовете мока, нют и пудра са предпочитани от абитуриентите в Смолян за бала, а тоалетът излиза около 1 000 лв."}
{"url": "http://www.focus-news.net/news/2018/05/14/2521458/nezavisen-makedoniya-gratskite-medii-saobshtavat-che-reshenieto-na-spora-za-imeto-veche-se-namira-v-ratsete-na-aleksis-tsipras-i-na-zoran-zaev.html", "text": "Изявлението на посредника на ООН Матю Нимиц след провелата се край Атина шестчасова среща с външните министри на Гърция и на Македония Никос Кодзиас и Никола Димитров бе отразено от медиите в Гърция, които коментират, че топката и решението сега са в ръцете на премиерите Зоран Заев и Алексис Ципрас, предава македонската медия  „Независен“.\r\n„Ципрас - Заев: Нов прозорец за решение“; „Проблемът в Скопие: топката е в ръцете на министър-председателите“; „След шестчасовото заседание на Нимиц, Кодзиас и Димитров бе обявена среща Ципрас-Заев“; „Сунио поднови амбициите за решение на скопския въпрос“ са част от заглавията в медиите в Гърция за срещата. \r\n„Срещата на Кодзиас и Димитров с Матю Нимиц, в продължение на шест часа, води до припокриване на позициите и отвори пътя за среща на двамата премиери“ съобщава гръцката държавна телевизия ЕРТ.\r\n„Ако няма напредък в преговорите, нямаше да се насрочи срещата на двамата премиери“, коментира журналист от гръцката телевизия „Алфа“ .\r\n„В ръцете на премиерите Алексис Ципрас и Зоран Заев преминава следващия кръг преговорите за скопския въпрос. Кодзиас и Димитров в сянката на храма на Посейдон в Сунио доведоха преговорите да крайната фаза и сега ключовите решения се предават на най-високо ниво“,  съобщи телевизия „Антена“.\r\nГръцките медии припомнят, че срещата на Заев и Ципрас в кулоарите на срещата на високо равнище на Западните Балкани в София ще бъде втора поредна след срещата им  през януари в Давос. Виктор Турмаков", "date": "2018.05.14", "title": "„Независен“ (Македония): Гръцките медии съобщават, че решението на спора за името вече се намира в ръцете на Алексис Ципрас и на Зоран Заев"}
{"url": "http://www.focus-news.net/news/2018/05/14/2521461/plovdiv-okolo-7000-leva-i-zlatni-nakiti-sa-otkradnati-ot-kashta-v-rakovski.html", "text": "Взломна домова кражба разследват служителите на реда в Раковски. Това съобщиха от пресцентъра на ОДМВР-Пловдив. По първоначални данни, в нощта срещу неделя от къща в града са откраднати около 7000 лева и златни накити. На адреса е извършен оглед, образувано е досъдебно производство. Предприети са действия за издирване на извършителите.", "date": "2018.05.14", "title": "Пловдив: Около 7000 лева и златни накити са откраднати от къща в Раковски"}
{"url": "http://www.focus-news.net/news/2018/05/14/2521466/shumen-99-zrelostnitsi-izprashta-su-sava-dobroplodni.html", "text": "99 зрелостници изпраща  СУ „Сава Доброплодни“-Шумен. Това каза пред Радио „Фокус“-Шумен Албена Иванова-Неделчева, директор на училището. Тържествената програма ще започне от 12.00 часа на 15 май в двора на учебното заведение. Очаква се да бъдат наградени 30 дванадесетокласници - „Първенец на випуска“, „Първенец на профила“, лента „Отличник“ ще носят завършилите петте години със среден успех 5,50 - 6,00, а двама абитуриенти ще бъдат отличени за изключителен принос в направление „Математика и информатика“. За първи път в категория „Първенец на профила“ ще бъде отличен цял клас и това е профил „Изкуства-Хореография“, със среден успех 5,75.\r\nИвелина ИВАНОВА", "date": "2018.05.14", "title": "Шумен: 99 зрелостници изпраща  СУ „Сава Доброплодни“"}
{"url": "http://www.focus-news.net/news/2018/05/14/2521463/evrodeputatat-petar-kurumbashev-pravitelstvoto-da-vtvardi-tona-mezhdu-mon-sheri-i-mon-amur-po-otnoshenie-na-paketa-za-mobilnost.html", "text": "„Добре е малко да втвърдим приятелския тон по отношение на Пакета за мобилност. Дали има обръщения „мон шери“ и „мон амур“, както и кой с каква рокля е облечен – това е една тема. Точно по отношение на регулациите в сферата на автомобилния превоз на товари френският президент Еманюел Макрон идва през август на морето. Той не беше тук, за да гледа нещо през терасата на Евксиноград“. Това заяви Петър Курумбашев, член на Делегацията на българските социалисти в ЕП, в предаването „Денят започва“ по Българската национална телевизия, съобщиха от пресофиса на Петър Курумбашев. \r\n„Когато ножът е опрял до кокала, редно е да се води разговорът с един по-твърд тон, макар и между приятели. Правителството трябва много категорично да заяви, че България има една или две червени линии в този преговорен процес и те няма как да бъдат преминавани. Оттук нататък трябва да се действа на ниво Съвет на ЕС“, добави българският евродепутат. \r\n„Искам да отправя един много ясен призив към българското правителство – все още имаме много минимален шанс да затворим преговорите по Пакета за мобилност на Европейската комисия по време на нашето председателство. Дори и при някакви не дотам добри условия, но все пак под контрола на нашето председателство можем да се опитаме да го направим. Ако ние не затворим преговорите по тези регулации, след нас идва Австрийското председателство. Австрийското председателство вече няма да действа с „отрязване на едната ръка“, а по-скоро бихме отишли към нещо, което ние определяме като „отрязване през кръста“. \r\nСпоред Курумбашев във вторник предстои последно обсъждане на т.нар. \"компромиси\". Самото гласуване в Комисията по транспорт ще бъде на 24 май. Третото гласуване ще бъде в пленарна зала. \r\n„Като цяло, разпределението на гласовете в парламента не е в наша полза“, поясни Курумбашев. В наша полза са 250-300 гласа, срещу нас са 450-500 гласа. Това си пролича още при първото гласуване в Комисията по заетост и социална политика в ЕП. Там загубихме гласуването. Тук депутатите не гласуват според това дали са от левицата, или от десницата, а на национален принцип.“\r\nПетър Курумбашев каза още: „Един от критериите за оценка на успеха на Българското председателство е как ще защитим българския национален интерес. Все пак председателят формулира общата позиция на държавите членки. \r\nТова, че по време на нашето председателство нямаме право да изразяваме позиция, е пълна глупост. Да не се окаже, че най-лошото в ЕС е да си председател, защото не може да има твоя позиция? \r\nОт една година насам не виждам нашето правителство да работи по създаването на коалиция от държави, които да се противопоставят на тези държави, които подкрепят предложенията на Европейската комисия (тези държави имат огромно влияние върху ЕК, под тяхно влияние дойдоха и тези предложения). Съществува Road Transport Alliance(Бенелюкс, Германия, Франция, Австрия, Италия и Скандинавските държави) - къде е нашият съюз срещу този съюз?“, попита Курумбашев. \r\nЕвродепутатът коментира също така, че е налице двоен морал и абсолютна липса на последователност в предложенията на Европейската комисия. Той даде за пример общите правила за достъп до международния пазар на автобусни превози (т. нар. втори „Пакет за мобилност“). \r\n„Защо забраняваме за либерализацията за камиони и разрешаваме либерализацията за автобуси? Защо един шофьор е командирован работник, когато кара камион, а не е командирован, когато кара автобус? Защо каботажът с камион е лошо нещо, а каботажът с автобус е нещо хубаво? Отговорът е много прост. Държавите от Централна и Източна Европа имат господстваща позиция в пазара с камионите и затова либерализацията трябва да бъде спряна. А в бизнеса с автобусните превози, където има господстващо положение на компании от Западна Европа, Комисията предлага този бизнес да бъде либерализиран и продължен. Излиза, че когато аз правя бизнес във Вашето село, например, имаме общ пазар и общи правила. Когато обаче Вие дойдете в моето, аз Ви казвам, че Ви трябва бележка от кмета, че си тормозите работниците и т.н.“, даде пример Курумбашев.", "date": "2018.05.14", "title": "Евродепутатът Петър Курумбашев: Правителството да втвърди тона между „мон шери“ и „мон амур“ по отношение на Пакета за мобилност"}
{"url": "http://www.focus-news.net/news/2018/05/14/2521464/sliven-staklo-na-sluzhebniya-avtomobil-na-sluzhiteli-na-regionalnata-direktsiya-po-gorite-e-bilo-razbito-s-kamak-pri-proverka-v-chasten-imot-v-zemlishteto-na-selo-boyadzhik.html", "text": "Предното дясно стъкло на служебния автомобил на служители на Регионална дирекция по горите – Сливен е било разбито с голям камък, намерен на предната седалка, съобщиха от дирекцията. Инцидентът е станал докато служителите са извършвали проверка на терен на частен имот в землището на село Бояджик, община Тунджа. Когато проверката приключила, горските инспектори се върнали при автомобила и установили счупеното стъкло и отворена жабката на колата, от която били извадени и оставени на седалката документи.\r\nСлед сигнал на телефон 112 на място са пристигнали служители на МВР за изясняване на обстоятелствата.", "date": "2018.05.14", "title": "Сливен: Стъкло на служебния автомобил на служители на Регионалната дирекция по горите е било разбито с камък при проверка в частен имот в землището на село Бояджик"}
{"url": "http://www.focus-news.net/news/2018/05/14/2521462/prokuror-daniela-nacheva-6-litsa-sa-zadarzhani-za-proizvodstvo-i-razprostranenie-na-narkotitsi.html", "text": "На 11 май служители на ГДБОП неутрализираха 2 паралелно действащи организирани престъпни групи, които са се занимават с производство и разпространение на наркотици. Това каза на брифинг в Апелативната специализирана прокуратура Даниела Начева, зам.- административен ръководител на Специализираната прокуратура, предаде репортер на Агенция „Фокус“. „Задържани са 6 лица, 3 от които са се занимавали с производство на наркотични вещества, а останалите 3 с разпространението. Повдигнати са им обвинения за участие в организирана престъпна група“, заяви тя. „Дейността на едната група е било производството на наркотиците, а другата изцяло се е занимава с разпространението“, обясни Даниела Начева. „Специфичното е, че количеството на наркотика е било съобразявано с потребностите на пазара“, коментира тя и уточни, че в съботните дни например количествата са били двойни. „Срещите между пласьорите са били чести, предавали са се малки количества наркотично вещество“, поясни прокурорът. „Специализираната апелативна прокуратура внесе в Специализираната прокуратура искане за вземане за най-тежката мярка „задържане под стража“. Лицата са обвинени в две отделни производства“, посочи Даниела Начева и допълни, че всички задържани лица вече са били осъждани.\r\nБиляна ИВАНОВА", "date": "2018.05.14", "title": "Прокурор Даниела Начева: 6 лица са задържани за производство и разпространение на наркотици"}
{"url": "http://www.focus-news.net/news/2018/05/14/2521452/abc-news-reditsa-amerikanski-polititsi-podkrepiha-reshenieto-za-premestvaneto-na-posolstvoto-v-erusalim.html", "text": "Министърът на финансите на САЩ Стивън Мнучин заяви, че решението американското посолство в Израел да се премести от Тел Авив в Ерусалим е „приоритет от националната политика“, предава  ABC News.\r\nСъщевременно бившият кандидат за президент на САЩ от Републиканската партия Мит Ромни подкрепи решението за преместването на дипломатическия обект, но остро разкритикува избора на свещеник, който ще освети новата сграда в Ерусалим. Пастор Робърт Джефрис от Далас, който е духовен съветник на президента на САЩ Доналд Тръмп и ще извърши свещенодействието, е критикуван заради това, че в миналото е наричал исляма „ерес от дъното на ада“ и че евреите „не могат да бъдат спасени“.\r\n„Подобен фанатик не трябва да води молитвата по време на откриването на посолството на САЩ в Ерусалим“, убеден е Ромни. \r\nМеждувременно съветникът на Доналд Тръмп по въпросите за близкия изток Джейсън Грийнблат заяви, че решението е „необходимо условие“ за траен мир между Израел и палестинците.  Виктор Турмаков", "date": "2018.05.14", "title": "ABC News: Редица американски политици подкрепиха решението за преместването на посолството в Ерусалим"}
{"url": "http://www.focus-news.net/news/2018/05/14/2521469/burgas-izlozhba-ot-3d-maketi-na-potanali-v-cherno-more-korabi-shte-bade-predstavena-po-vreme-na-evropeyskiya-morski-den-v-grada.html", "text": "Атрактивна изложба на 3D макети на потънали в Черно море кораби ще разгледат гостите по време на домакинството на Бургас на Европейския морски ден, който ще се проведе на 31 май и 1 юни 2018 г. Това съобщиха от пресцентъра на Община Бургас. Експозицията \"Скритите тайни на Черно море\" ще бъде изложена в зала \"Александър Георгиев Коджакафалията\" на Културен център \"Морско казино\" от 31 май - 30 юли. Тя ще включва 7 броя 3D макети на потънали кораби, в състоянието в което са намерени и любопитни артефакти, открити при последните проучвания на морското дъно. Залата ще бъде изцяло преобразена, за да пресъздаде подводния черноморски свят. Интерактивна карта с всички 57 потънали кораби и изчезнали селища в Черно море ще бъде разположена в зала \"Христо Фотев\" на КЦ \"Морско казино\". С VR очила всеки гост ще може да направи виртуална разходка на морското дъно. 16 макети на кораби, предоставени от Българската федерация по спортен корабомоделизъм, ще бъдат подредени в зала \"Георги Баев\". Голяма част от тях са носители на медали и престижни отличия от национални и международни изложения.\r\nИнтерактивни игри за деца ще посрещат най-малките посетители в зала \"Христо Фотев\" на културния център. Те ще могат да конструират 2 триизмерни разглобяеми макети на кораби от дърво по предоставен им чертеж и снимка. По-любопитните от тях с помощта на очила за виртуална реалност ще изследват дъното на морето.\r\nПроектът \"Скритите тайни на Черно море\" се осъществява с финансовата подкрепа на \"Културна програма за Българското председателство на Съвета на Европейския съюз 2018 г.\" на Национален фонд култура и съдействието на НАИМ към БАН, Център за подводна археология-Созопол и РИМ-Бургас.", "date": "2018.05.14", "title": "Бургас: Изложба от 3D макети на потънали в Черно море кораби ще бъде представена по време на Европейския морски ден в града"}
{"url": "http://www.focus-news.net/news/2018/05/14/2521467/pregled-na-mezhdunarodnite-novini-do-13-chasa-agentsiya-fokus.html", "text": "Според президента на Естония Керсти Калюлайд, която посети последния ден на провелото се в страната мащабно учение „Сиил“ („Таралеж“), то и е вдъхнало вяра, че страната е добре защитена.\r\n„По време на „Таралеж“ видях професионални редовни войници, мотивирани резервисти, умели наборници и съюзни сили. Това отново ме успокои, че Естония е защитена“, заяви Калюлайд. „Благодаря на 15-те хиляди участници за защитата на Естония“, допълни тя. „Когато сме като таралежи, никой няма да може да ни навреди лесно – нападателят ще получи единствено рани в устата“, смята държавния глава.\r\nУченията „Сиил“ започнаха на 2 май и продължиха до 14. Повече от 15 хил. униформени от 15 държави участваха в учението, което е най-голямото в историята на Естония, откакто тя обяви независимост през 1991 г.\r\n***  Според източници от македонската партия ДСИ партийното ръководство не е доволно от работата на министрите в правителството Хазби Лика и Крешник Бектеши. Според същите източници правителството ще подкрепи председателя на партията Али Ахмети, ако той предложи премахването им.\r\n„Демократичният съюз за интеграция през юни ще проведе партиен конгрес“, съобщи лидерът Али Ахмети на среща на партията. Първите хора в правителството на ДСИ подадоха подробни доклади пред ръководството на партията и определиха бъдещите приоритетни цели.\r\n„Членовете на ръководството обсъдиха и напредъка в изпълнението на програмата за всяка част от властта специално и дадоха конкретни указания за продължаване на работата в духа на изпълнение на предизборните обещания и посрещането на очакванията на гражданите“, пише в  партийното изявление.\r\nДСИ преценява преговорите по спора за името като обещаващи и насърчава властите да участват смело в прекратяването на дългогодишния спор.\r\n***  Арабската лига ще проведе извънредно заседание, на което ще обсъди „нелегалното“ преместване на американското посолство в Израел от Тел Авив в Ерусалим.\r\nСрещата ще се проведе в сряда на равнище постоянни представители, за да „се спре нелегалното решение, взето от САЩ, за преместване на посолството в Ерусалим“. \r\nВашингтон на 14 май официално ще премести посолството си – решение, което Израел приветства, но срещу което се обявиха палестинците. \r\n***  Министърът на финансите на САЩ Стивън Мнучин заяви, че решението американското посолство в Израел да се премести от Тел Авив в Ерусалим е „приоритет от националната политика“.\r\nСъщевременно бившият кандидат за президент на САЩ от Републиканската партия Мит Ромни подкрепи решението за преместването на дипломатическия обект, но остро разкритикува избора на свещеник, който ще освети новата сграда в Ерусалим. Пастор Робърт Джефрис от Далас, който е духовен съветник на президента на САЩ Доналд Тръмп и ще извърши свещенодействието, е критикуван заради това, че в миналото е наричал исляма „ерес от дъното на ада“ и че евреите „не могат да бъдат спасени“.\r\n„Подобен фанатик не трябва да води молитвата по време на откриването на посолството на САЩ в Ерусалим“, убеден е Ромни. \r\nМеждувременно съветникът на Доналд Тръмп по въпросите за близкия изток Джейсън Грийнблат заяви, че решението е „необходимо условие“ за траен мир между Израел и палестинците. \r\n*** Външният министър на Иран Мохамад Джавад Зариф обяви за опасни действията на САЩ по отношение на Ерусалим, където днес трябва да се открие американското посолство.\r\n„Вчера видяхме опасното поведение на този режим по отношение на Ерусалим“, заяви Зариф. Според него нарушаването на международните правила и норми, се е превърнало „в нещо като навик за правителството на САЩ“.\r\nПреминавайки към темата за ядреното споразумение на Иран, от което Вашингтон се изтегли в едностранен порядък, министърът заяви, че на страната му ще е необходимо определено време за обсъждане на създалата се ситуация.\r\n*** Четирима терористи са се самовзривили при полицейско управление във втория по големина град в Индонезия Сурабая, ранявайки най-малко 10 души, включително полицейски служители.\r\nПо-рано полицията съобщаваше за двама терористи-камикадзе. „Имаше четирима извършители, използващи два мотоциклета, които са загинали. В момента ги идентифицираме“, съобщи прессекретарят на местната полиция Франс Барунг Мангера.\r\n„Сред тях имаше и дете, осем годишно момиче. То е ранено в болницата“, допълни той.", "date": "2018.05.14", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/05/14/2521468/prokuror-evgeniya-stankova-pri-obiskite-na-organiziranite-grupi-sa-izzeti-amfetamini-metamfetamini-kokain-i-marihuana-teparva-shte-se-ustanovyava-stoynostta-im.html", "text": "При обиските на двете организирани престъпни групи са иззети различни по вид високорискови наркотични вещества- амфетамини, метафетамини, кокаин, марихуана. Това каза на брифинг в Апелативната специализирана прокуратура наблюдаващият прокурор Евгения Станкова за специализираната операция, при която са установени 2 престъпни групи за разпространение и производство на наркотици, предаде репортер на Агенция „Фокус“. „Наркотичните вещества са в различна комбинация, при различните лица“, обясни тя. „На един от обискираните адреси в Костинброд са намерени множество колби, везни и различни неща за приготвяне на наркотични вещества“, посочи прокурор Станкова. „Намерени са рецепти с химически формули, по които лицата са приготвяли наркотичните вещества“, поясни Евгения Станкова и допълни, че са иззети и мобилни телефони, по които са водени разговорите между членовете на престъпните групи. „По делото тепърва предстои да се установи дали ще има и други лица, които ще бъдат привлечени към наказателна отговорност“, заяви наблюдаващият прокурор. „Тепърва ще се установява стойността на намерените наркотични вещества“, коментира Евгения Станкова и уточни, че лицата са действали в Костинброд и Софийска област. „Голяма част от потребителите на разпространяваните наркотични вещества са и непълнолетни лица“, каза още тя.\r\nБиляна ИВАНОВА", "date": "2018.05.14", "title": "Прокурор Евгения Станкова: При обиските на организираните групи са иззети амфетамини, метамфетамини, кокаин и марихуана- тепърва ще се установява стойността им"}
{"url": "http://www.focus-news.net/news/2018/05/14/2521471/pazardzhik-ot-30-do-80-lv-struva-abiturientskata-pricheska-v-grada-grimat-okolo-25-leva-a-tsenata-na-toaleta-nadhvarlya-500-leva.html", "text": "Ценитеза абитуриентските прически в Пазарджик са в интервала от 30.00 да 80.00 лв. в зависимост от предпочитаният стил, показа репортерска проверка на Радио „Фокус“ – Пазарджик. Обикновено средната цена за прическа е около 50 лв., като тя се оскъпява, ако се налага боядисване на косата, правене на кичури или добавянето на екстеншъни. За празничен грим младите момичета трябва да приготвят от 20 до 30 лв., като тук отново значение има неговият вид и козметиката, която се използва. Неизменна част от абитуриентската визия е и маникюрът, който излиза около 15 лв., а ноктопластиката - около 35 лв. Цената на роклята за дамите е между 500 и 800 лв., в зависимост от това дали е дълга или къса и колко сложна е като изработка. Около 200 лв. трябва да се предвидят за обувки, чанта и аксесоари. За момчетата цената на костюм, обувки, колан и ръкавели е около от 500-800 лв. За транспорта за бала цените варират в зависимост от автомобила и марката между 200 и 1000 лв. Кувертите в заведенията струват от 50 до 70 лв. и включват богата празнична трапеза и различен вид развлекателна програма.\r\nАлбена ЖИЛЕКОВА", "date": "2018.05.14", "title": "Пазарджик: От 30 до 80 лв. струва абитуриентската прическа в града, гримът - около 25 лева, а цената на тоалета надхвърля 500 лева"}
{"url": "http://www.focus-news.net/news/2018/05/14/2521474/ministerstvoto-na-zdraveopazvaneto-podade-proektnoto-predlozhenie-za-mashtabniya-investitsionen-proekt-za-modernizatsiya-na-sistemata-za-speshna-meditsinska-pomosht.html", "text": "На 12 май Министерството на здравеопазването подаде проектното предложение за мащабния инвестиционен проект за модернизация на системата за спешна медицинска помощ в цялата страна, като конкретен бенефициент по процедура BG16RFOP001-4.001 „Регионална здравна инфраструктура“ по Приоритетна ос 4 на Оперативна програма „Региони в растеж“ 2014-2020, с общ бюджет над 163 млн. лв. Това съобщиха от пресцентъра на Министерството на здравеопазването.\r\nПроектът е т. нар. „голям проект“ по смисъла на чл.100 от Регламент (ЕС) № 1303/2013 на Европейската комисия и е единствен по рода си в системата на здравеопазването, поради комплексния характер, сложността на интервенциите и големия териториален обхват за изпълнение на планираните дейности. \r\nПодготовката на проектното предложение стартира през 2016 г. от Министерството на здравеопазването и външен консултант – Обединение „Регионална здравна инфраструктура“, избран по реда на ЗОП. В процеса на подготовката на проектното предложение участва и консултантски екип от JASPERS към Европейската комисия. \r\nОсновната цел на проекта е да се подобри достъпът на пациентите до качествена и навременна медицинска помощ при спешни състояния на територията на цялата страна. По проекта ще се модернизират, в съответствие с медицински стандарт „Спешна медицина“, всички 237 обекта от системата за спешна медицинска помощ в страната: спешните отделения, разкрити в  34 лечебни заведения за болнична помощ, 27 центъра за спешна медицинска помощ и разкритите към тях 176 филиала и изнесени екипи. В изпълнение на проекта ще се обнови сградният фонд и ще се извършат строително-монтажни и строително-ремонтни дейности във всички обекти. Ще се доставят 400 санитарни автомобили, оборудвани с необходимото медицинско оборудване, както и модерни медицинска апаратура и технологично обзавеждане за обектите, включени в проекта. По този начин ще се гарантира оказването на качествена и навременна медицинска помощ при спешни състояния на територията на цялата страна.", "date": "2018.05.14", "title": "Министерството на здравеопазването подаде проектното предложение за мащабния инвестиционен проект за модернизация на системата за спешна медицинска помощ"}
{"url": "http://www.focus-news.net/news/2018/05/14/2521472/vav-voenna-akademiya-g-s-rakovski-shte-se-sastoi-ritual-panihida-po-povod-101-godini-ot-smartta-na-polk-boris-drangov.html", "text": "Във Военна академия „Г. С. Раковски“ ще се състои ритуал панихида по повод 101 години от смъртта на полк. Борис Дрангов. Това съобщиха от пресцентъра на Военната академия.\r\nПанихидата ще се проведе от 11.00 часа на 22 май 2018 г. в параклиса \"Светите Архангели\". Ще бъде отдадена почит пред паметта на полк. Дрангов и ще бъде поставена плоча с имената на авторите на паметника му.", "date": "2018.05.14", "title": "Във Военна академия „Г. С. Раковски“ ще се състои ритуал панихида по повод 101 години от смъртта на полк. Борис Дрангов"}
{"url": "http://www.focus-news.net/news/2018/05/14/2521476/tsivil-mediya-makedoniya-nato-nyama-planove-za-promyana-na-misiyata-na-kfor.html", "text": "Командващият на КФОР Салваторе Куочи заяви, че засега НАТО няма планове за промяна или намаляване на числеността на мисията на международните сили в Косово, която се провежда в съответствие с Резолюция №1244 на Съвета за сигурност на ООН и военно-техническото споразумение от Куманово, предава македонската  „Цивил Медия“.\r\n„ НАТО се придържа към принципа на зачитане на суверенитета и териториалната цялост на държавите от региона на Западните Балкани, а официалното признаване на държавите е изключително и суверенно право на всеки член на Алианса“, заяви Куочи.\r\nТой допълни, че когато е възможно създаването на въоръжените сили в Косово, страните-членки на НАТО ще изяснят поотделно дали КФОР ще остане на територията на Косово. Виктор Турмаков", "date": "2018.05.14", "title": "„Цивил Медия“ (Македония): НАТО няма планове за промяна на мисията на КФОР"}
{"url": "http://www.focus-news.net/news/2018/05/14/2521475/ministar-temenuzhka-petkova-protsedurata-za-izbor-na-investitor-za-aets-belene-mozhe-da-startira-do-kraya-na-godinata-ako-parlamentat-ni-dade-mandat.html", "text": "Процедурата за избор на инвеститор за АЕЦ „Белене“ може да стартира до края на годината. Това коментира пред журналисти министърът на енергетиката Теменужка Петкова, която е в Сочи за международния форум \"Атомекспо“ в периода 14-16 май, предаде репортер на Агенция „Фокус“. „Времето, в което трябва официално да уведомим и нашите руски партньори, и потенциалните инвеститори, е времето, в което ще бъде взето съответно решение в българския парламент. Нека да получим мандат от парламента, да видим какво ще каже суверена и тогава вече ще пристъпим и към следващите стъпки, свързани безспорно с провеждане на среща и с производителите на оборудването, и с потенциалните инвеститори. Знаете, че има такъв заявен инвеститорски интерес и то доста сериозен“, коментира Петкова. По думите ѝ в рамките на една открита конкурентна процедура ще се избере потенциален стратегически инвеститор. „Смятам, че бързо ще можем да се справим с такава задача, ако парламентът ни даде мандат в тази посока. Може би до края на годината трябва да е стартирала процедурата, свързана с избор на стратегически инвеститор, в случай, че парламентът ни даде такъв мандат. Предвиждаме да бъде проведена конкурсна процедура с ясни критерии и условия. Надяваме се да бъде потвърден инвеститорският интерес, който до момента се заявява. Надяваме се да се появят и нови потенциални инвеститори и до края на годината да имаме по-конкретна информация и визия за това как ще се развива проектът. Мисля, че по-добрият вариант е да се опитаме да реализираме проекта в тези рамки, които правителството е задало още преди две години. Мисля, че е една добра възможност да се опитаме да реализираме проекта на пазарен принцип и без държавна гаранция. Колегите от „Росатом“ са конструктори на проекта, производители на оборудването, така че без тяхното съдействие, няма как да не вървим напред. Имаме едно добро сътрудничество с тях“, каза още Теменужка Петкова.", "date": "2018.05.14", "title": "Министър Теменужка Петкова: Процедурата за избор на инвеститор за АЕЦ „Белене“ може да стартира до края на годината, ако парламентът ни даде мандат"}
{"url": "http://www.focus-news.net/news/2018/05/14/2521477/gd-granichna-politsiya-normalno-se-osashtestvyava-preminavaneto-prez-granichnite-punktove-zlatograd-makaza-i-kapitan-petko-voyvoda.html", "text": "Нормално се осъществява трафикът на автомобили през пропусквателните пунктове на границата с Гърция „Златоград“, „Маказа“ и „Капитан Петко Войвода“, към 13.00 часа, съобщиха за Радио „Фокус“ – Смолян от Главна дирекция (ГД) „Гранична полиция“. Без проблеми се извършва и преминаването през останалите пунктове на българо-гръцката граница.\r\nНели ГЕРГЬОВСКА", "date": "2018.05.14", "title": "ГД „Гранична полиция“: Нормално се осъществява преминаването през граничните пунктове „Златоград“, „Маказа“ и „Капитан Петко Войвода“"}
{"url": "http://www.focus-news.net/news/2018/05/14/2521478/bdzh-osiguryava-bezplaten-prevoz-na-abiturienti-v-neravnostoyno-polozhenie.html", "text": "На 15 и 16 май „БДЖ–Пътнически превози” ЕООД ще осигури безплатно пътуване до София на абитуриенти в неравностойно положение и техните ръководители. Това съобщиха от пресцентъра на БДЖ. Инициативата се осъществява съвместно с Асоциация „Милосърдие – майка Мария”, която всяка година организира благотворителен абитуриентски бал в столицата. \r\nНационалният железопътен превозвач участва вече над двадесет години в благородната кауза, осигурявайки превоза за абитуриентския бал на младежите в неравностойно положение.\r\nАбитуриентите, израснали без родителски грижи, ще пътуват с влак от Стара Загора до София. След абитуриентския си бал, младите хора ще се приберат до Града на липите, ползвайки отново железопътен транспорт. \r\nРъководството на „Холдинг БДЖ” ЕАД за пореден път подкрепя инициативите за социална адаптация и интеграция на децата, лишени от родителска грижа, на които трябва да бъде дадена възможност да живеят в равностойно положение и да заемат своето достойно място в обществото.", "date": "2018.05.14", "title": "БДЖ осигурява безплатен превоз на абитуриенти в неравностойно положение"}
{"url": "http://www.focus-news.net/news/2018/05/14/2521465/afp-palestinets-e-ubit-po-vreme-na-protesti-na-ivitsata-gaza-sreshtu-premestvaneto-na-amerikanskoto-posolstvo-v-erusalim.html", "text": "Палестинец е убит от израелски огън край границата на Ивицата Газа при протести срещу решението на САЩ да преместят своето посолство в Ерусалим, предава  AFP.\r\n21-годишният Анас Кудеих е застрелян източно от Хан Юнис в южната част на Ивицата Газа, според здравното министерство на палестинския анклав. Сблъсъци са избухнали на пет места по границата с еврейската държава.  Виктор Турмаков", "date": "2018.05.14", "title": "AFP: Палестинец е убит по време на протести на Ивицата Газа срещу преместването на американското посолство в Ерусалим"}
{"url": "http://www.focus-news.net/news/2018/05/14/2521479/st-komisar-stoyan-temelakiev-gdbop-zadarzhanite-litsa-sa-dogovaryali-sdelkite-lichno-drogata-e-predlagana-v-diskoteki-i-zavedeniya.html", "text": "Всичките им разговори телефона са били завоалирани. Използвали са основно лични срещи, на които да договарят сделките. Това каза на брифинг в Апелативната специализирана прокуратура зам.-директорът на ГДБОП ст. комисар Стоян Темелакиев за специализираната операция, при която са установени 2 престъпни групи за разпространение и производство на наркотици, предаде репортер на Агенция „Фокус“. „Няма данни за сериозни инвестиции, но са поддържали един добър стандарт за страната“, посочи той. „Произвежданата дрога е предлагана и в заведения и дискотеки“, каза още ст. комисар Темелакиев.\r\nБиляна ИВАНОВА", "date": "2018.05.14", "title": "Ст. комисар Стоян Темелакиев, ГДБОП: Задържаните лица са договаряли сделките лично, дрогата е предлагана в дискотеки и заведения"}
{"url": "http://www.focus-news.net/news/2018/05/14/2521473/st-komisar-stoyan-temelakiev-gdbop-shestimata-zadarzhani-sa-imali-namerenie-da-razshiryat-deynostta-si-poznaniyata-im-za-proizvodstvo-na-narkotitsi-sa-mnogo-dobri.html", "text": "Намеренията им били да разширяват дейността си, полагали са усилия да повишат квалификацията си. Това каза на брифинг в Апелативната специализирана прокуратура зам.-директорът на ГДБОП ст. комисар Стоян Темелакиев за специализираната операция, при която са установени 2 престъпни групи за разпространение и производство на наркотици, предаде репортер на Агенция „Фокус“. „Познанията им по отношения на производството на наркотични вещества са много добри“, заяви той. „Намерени са бележки с конкретни указания как се приготвят наркотичните вещества. Намерени са и учебници по химия“, посочи Стоян Темелакиев.\r\nБиляна ИВАНОВА", "date": "2018.05.14", "title": "Ст. комисар Стоян Темелакиев, ГДБОП: Шестимата задържани са имали намерение да разширят дейността си, познанията им за производство на наркотици са много добри"}
{"url": "http://www.focus-news.net/news/2018/05/14/2521480/natsionalna-kompaniya-industrialni-zoni-podpisa-memorandum-za-razbiratelstvo-s-visshiya-savet-za-svobodni-targovski-industrialni-i-spetsialni-ikonomicheski-zoni.html", "text": "В стремеж за насърчаване на инвестиционното сътрудничество между Иран и България, „Национална компания индустриални зони“ ЕАД подписа Меморандум за разбирателство с Висшия съвет за свободни търговски, индустриални и специални икономически зони на Ислямска република Иран. Това съобщиха от пресцентъра на НКИЗ. Церемонията в неделя бе част от посещението на официална българска делегация в Техеран, ръководена от икономическия министър Емил Караниколов.\r\nМеморандумът бе подписан от изпълнителния директор на НКИЗ Антоанета Барес и Мохамед Реза Абдул Рахими, директор на Дирекция Планиране, бюджет и инвестиции във Висшия съвет. На официалната церемония присъстваха и министрите на икономиката на България и Иран – Емил Караниколов и Масуд Карбасиан.\r\nМеморандумът за разбирателство е в подкрепа на усилията да се засилят двустранните икономически и бизнес отношения между двете държави и да се увеличат инвестициите в свободните търговски, индустриални и специални икономически зони там. Ислямска република Иран управлява седем такива проекта, докато българските държавни индустриални и свободни зони в различен етап на развитие са общо десет. \r\nС новоподписания меморандум се установява партньорство за укрепване и насърчаване на сътрудничество в редица области като високи технологии, биомедицина, електроника и електротехника, машиностроене.\r\nВ рамките на посещението на делегацията са включени и редица среща с представители на властта и бизнеса, както и Ирано-български бизнес форум.", "date": "2018.05.14", "title": "„Национална компания индустриални зони“ подписа Меморандум за разбирателство с Висшия съвет за свободни търговски, индустриални и специални икономически зони"}
{"url": "http://www.focus-news.net/news/2018/05/14/2521482/arh-boyan-kolarov-zam-kmet-na-dobrich-podpisan-e-dogovor-za-podmyana-na-padnaliya-parapet-po-bul-dobrudzha-v-uchastaka-nad-bul-rusiya.html", "text": "Подписан е договор за подмяна на падналия парапет по бул. „Добруджа“ в участъка над бул. „Русия“. Това съобщи арх. Боян Коларов, зам.-кмет „Устройство на територията“, предаде кореспондент на Радио „Фокус” – Варна. Договорът е дългоочакван, подписан е на 10 май. Парапетът падна в резултат на бурния вятър през зимния сезон. По думите на зам.-кмета процедурата не е никак лесна, тъй като съоръжението трябва да бъде изградено по всички правила на Закона за устройство на територията. „Твърде сериозно е. Падналият участък е около 180 метра. Първоначалният проект беше, имайте предвид говорим за подмяна, ние няма да ремонтираме падналия парапет, ще го подменим с нов. Първоначалният проект беше за конструкция от около 8 и нагоре тона. Впоследствие направихме малка корекция в проекта и в момента говорим за около 7200 килограма ново желязо. Цялата подмяна ще струва почти 43 000 лв., като сме заложили и 10% непредвидени разходи, защото все пак това е ремонт. Не можем да сме сигурни за всичко, което ще изникне на обекта. Ще бъде изработен изцяло нов парапет. Той ще бъде изработен в Добрич. Всички детайли след като бъдат изработени, ще бъдат извозени до Каспичан, където има завод за горещо поцинковане. Там ще бъдат поцинковани и след това ще бъдат върнати тук. Едва тогава ще започне демонтажът на сегашния парапет и ще започне монтажът на новия парапет“, каза зам.-кметът. Той добави, че поради факта, че съоръжението ще бъде поцинковано, то във времето няма да има нужда от поддръжка, например от боядисване и други подобни дейности. Според арх. Коларов това е важно за обекти, които са обществени. Той даде за пример подобни процедури, свързани с обществени обекти. За тях се инвестират по-големи суми пари с цел след това разходите по поддръжка да бъдат минимализирани. Парапетът ще представлява съвкупност от пана, всяко с дължина 2 метра. Парапетът няма да бъде монтиран на мястото, където е старият, тъй като това място е допълнително изградено – бетонен бордюр. За него Общината не разполага с технология да се провери дали е годен и носимоспособен. „Затова парапетът ще бъде изместен с около 25-30 сантиметра малко навътре в пешеходната част и ще бъде монтиран директно върху панелите, които са заводски изделия. Тяхната носимоспособност е ясна по проект“, каза още арх. Боян Коларов. Той добави, че дейностите ще продължат през цялото лято. \r\nЖулиета НИКОЛОВА", "date": "2018.05.14", "title": "Арх. Боян Коларов, зам.-кмет на Добрич: Подписан е договор за подмяна на падналия парапет по бул. „Добруджа“ в участъка над бул. „Русия“"}
{"url": "http://www.focus-news.net/news/2018/05/14/2521483/dimitar-boychev-pp-gerb-burgas-za-2018-godina-v-stranata-se-ochakva-4-rast-na-ikonomikata.html", "text": "За 2018 година в страната се очаква 4% ръст на икономиката. Това каза на пресконференция Димитър Бойчев, областен кординатор на ПП-ГЕРБ Бургас, предаде репортер на Радио „Фокус“-Бургас. По думите му икономическият ръст, който се наблюдава в страната, е много сериозен. „Имаме 3% ръст на износа. Това са едни много устойчиви показатели, които дават възможност на държавата много по-адекватно икономически да се справя с приходната част на бюджета. Респективно да има правилно разпределение на тези приходи“, добави още Бойчев.\r\nЯнислава КРЪСТЕВА", "date": "2018.05.14", "title": "Димитър Бойчев, ПП-ГЕРБ Бургас: За 2018 година в страната се очаква 4% ръст на икономиката"}
{"url": "http://www.focus-news.net/news/2018/05/14/2521484/tri-zlatni-i-tri-srebarni-medala-specheliha-balgarskite-matematitsi-ot-35-ata-balkanska-olimpiada-po-matematika-v-belgrad.html", "text": "С три златни и три сребърни медала се завърнаха българските математици от 35-ата Балканска олимпиада по математика, която се проведе от 7 до 12 май 2018 г. в Белград, Сърбия. Това съобщиха от пресцентъра на МОН. В отборното класиране България за втора поредна година е на първо място.\r\nОлимпиадата е едно от най-престижните регионални състезания по математика за ученици. На 9 май 107 ученици от 17 държави работиха върху тема от 4 задачи, избрана преди това от ръководителите на отборите. Българският отбор се представи отлично. \r\nЗлатни медали завоюваха Кирил Бангачев, Евгени Кайряков и Борислав Антонов. И тримата са ученици на СМГ „Паисий Хилендарски“ “ с преподаватели Румяна Караджова, Илиана Цветкова и Петя Тодорова.\r\nСребърни медали получиха Константин Гаров, Кристиян Василев и Атанас Динев. Константин и Атанас са от ППМГ „Акад. Н. Обрешков“ -Бургас, с преподаватели Магдалена Янева и Динко Раднев, а Кристиян е от Първа частна математическа гимназия (ПЧМГ) – София, с преподавател Таня Стоева. \r\nРъководители на националния отбор са проф. дмн Петър Бойваленков (ИМИ-БАН), гл. ас. д-р Станислав Харизанов (ИИКТ и ИМИ-БАН) и чл.-кор. проф. дмн Олег Мушкаров (ИМИ-БАН).", "date": "2018.05.14", "title": "Три златни и три сребърни медала спечелиха българските математици от 35-ата Балканска олимпиада по математика в Белград"}
{"url": "http://www.focus-news.net/news/2018/05/14/2521487/vitseprezidentat-iliyana-yotova-shte-uchastva-v-traditsionnite-karaliychevi-dni-v-grad-strazhitsa-na-15-may.html", "text": "На 15 май в град Стражица вицепрезидентът Илияна Йотова ще участва в традиционните Каралийчеви дни. Това съобщиха от прессекретариата на държавния глава. В 10.30 часа в парк „Красива България“ ще бъде открит „Карнавалът на приказките“. В шествието ще участват 20 карнавални групи.  \r\nПо-късно през деня вицепрезидентът ще посети село Велчево, област Велико Търново. В 13.00 часа в НЧ „Светлина – 1892“ Илияна Йотова ще разговаря с жителите на селото и ще се запознае с етнографската експозиция и библиотеката.", "date": "2018.05.14", "title": "Вицепрезидентът Илияна Йотова ще участва в традиционните Каралийчеви дни в град Стражица на 15 май"}
{"url": "http://www.focus-news.net/news/2018/05/14/2521485/ministar-petkova-i-predstaviteli-na-framatom-obsadiha-savmestnoto-satrudnichestvo-v-sferata-na-yadrenata-energetika.html", "text": "В рамките на десетото юбилейно издание на форума „Атомекспо“ българският министър на енергетиката Теменужка Петкова се срещна с президента на френската компания „Фраматом“ Бернард Фонтана. Това съобщиха от пресцентъра на Министерството на енергетиката. Представителите на фреската ядрена компания потвърдиха интереса си към сътрудничество с българската страна в сферата на ядрената енергетика. По думите на г-н Фонтана, за компанията е важно да продължи съвместната си работа с международни партньори, по-специално от Централна и Източна Европа. От началото на 2018-та година „Фраматом“ е ядрената част на „Арева“ и в нея са ангажирани над 2000 специалиста. \r\nМинистър Петкова запозна г-н Фонтана с развитието на проекта „Белене“. „В момента търсим възможност за реализация на наличното оборудване по най-добрия начин, така че да защитим националния интерес. Разполагаме с платено и доставено оборудване по проекта, лицензирана площадка, проектът е нотифициран от Европейската комисия. „Българската страна би могла да участва в евентуалната реализация на проекта чрез наличните активи“, каза министър Петкова. Планираме до края на годината да стартираме процедура за избор на стратегически инвеститор. Ще се радваме, ако компания като „Фраматом“ участва в подобна процедура, допълни тя. По думите на г-н Фонтана, компанията „Фраматом“ проявява интерес и следи развитието на проекта. „Това е добра възможност да засилим сътрудничеството си с друга европейска държава“, подчерта г-н Фонтана.", "date": "2018.05.14", "title": "Министър Петкова и представители на „Фраматом“ обсъдиха съвместното сътрудничество в сферата на ядрената енергетика"}
{"url": "http://www.focus-news.net/news/2018/05/14/2521426/nezavisen-hazbi-lika-i-kreshnik-bekteshi-mozhe-da-se-sboguvat-s-pozitsiite-si-v-makedonskoto-pravitelstvo.html", "text": "Централното ръководство на македонската партия ДСИ е подложило на критика министрите си в правителството на страната. Най-силно са осъдени вицепремиерът по Рамковия договор Хазби Лика и министърът на икономиката Крешник Бектеши за досегашната си работа в правителството, предава „Независен“.\r\n„Централното ръководство даде карт бланш на председателя Али Ахмети да реши дали ще предложи на Заев да смени някои от министрите на ДСИ“, съобщава официален представител на партията. Лика като вицепремиер, координира работата на министрите на екипа на ДСИ. По адрес на Лика е имало възражения и за забавянето на преразпределение на Рамковото споразумение, но и че все още в значителна част от институциите няма албанци на важни позиции.\r\nЗначителни забележки има и за министъра на икономиката Бектеши, докато добра оценка са получили вицепремиерът Буяр Османи и министърът на екологията Садула Дураку.\r\nСпоред него няма да е изненада, ако Ахмети предложи на Заев да промени някои от неговите министри. Виктор Турмаков", "date": "2018.05.14", "title": "„Независен“ : Хазби Лика и Крешник Бектеши може да се сбогуват с позициите си в македонското правителство"}
{"url": "http://www.focus-news.net/news/2018/05/14/2521489/dobrich-obshtinata-shte-otbelezhi-125-godini-ot-preduchilishtnoto-obrazovanie-v-grada.html", "text": "С богата програма Община Добрич ще отбележи 125 години от предучилищното образование в града. От 17.00 часа в Регионална библиотека „Дора Габе“ ще бъде подредена изложба с детски рисунки на тема „Вълшебството на детството“. Това съобщиха от пресцентъра на Община град Добрич. Фотодокументална изложба „Историческа ретроспекция“ ще може да бъде видяна до 31 май в Концертна зала „Добрич“. \r\nТрадициите, настоящето и бъдещето на Предучилищното образование ще бъдат представени от 09.00 часа на 30 май в Заседателната зала на Община Добрич. Отново на 30 май, от 17.00 часа, ще бъде представен вълнуващ концерт „Писмо от детството“ с участието на деца от детските градини на в Концертна зала „Добрич“.", "date": "2018.05.14", "title": "Добрич: Общината ще отбележи 125 години от предучилищното образование в града"}
{"url": "http://www.focus-news.net/news/2018/05/14/2521490/nachalnikat-na-otbranata-general-andrey-botsev-shte-uchastva-v-sesiite-na-voennite-komiteti-na-es-i-nato-na-15-may.html", "text": "Началникът на отбраната генерал Андрей Боцев ще вземе участие в пролетната сесия от заседания на Военния комитет на Европейския съюз утре, 15 май. Това съобщиха от пресцентъра на Министерството на отбраната. Събитието е във формат началници на отбраната и ще се проведе в Брюксел, Белгия. В програмата на форума са включени актуални въпроси относно предизвикателствата и приоритетите пред Европа в съвременната обстановка на сигурност.\r\nНа следващия ден, 16 май, отново в белгийската столица, генерал Андрей Боцев ще участва в сесията от заседания на най-висшия военен орган на Алианса. В рамките на традиционното съвещание на Военния комитет на НАТО, началниците на отбраната ще предоставят допълнителна военна експертиза по направленията за работа и ще отправят препоръки за бъдещото развитие на инициативите на Алианса.", "date": "2018.05.14", "title": "Началникът на отбраната генерал Андрей Боцев ще участва в сесиите на Военните комитети на ЕС и НАТО на 15 май"}
{"url": "http://www.focus-news.net/news/2018/05/14/2521491/gabrovo-narodniyat-predstavitel-ot-gerb-nikolay-sirakov-organizira-priemen-den-v-sevlievo-na-21-may.html", "text": "Народният представител от ГЕРБ - Габрово Николай Сираков ще проведе приемен ден в Севлиево. Това съобщиха от пресцентъра на ПП ГЕРБ. Той ще бъде на 21 май 2018 г. от 10.30 часа до 12.30 часа в офиса на ГЕРБ - Севлиево на ул. „Стефан Пешев“ №87.", "date": "2018.05.14", "title": "Габрово: Народният представител от ГЕРБ Николай Сираков организира приемен ден в Севлиево на 21 май"}
{"url": "http://www.focus-news.net/news/2018/05/14/2521494/ministerstvoto-na-zdraveopazvaneto-i-mbal-hristo-botev-vratsa-sa-izgotvili-plan-za-izplashtaneto-na-zaplatite-na-sluzhitelite-v-bolnitsata.html", "text": "Днес бяха изплатени трудовите възнаграждения за месец февруари на работещите в МБАЛ „Христо Ботев“ във Враца. Това съобщи заместник-министърът на здравеопазването Жени Начева, която по-рано през деня посети лечебното заведение и разговаря с персонала на врачанската болница, съобщиха от пресцентъра на Министерството на здравеопазването. По време на срещата беше поет ангажимент до края на месец май т.г. МБАЛ „Христо Ботев“ да получи изработените по договор с НЗОК средства за месец април, в т.ч. и средствата за извършената от персонала дейност. Целта, която си поставят МЗ и ръководството на врачанската болница, е до края на месец юни да се преодолее и изоставането в изплащането на мартенските възнаграждения. \r\nЗам.-министър Начева съобщи, че е постигнато съгласие с кредиторите на МБАЛ „Христо Ботев“, което ще даде възможност средствата за персонал да започнат да се изплащат регулярно. За да се изпълнят обаче поетите ангажименти, всички лекари, които в момента са в отпуск, трябва да се върнат на работните си места, за да може лечебното заведение да възстанови нормалния си 24-часов ритъм на работа. \r\nСпоред Жени Начева средствата по Националния рамков договор за 2018 г. за врачанската болница са не по-малко от тези по Националния рамков договор за 2017 г. и МБАЛ „Христо Ботев“ има потенциал и възможност да реализира същия обем дейност, като гарантира на хората от областта качествено, достъпно и навременно здравеопазване.", "date": "2018.05.14", "title": "Министерството на здравеопазването и МБАЛ „Христо Ботев“-Враца са изготвили план за изплащането на заплатите на служителите в болницата"}
{"url": "http://www.focus-news.net/news/2018/05/14/2521493/republika-makedoniya-balgariya-i-cherna-gora-sa-sred-stranite-s-nay-golyam-broy-patnotransportni-proizshestviya-v-evropa.html", "text": "Черна гора и България са сред страните с най-голям брой жертви на пътнотранспортни произшествия, предава  македонската медия  „Република“.\r\nСтатистическите данни показват, че в Черна гора броят на загиналите при пътнотранспортни произшествия през 2016 г. е бил 10 на 100 000 души. През същата година  толкова жертви има и в България, а в Сърбия те са девет, в Хърватия седем, в Словения шест, в Холандия и Германия четири, в Швеция и във Великобритания – три.  Виктор Турмаков", "date": "2018.05.14", "title": "„Република“ (Македония): България и Черна Гора са сред страните с най-голям брой пътнотранспортни произшествия в Европа"}
{"url": "http://www.focus-news.net/news/2018/05/14/2521492/prokuror-daniela-nacheva-8-ot-politsaite-po-deloto-palkite-poluchiha-osaditelni-prisadi.html", "text": "На 11 май Апелативният специализиран наказателен съд по подаден протест се произнесе като постанови осъдителни присъди за 8 участници в организираната престъпна група. Това каза на брифинг в Апелативната специализирана прокуратура Даниела Начева, зам.-административен ръководител на Специализираната прокуратура за делото станало известно като  „Палките“, по което през 2011 година бяха задържани 12 полицаи от Пловдив и Пазарджик, предаде репортер на Агенция „Фокус“. \"От осемте осъдени за участие в организирана престъпна група, двама са осъдени на 4 години ефективно, трима на 3 години. Останалите трима са осъдени на 3 години и 6 месеца \"лишаване от свобода\"\", обясни тя. \"От осемте лица, петима са осъдени и за взимане на подкуп\", допълни прокурор Начева. \"За четири лица е потвърдена оправдателна присъда на първа инстанция за взимане на подкуп\", каза още тя. „По делото „Палките“ за участие в организирана престъпна група и получаване на подкупи бяха обвинени служители на сектор „Престъпления по пътищата“ при ОДМВР-Пазарджик. Първоинстанционният съд ги оправда по всички обвинения“, припомни Даниела Начева. „Присъдата не е окончателна, подлежи на жалба и протест пред Върховния касационен съд“, уточни тя и допълни, че в момента сред тях няма действащи полицаи. \r\nБиляна ИВАНОВА„Фокус“ припомня: През 2011 година 12 полицаи от Пловдив и Пазарджик бяха задържани за участие в организираната престъпна група и взимане на подкупи. Делото срещу тях стана известно като „Палките“. Разследването започна по сигнали на рекетирани шофьори. От тях са били искани суми между 20 и 50 лева. В разкриването на схемата са участвали полицаи под прикритие, използвани са и СРС-та. Операцията по задържането получи името си, след като стана ясно, че групата криела парите от подкупи в полицейски палки.", "date": "2018.05.14", "title": "Прокурор Даниела Начева: 8 от полицаите по делото „Палките“ получиха осъдителни присъди"}
{"url": "http://www.focus-news.net/news/2018/05/14/2521486/es-zapochna-izlachvaneto-na-pet-filma-koito-pravyat-evropa-po-dostapna-za-pokolenieto-na-hilyadoletieto.html", "text": "На 9 май ЕС започва излъчването на пет късометражни филма на известни европейски режисьори, които илюстрират как правата и ползите, на които се радват гражданите на  ЕС, подобряват живота им. Целта на филмите е да започнат диалог с младите европейци за ролята на ЕС върху ежедневния им живот. Освен това ЕС ще открие и  в подкрепа на филмите, чиято цел е да поведе младежите от поколението на хилядолетието на пътешествие в изследване на това, което ЕС прави за тях. Това съобщиха от представителството на ЕК в България.\r\nМного младежи не осъзнават в пълна степен правата и ползите, на които се радват в ЕС. Въпреки че разбират какво подкрепя ЕС, липсват знания за по-осезаемите привилегии, които той предлага ежедневно. Филмите, всеки от тях създаден от известен европейски режисьор, имат за цел да предизвикат разговор за влиянието на ЕС върху ежедневния живот на младите хора, на възраст 17-35 години. \r\nТези предимства включват подкрепа при започването на бизнес, както е във филма „Party Animal“ на Йоргос Зоис, и възможността да се поръчват продукти онлайн навсякъде в ЕС, което е темата на The Loner („Самотникът“) на Томаш Конецки. „Debut“ на Далибор Матанич разглежда основните права, на които се радва всеки един гражданин на  ЕС. \r\n„Борбата за човечеството, за шанса за един по-добър свят е тема, която присъства в цялото ми творчество“, заявява режисьорът Матанич в отговор на въпрос за участието му в проекта. „Смятам, че разказваме история, която всеки човек ще разбере“. \r\nОсвен това ЕС ще даде на младите хора възможността да създадат свои собствени филми чрез провеждането на конкурс за млади режисьори. Участниците ще бъдат изправени пред предизвикателството да разкажат история за приноса на ЕС в живота на хората и как им дава възможност да правят това, което обичат. Кандидатите трябва да изпратят писмено резюме на сюжета и заснет със смартфон видеоклип, в който самите те обясняват мотивите за филма си. Ще бъдат селектирани десет финалисти от жури, съставено от режисьори, а петимата победители ще бъдат избрани чрез обществено гласуване. Отличените ще получат субсидия, за да реализират филма си. \r\nВсичките десет филма – на петимата професионални  и петимата млади режисьори – ще бъдат подкрепени от. Целта на центъра е да предоставя реални примери, факти и цифри, които показват постиженията на ЕС в полза на младите хора. От съдействие в посолството на всяка държава от ЕС, когато пътувате по цял свят, или участие в програми като „Еразъм+“ – предимствата на ЕС са много и включват също правото на спешна медицинска помощ във всяка държава членка, както и възможността да използвате телефона си навсякъде в ЕС, без да плащате такси за роуминг. \r\nКъсометражните филми бяха представени на информационния щанд на Представителството на Европейската комисия в България по време на десетото поредно издание на Фамилатлон – празник на семейството, спорта и здравословния начин на живот, който се проведе на 12 май 2018 г., на Голямата поляна в Южния парк в София. Aкцент на празника бe и „Малката Европа“– игра, която е абсолютен фаворит на малки и големи заради възможността деца и родители да изследват Южния парк и да открият скритите на територията му столици на страните членки на ЕС. Там ги посрещнаха доброволци домакини на столиците и им показаха най-интересното от градовете. \r\nПовече информация за кампанията \r\nКампанията #EUandME ще продължи 18 месеца. Тя стартира в целия Европейски съюз в 28-те държави членки през май 2018 г. и включва популяризирането на филмите на петимата режисьори, събития на открито, истории за постигнали успех граждани на ЕС и конкурс за млади филмови режисьори, както и редица събития и дейности, организирани от местните партньори на кампанията. \r\nСледете сайта на информационния център, за да бъдете информирани за дейностите в България.", "date": "2018.05.14", "title": "ЕС започна излъчването на пет филма, които правят Европа по-достъпна за поколението на хилядолетието"}
{"url": "http://www.focus-news.net/news/2018/05/14/2521497/gd-granichna-politsiya-na-gkpp-kapitan-andreevo-trafikat-e-intenziven-na-izhod-za-tovarni-avtomobili.html", "text": "На граничен контролно-пропускателен пункт (ГКПП) \"Капитан Андреево\" на българо-турската граница трафикът е интензивен на изход за товарни автомобили. Това съобщиха от пресцентъра на ГД \"Гранична полиция\".\r\nНа българо-сръбската, българо-македонската, българо-гръцката и българо-румънската граница трафикът е нормален на всички контролно-пропускателни пунктове.", "date": "2018.05.14", "title": "ГД \"Гранична полиция\": На ГКПП \"Капитан Андреево\" трафикът е интензивен на изход за товарни автомобили"}
{"url": "http://www.focus-news.net/news/2018/05/14/2521488/ayelet-shaked-ministar-na-pravosadieto-na-izrael-donald-tramp-e-charchil-na-xxi-vek.html", "text": "Министърът на правосъдието на Израел Айалет Шакед нарече президента на САЩ Доналд Тръмп   „Чърчил на XXI век“ за решението му да премести американското посолство от Тел Авив в Ерусалим, предава New York Times.\r\nПредишните американски президенти, независимо от партиите им, се въздъжаха от решението да открият посолство в Ерусалим, посочвайки, че първо трябва да се реши окончателният статут на града чрез израелско-палестински преговори. \r\nСъщевременно Шакед разкритикува Европа, че не се учи от историята. „Тя затвори очите си пред засилването на нацистите и днес си затваря очите пред засилващ се Иран“.  Виктор Турмаков", "date": "2018.05.14", "title": "Айелет Шакед, министър на правосъдието на Израел: Доналд Тръмп е Чърчил на XXI век"}
{"url": "http://www.focus-news.net/news/2018/05/14/2521498/sport-antoni-marsial-poluchi-travma-na-kolyanoto.html", "text": "Нападателят на Манчестър Юнайтед Антони Марсиал е получил травма на коляното. Старши треньорът на тима Жозе Мауриньо съобщи, че французинът може да пропусне финала на Купата на Англия срещу Челси.\r\n Междувременно се очаква, че навреме за мача ще се възстанови нападателя Ромелу Лукаку, който не е играл от края на април заради травма на глезена.  Виктор Турмаков", "date": "2018.05.14", "title": "Спорт: Антони Марсиал получи травма на коляното"}
{"url": "http://www.focus-news.net/news/2018/05/14/2521495/metodi-popov-ruo-blagoevgrad-2-900-chetvartoklasnitsi-se-yaviha-na-natsionalno-vanshno-otsenyavane-po-matematika-v-oblastta.html", "text": "2 900 четвъртокласници се явиха на Национално външно оценяване по математика в областта. Това каза за Радио „Фокус“–Пирин Методи Попов, началник на отдел „Инспектиране и организационно-методическа дейност“ към Регионално управление на образованието (РУО)-Благоевград. Той уточни, че на изпита днес е трябвало да се явят общо 3 005 ученици от Благоевградска област, но 105 от тях не са се явили. „Ако трябва да говорим в тази посока, трябва да кажем, че са намалели неявилите се ученици – от 124 четвъртокласници, които не са се явили на изпита по български език и литература, днес имаме 105, което е малко по-положително като цифра“, посочи Методи Попов. \r\nПо думите му тестът днес е проведен в 94 учебни заведения в Благоевградско. Експертът отбеляза, че няма нищо различно по отношение на формата на теста, като той отново е съставен от 16 задачи с отворен и 3 - с по-свободен отговор, тоест, няма нещо, което да кара учениците да се притесняват и да се стресират. „В рамките на 3 дни резултатите трябва да излязат от съответните комисии. За да можем да правим някакви анализи и обобщения, ще ни е необходимо повече време, защото трябва да видим и да сравним къде се намираме на базата на националното ниво. Относно днешния ден, се надявам, че сме осигурили една самостоятелна независима изява на компетентностите на учениците“, каза още той.\r\nПопов заяви също, че националното външно оценяване има възпитателен характер и измерва постижимостта на общообразователния стандарт. Той посочи, че този вид изпитване няма задължителен характер, а просто цели да се покажат натрупаните знания в края на даден етап, заради което е важно да има висок процент участвали ученици в него. Попов уточни, че причините някои ученици да не се явяват на външното оценяване са най-различни. „Понякога е свързано със здравословното състояние на детето, понякога е свързано с явяване на различни мероприятия, които са неотложни и денят на изпита съвпада с тях. Но трябва да признаем, че има и ученици, които изпитват известен страх; ученици с по-нисък социален статус, за които трудно намираме сили да ги мотивираме да се явяват на изпитите“, отбеляза той. Експертът добави, че все пак броят на децата, които не се явяват на изпитите намалява, което според него показва, че първоначалният страх към изпитването по някакъв начин е преодолян, но все още не е онова, което трябва да бъде.\r\nНатали СТЕФАНОВА", "date": "2018.05.14", "title": "Методи Попов, РУО-Благоевград: 2 900 четвъртокласници се явиха на Национално външно оценяване по математика в областта"}
{"url": "http://www.focus-news.net/news/2018/05/14/2521499/dobrich-tsentralna-gradska-chast-i-rayonat-okolo-bivshata-humanitarna-gimnaziya-sa-s-ogranicheno-vodopodavane-zaradi-deynosti-po-vodniya-tsikal.html", "text": "Централна градска част и районът около бившата хуманитарна гимназия са с ограничено водоподаване  днес, съобщиха от водоснабдителното дружество, обслужващо областта. В Добрич с нарушено водоснабдяване са по ул. „Хан Аспарух“ 14, ул. „Сава Огнянов“ - районът около гара Юг, ул. „Русия“ №69, кв. „Реджията“ бл. 2, ул. „Батовска“ - районът около червената пръст, където се работи по водния цикъл, ул. „Вардар“ и ул. „Г. Гурко“. В Район Добрич-селска поради отстраняване на аварии с нарушено водоподаване са с. Житница и с. Божурово, в Район Балчик – ул. „П. Яворов“ в морския град и с. Дропла, в Район Каварна – Помпена станция - Болата, в Район Тервел – ул. „Хан Аспарух“ в града, в Район Генерал Тошево - с. Пастир, с. Преселенци, с. Пчеларово и гр. Генерал Тошево, където се извършва смяна на водомери, в район Крушари – с. Зимница, и в Район Шабла – СО - Кария, където има две аварии.", "date": "2018.05.14", "title": "Добрич: Централна градска част и районът около бившата хуманитарна гимназия са с ограничено водоподаване заради дейности по водния цикъл"}
{"url": "http://www.focus-news.net/news/2018/05/14/2521500/haskovo-nad-22-000-kasa-tsigari-bez-banderol-sa-izzeti-pri-proverki-na-domove-i-leki-avtomobili-v-oblastta.html", "text": "Цигари и тютюн без бандерол са иззели полицаи от Хасково, Харманли, Свиленград и Димитровград. Това съобщиха от пресцентъра на МВР. При проверки на домове и леки автомобили са намерени общо 22 357 къса цигари и 9,5 кг нарязан тютюн. Тютюневите изделия са иззети с протоколи от собствениците им и са съставени актове по Закона за акцизите и данъчните складове.", "date": "2018.05.14", "title": "Хасково: Над 22 000 къса цигари без бандерол са иззети при проверки на домове и леки автомобили в областта"}
{"url": "http://www.focus-news.net/news/2018/05/14/2521470/zamestnik-predsedatelyat-na-stolichen-obshtinski-savet-milka-hristova-i-narodniyat-predstavitel-ot-bsp-za-balgariya-prof-georgi-mihaylov-shte-provedat-priemna-za-grazhdani-na-15-may.html", "text": "Заместник-председателят на Столичен общински съвет Милка Христова и народният представител от „БСП за България“ проф. Георги Михайлов ще проведат приемна за граждани. Това съобщиха от пресцентъра на БСП - София. На 15 май от 15.00 до 17.00 часа те ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\nЖелаещите може да се запишат предварително на телефон 02/987 20 86.", "date": "2018.05.14", "title": "Заместник-председателят на Столичен общински съвет Милка Христова и народният представител от „БСП за България“ проф. Георги Михайлов ще проведат приемна за граждани на 15 май"}
{"url": "http://www.focus-news.net/news/2018/05/14/2521502/haskovo-27-godishen-nemski-grazhdanin-e-zadarzhan-na-mitnicheski-punkt-kapitan-andreevo-s-nedeklarirani-90-000-evro.html", "text": "За недеклариране на парични средства и предлагане на подкуп е задържан 27-годишен немски гражданин. Това съобщиха от пресцентъра на МВР. На 12 май, в 20.30 часа на митнически пункт “Капитан Андреево“, на трасето за влизащи автомобили пристигнала лека кола с турска регистрация. Митническият служител, извършил проверка с рентгенова апаратура забелязал съмнителен пакет. В този момент мъжът му предложил 500 евро, за да не последва повторна проверка. Тя обаче е осъществена и на мястото на резервната гума в багажника е открита торба с недекларирани 90 000 евро. Мъжът е задържан по образуваното досъдебно производство по чл.251 ал.1 и чл.3014 от НК.", "date": "2018.05.14", "title": "Хасково: 27-годишен немски гражданин е задържан на митнически пункт “Капитан Андреево“ с недекларирани 90 000 евро"}
{"url": "http://www.focus-news.net/news/2018/05/14/2521501/desetki-zhiteli-na-velikotarnovska-oblast-posetiha-priemnata-na-predsedatelya-na-pg-na-gerb-tsvetan-tsvetanov.html", "text": "Над 30 различни казуса бяха поставени от граждани по време на приемната на председателя на ПГ на ГЕРБ и заместник-председател на партията Цветан Цветанов във Велико Търново. Това съобщиха от пресцентъра на ПП ГЕРБ. Цветанов, който в Народното събрание представлява Великотърновския район, разговаря с десетки жители от цялата област, като сред тях бяха и посетители, дошли, за да изразят благодарност за вече разрешен проблем.\r\nЦветан Цветанов пое ангажимент да подкрепи искане на преподавателите от специалност „Политология“ към ВТУ да не бъде намаляван броят на студентите държавна поръчка, какъвто план има МОН. При незабавен разговор с министър Красимир Вълчев стана ясно, че няма да се закриват катедри, а само се оптимизират бройките. Предстои да се проведе среща между министъра и великотърновски преподаватели, на която да се обсъдят детайлите. \r\nЗаместник-председателят на ГЕРБ обеща да съдейства на ръководството на Дома за медикосоциални грижи в град Дебелец, който заради деинституционализацията може да бъде закрит. Ще се търсят варианти, така че да се използват способностите на квалифицирания персонал в дома, а здравният министър Кирил Ананиев ще се срещне с ръководството на социалното заведение. \r\nЦветан Цветанов ще съдейства също за отпускане на стипендия за талантливи млад лекоатлет. Той се ангажира и с решаването на инфраструктурни и други обществени въпроси, както и с десетки лични проблеми на граждани.\r\nВ рамките на приемния си ден председателят на ПГ на ГЕРБ се срещна с представители на двете ученически групи, които ще участват в Националния поход „По стъпките на Ботевата чета“, благодарение на неговата финансова помощ. По време на разговорите стана ясно, че над 100 ученици от старата ни столица ще имат възможността да се включат в похода, започващ на 27 май от Козлодуйския бряг и приключващ на връх Околчица на 2 юни.\r\nОт четири години Цветан Цветанов подкрепя Туристическо дружество „Незабравка“ към ПГЕ „А. С. Попов“, което ежегодно организира участието в похода на повече от 50 възпитаници на всички великотърновски училища. Сред родолюбивите ученици за втори път ще бъде и Божидар Русев, който вече е студент в Англия и се връща специално заради патриотичното събитие. Със свой специален приз „Патриот“, който младежите връчиха на Цветан Цветанов, те изразиха признание за неизменната му подкрепа.\r\nЗа втори път Цветанов помага и на друга група, водена от Туристическо дружество „Трапезица“. Благодарение подкрепата на Община Велико Търново и на Цветан Цветанов, втората група също увеличи числеността си и по стъпките на Ботев ще преминат още над 50 младежи от старата столица. \r\n„Искам искрено да благодаря за това, което правите, защото е от изключителна важност за патриотичното възпитание на децата ни“, обърна се Цветан Цветанов към ръководителите на двете групи, които посетиха проведената от него приемна за жители на Велико Търново и региона.", "date": "2018.05.14", "title": "Десетки жители на Великотърновска област посетиха приемната на председателя на ПГ на ГЕРБ Цветан Цветанов"}
{"url": "http://www.focus-news.net/news/2018/05/14/2521503/haskovo-sporten-praznik-shte-se-provede-v-zala-spartak-na-15-may.html", "text": "Спортен празник ще събере децата в община Хасково на 15 май от 17.30 часа в зала „Спартак“. Това съобщиха от пресцентъра на Общината. Състезанията са по проект „Равни в старта“ финансиран от Център за образователна интеграция на децата и учениците от етническите малцинства – ЦОИДУЕМ. Проектът се реализира от Община Хасково в партньорство с 8 детски градини от града. В надпреварата освен децата от градините ще участват и техните родителите.\r\nСъстезанието е посветено на 17 май - Ден на българския спорт и професионален празник на работещите в сферата на спорта.", "date": "2018.05.14", "title": "Хасково: Спортен празник ще се проведе в зала „Спартак“ на 15 май"}
{"url": "http://www.focus-news.net/news/2018/05/14/2521505/mehr-balgariya-i-iran-shte-ustanovyat-preki-bankovi-otnosheniya.html", "text": "Министърът на икономиката на икономиката и финансите Масуд Карбасиан съобщи на българския министър на икономиката Емил Караниколов, че двете страни трябва да установят преки банкови отношения, предава  Mehr.\r\n„Излизането на Тръмп от ядреното споразумение може да даде основа за повече сътрудничество между Иран и България“, заяви Карбасиан. Двамата министри също така обмениха гледни точки по различните сфери на сътрудничество между двете страни.\r\nСъщевременно иранският министър обяви проектоспоразумение за двустранно икономическо сътрудничество между Иран и България, което очаква подпис.  Виктор Турмаков", "date": "2018.05.14", "title": "Mehr: България и Иран ще установят преки банкови отношения"}
{"url": "http://www.focus-news.net/news/2018/05/14/2521504/smolyan-mezhdu-80-i-140-lv-sa-paketnite-tseni-za-abiturientskite-balove-v-pamporovo.html", "text": "Между 80 и 140 лв. са пакетните цени за абитуриентските балове в Пампорово, показа репортерска проверка на Радио „Фокус“ – Смолян. Пакетните цени са за един, два или три дни престой в хотелите в родопския курорт. В цените се включват нощувки, закуски и вечери, като едната от тях е празнична. За празнуващите, хотелиерите са подготвили специални ястия и отбрани напитки, както и различни програми в нощта на бала. В цената са включени и ползването на всички екстри в хотелите, сред които басейни, сауни, спа-процедури и други. Очаква се в курорта да празнуват повечето от абитуриентите в Смолян и региона, както и зрелостници от вътрешността на страната, които са избрали Родопите за своя бал.\r\nНели ГЕРГЬОВСКА", "date": "2018.05.14", "title": "Смолян: Между 80 и 140 лв. са пакетните цени за абитуриентските балове в Пампорово"}
{"url": "http://www.focus-news.net/news/2018/05/14/2521506/kosta-petrov-sdruzhenie-balgarska-praskova-ovoshtarite-ot-slivensko-shte-iskat-programa-za-natsionalna-pomosht-za-saorazheniya-protiv-gradushki.html", "text": "Нас цени между 80 ст. и 1.20 лв. се очаква тази година да се изкупуват черешите за преработка, съобщи пред Радио „Фокус“ – Сливен председателят на овощарско сдружение „Българска праскова“ Коста Петров. Градушките не са нанесли щети по дърветата и, ако времето се задържи хубаво, се очаква добра реколта. Между 50 и 60 ст. се очаква да се изкупуват сливите за директна консумация, и 30 – 40 стотинки – тези за преработка. Петров уточни, че един от най-големите проблеми на овощарите е нежеланието на застрахователите да сключват полици за земеделската продукция. Застраховка може да се направи или след края на сланите, които са опасни за цвета, или не се изплащат коректно щетите, нанесени от градушки. Според него, ще бъде по – добре държавата да почерпи опит от Италия, където се осигуряват дългосрочни държавни кредити за поставяне на мрежи против градушки.  „Вместо да плащаме 15 години за неефективно застраховане, по – добре да плащаме на държавата за изграждане на ефективни съоръжения“, коментира Коста Петров. Темата ще бъде разисквана на среща в Министерството на земеделието и храните. Овощарите ще искат подобни мерки да залегнат в следващия програмен период и да бъдат приложени в районите, които традиционно страдат от градушките.\r\nЛюдмила ЙОРГОВА", "date": "2018.05.14", "title": "Коста Петров, сдружение „Българска праскова“: Овощарите от Сливенско ще искат програма за национална помощ за съоръжения против градушки"}
{"url": "http://www.focus-news.net/news/2018/05/14/2521510/kyustendil-godishniyat-otchet-i-balans-na-obshtinskata-bolnitsa-shte-badat-osnovna-tochka-v-predstoyashtoto-zasedanie-na-obshtinski-savet-dupnitsa.html", "text": "Годишният отчет и баланс на общинската болница ще бъдат основна точка в предстоящото заседание на Общински съвет – Дупница. Това каза пред Радио „Фокус” – Кюстендил Емил Гущеров, председател на Общинския съвет. По думите му заседанието ще се проведе на 15 май, от 10.00 часа в залата на Община Дупница. Предварително утвърдения дневен ред са включени едва четири докладни записки, а най-важната от тях касае приемането на годишния отчет и баланс за 2017 година на общинската болница. \r\n„На миналото заседание не присъства назначеният за прокурист на лечебното заведение, поради което гледането на тази докладна записка беше отложено”, каза Емил Гущеров. Съветниците трябва да разгледат и предложение за  разкриване на социалната услуга „Дневен център за пълнолетни лица с увреждания“ в Община Дупница, като делегирана от държавата дейност. Включена е и докладна записка за създаване на нова локализационна единица и включването и в националния класификатор на настоящите и постоянните адреси в Република България в село Яхиново. Четвъртата докладна записка касае отдаване под наем на част от имот – публична общинска собственост в село Крайници.\r\nВенцеслав ИЛЧЕВ", "date": "2018.05.14", "title": "Кюстендил: Годишният отчет и баланс на общинската болница ще бъдат основна точка в предстоящото заседание на Общински съвет – Дупница"}
{"url": "http://www.focus-news.net/news/2018/05/14/2521508/avtomobilna-administratsiya-kyustendil-prevozvaneto-na-uchenitsi-i-abiturienti-shte-bade-striktno-proveryavano-ot-strana-na-kontrolnite-organi.html", "text": "Превозването на ученици и абитуриенти ще бъде стриктно проверявано от страна на контролните органи. Това каза пред Радио „Фокус” – Кюстендил Румен Точев, началник на областен отдел на „Автомобилна администрация” – Кюстендил. по думите му в сила е изискване всички организатори на ученически пътувания да подават предварителна информация по отношение на екскурзиите. „Надявам се, че институциите съвестно ще си вършат работата, за да може ние да извършваме един предпътен контрол на автобусите и на самите шофьори”, каза Румен Точев. По думите му в края на месец май, а и с настъпването на летния сезон, се организират много ученически екскурзии и превоз на абитуриенти, поради което ще се провежда стриктен контрол.\r\nВенцеслав ИЛЧЕВ", "date": "2018.05.14", "title": "„Автомобилна администрация” – Кюстендил: Превозването на ученици и абитуриенти ще бъде стриктно проверявано от страна на контролните органи"}
{"url": "http://www.focus-news.net/news/2018/05/14/2521507/blagoevgrad-tretata-vecher-ot-mezhdunarodniya-teatralen-festival-tara-ra-bumbiya-predstavi-piyanite-i-harlem-shake.html", "text": "Две постановки бяха изиграни в третия ден от Международния театрален фестивал „Тара-ра-бумбия“ в Благоевград. Това съобщиха от пресцентъра на Общината. Първата беше на Голяма сцена на ДТ „Никола Вапцаров“, където беше показан спектакълът на Явор Гърдев - „Пияните“. Постановката на МГТ \"Зад канала\" има три номинации Икар 2018 - за режисура на Явор Гърдев, за сценография на Никола Тороманов и за авторска музика на Калин Николов. Сюжетът представи живота на един пиян мъж, който се скита безцелно. Животът го изправя пред предизвикателства и срещи, които разкриват изумителни изповеди.\r\nВъв втората част от фестивалната вечер беше представен авторският моноспектакъл на Ованес Торосян и съсценарист Лило Петров. Публиката се запозна с един проект за изгубената духовност, писменост и култура. Седем забавни разказа за хора живеещи в България. Техните възгледи, мечти и принципи. Поставени бяха въпроси за народно творчество без ценности, крив морал и неизвестна посока. Кой е виновен, има ли такива? Кой днес пише нашата история? Какво бе в началото, а какво стана? Какво ще е? Отметнат ли е векът? Лош ли е жребият? Защо сме останали и що чиним? Културата ли окарикатуряра карикатуриста или народът окарикатурява културата? Черно-бяло. Ден-нощ. Да-Не. Действие-Надежда.\r\nТази вечер театралният маратон продължава. От 19.00 часа на Голяма сцена в ДТ „Никола Вапцаров” ще бъде представен Бродуейски мюзикъл за възрастни „АВЕНЮ Q\". Музиката и стиховете са от Робърт Лопес  и Джеф Маркс. Жители и гости ще могат да видят Камен Асенов, Венцислава Асенова, Цветелин Павлов, Лилия Гелева, Гьорги Георгиев - Антика, Павлета Семова, Мила Люцканова, Мариета Петрова и със специалното участие на Рафи Бохосян в ролята на Гари Колман и с участието на Ангел Николов – пиано. Режисьори на постановката са Уест Хайлър и Петър Кауков. \r\nВторият спектакъл започва от 21.30 часа на Камерна сцена на ДТ „Никола Вапцаров“. Автори на постановката „Повече не или така нареченият Бернхард“ са Томас Бернхард, Александър Митрев и Ида Даниел.", "date": "2018.05.14", "title": "Благоевград: Третата вечер от Международния театрален фестивал „Тара-ра-бумбия“ представи „Пияните“ и Harlem Shake"}
{"url": "http://www.focus-news.net/news/2018/05/14/2521514/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин отново ще се спрем върху всичко по-важно и интересно, което се случва в Община Петрич. Изданието ще започнем с темата, свързана с това, че започва решаването на проблема с водоснабдяването в село Първомай. Как се стигна до решението му ще имате възможността да чуете само на нашите честоти. Веднага след това ще говорим и за строителството на важната Клетка 4 на Депото за твърди битови отпадъци на Община Петрич. Във втората част от днешното ни издание продължаваме рубриката си „Пътуване до…“ в която Ви запознаваме с тематичните маршрути, които може да посетите в природен парк „Беласица“. Наш гост по темата е експертът Маргарита Георгиева. В рубриката „Духовност, просвета и култура“ пък предстои да Ви представим читалище „Просвета“, което се намира в село Марикостиново. За историята и развитието на културната институция ще ни разкаже неговият секретар Вера Чавдарова.", "date": "2018.05.14", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/05/14/2521509/prezidentat-rumen-radev-shte-se-sreshtne-s-predsedatelya-na-evropeyskata-smetna-palata-klaus-hayner-lene-na-15-may.html", "text": "На 15 май от 14.30 часа държавният глава Румен Радев ще проведе среща на „Дондуков“ 2 с председателя на Европейската сметна палата Клаус-Хайнер Лене. Това съобщиха от прессекретариата на държавния глава.", "date": "2018.05.14", "title": "Президентът Румен Радев ще се срещне с председателя на Европейската сметна палата Клаус-Хайнер Лене на 15 май"}
{"url": "http://www.focus-news.net/news/2018/05/14/2521512/dobrich-obshtina-kavarna-organizira-raznoobrazni-sportni-sabitiya-po-povod-denya-na-balgarskiya-sport.html", "text": "По повод Деня на българския спорт - 17 май от 17.00 часа в училищния двор на СУ „Стефан Караджа\" и ОУ „Йордан Йовков“ град Каварна ще се състоят прояви на различни видове спорт, като тенис на корт, волейбол, хандбал, тенис на маса, кикбокс, карате, велосипедизъм и бадминтон. Това съобщиха от пресцентъра на Общината. Събитието е организирано от отдел“ Спорт и младежки дейности“ към Община Каварна и част от инициативите свързани с кандидтатурата на Каварна за Европейски град на спорта през 2019 година. \r\n17 май е обявен за Ден на българския спорт и професионален празник на работещите в сферата на спорта с решение на Министерския съвет от 4 август 2006 година. Това е признание за огромните усилия на стотици български спортисти, треньори и деятели в областта на спорта, прославяли името на България.", "date": "2018.05.14", "title": "Добрич: Община Каварна организира разнообразни спортни събития по повод Деня на българския спорт"}
{"url": "http://www.focus-news.net/news/2018/05/14/2521515/kmetat-na-plovdiv-ivan-totev-ochakvame-da-zapochnem-rabota-na-galeriyata-na-gladston.html", "text": "Ако до края на днешния ден няма жалби за галерията на „Гладстон“, утре ще бъде поканена фирмата изпълнител да започне до подготвя документите по подписване на договор. Това каза по време на пресконференция кметът на Пловдив Иван Тотев, предаде репортер на Радио „Фокус“ – Пловдив. „В четвъртък изтече срокът по обжалване, до този момент няма нито една жалба, но правилата са да изчакаме още няколко дни“, посочи Иван Тотев. По думите му очакванията са максимално бързо да бъде подписан договорът за галерията, за да се започне работа. „По този начин докато тече момента на проектиране и одобряване на проекта, ние ще започнем премахване на стенната галерия. Ще предложим на Дружеството на пловдивските художници да направим едно събитие с тях-изложба или нещо друго, тъй като няма да чакаме готовия проект да бъде одобрен. Ще започнем с изчистването на терен максимално бързо“, заяви Иван Тотев. \r\nПо думите му има няколко дейности, които трябва да се направят, като например да се премахнат билбордовете, които са отпред. По думите на Тотев е възможно до края на годината сградата да е готова, тъй като проектът включва стоманена конструкция с бетонови елементи-технология за сгради, които са максимум три етажа. „Изключително оптимистично съм настроен този обект, заедно с галерията на Съборна да бъдат готови съвсем скоро“, каза Иван Тотев. Той припомни, че район „Централен“ стартира процедурата и за Детмаг, където също има вътрешни преустройства, които нямат никакъв проблем да се случат до края на следващата година.\r\nВесела КРЪСТЕВА", "date": "2018.05.14", "title": "Кметът на Пловдив Иван Тотев: Очакваме да започнем работа на галерията на „Гладстон“"}
{"url": "http://www.focus-news.net/news/2018/05/14/2521496/afp-redzhep-tayip-erdogan-sasht-zagubiha-rolyata-si-na-posrednik-v-blizkiya-iztok.html", "text": "Президентът на Турция Реджеп Тайип Ердоган заяви, че САЩ са загубили ролята си на посредник в Близкия изток, след решението си да преместят своето посолство в Израел от Тел Авив в Ерусалим, предава  AFP.\r\n„С последното си действие САЩ избраха да бъдат част от проблема, а не от решението му. Те загубиха своята роля на посредник в близкоизточния мирен процес“, заяви Ердоган по време на посещението си в Лондон.  Виктор Турмаков", "date": "2018.05.14", "title": "AFP: Реджеп Тайип Ердоган: САЩ загубиха ролята си на посредник в Близкия изток"}
{"url": "http://www.focus-news.net/news/2018/05/14/2521513/ministar-nikolina-angelkova-za-merkite-sreshtu-shuma-vsyaka-edna-zakonodatelna-promyana-tryabva-da-se-obsazhda-s-vsichki-zainteresovani-strani.html", "text": "Всяка една законодателна промяна трябва да се обсъжда с всички заинтересовани страни. Това заяви на пресконференция във Варна министърът на туризма Николина Ангелкова в отговор на журналистически въпрос дали ще се отрази по негативен начин засиления контрол по отношение на шума, предаде репортер на Радио \"Фокус\" - Варна. \"Всички действащи закони в страната трябва да се спазват на сто процента от всеки един български гражданин. Винаги сме твърдели, че стриктното спазване на закона е изключително важно, особено за туризма. Като мнение сме изразявали, че е много важно всяка една законодателна промяна да се обсъжда с всички заинтересовани страни - това, което сме изказали като становище от Министерството на туризма съответно към дадения законопроект\", заяви министър Николина Ангелкова.\r\nМинистър Николина Ангелкова, заедно с вицепремиера Валери Симеонов и министъра на околната среда и водите Нено Димов участва в среща във Варна с кметове на морски общини, концесионери на плажове, представители на фирми и организации за готовността на туристическия сезон.\r\nМарияна ВАЛЕНТИНОВА", "date": "2018.05.14", "title": "Министър Николина Ангелкова за мерките срещу шума: Всяка една законодателна промяна трябва да се обсъжда с всички заинтересовани страни"}
{"url": "http://www.focus-news.net/news/2018/05/14/2521511/reuters-velikobritaniya-nyama-planove-da-premestva-izraelskoto-si-posolstvo-v-erusalim.html", "text": "Говорител на британското правителство съобщи, че страната му няма план да мести посолството си в Израел от Тел Авив в Ерусалим и че не е съгласно с решението на САЩ да направят така, предаде  Reuters.\r\n„Министър-председателят Тереза Мей заяви през миналия декември, когато това бе обявено за първи път, че не сме съгласни с решението на САЩ да преместят посолството и да признаят Ерусалим за столица на Израел преди договарянето на окончателния статут на града. Британското посолство в Израел се намира в Тел Авив нямаме планове да го местим“, заяви прессекретарят.\r\nСАЩ планират днес да открият посолството си в Ерусалим, което доведе до масови протести на палестинците на границата с Ивицата Газа.  Виктор Турмаков", "date": "2018.05.14", "title": "Reuters: Великобритания няма планове да премества израелското си посолство в Ерусалим"}
{"url": "http://www.focus-news.net/news/2018/05/14/2521518/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "24 май е празник на град Садово. Какво включва празничната програма тази година ще ни разкаже в предаването „Садово в сърцето на Тракия“ по Радио „Фокус“ - Пловдив зам.-кметът Петър Георгиев. Ще разберем любопитни подробности за Празника на фъстъка, част от програмата за празника, които ще сподели зам.-директорът на Института по растителни генетични ресурси “К. Малков” доц. Станислав Стаматов. Ще анонсираме и Открит Ден на фермера, който ще се проведе в същия Институт. Днес ще чуем и директора на Селскостопанската гимназия в Садово Димитър Йорданов, тъй като гимназията тази година  навършва 135 години от създаването и. Ще разберем повече за програмата и инициативите по повод юбилея там.\r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.05.14", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/05/14/2521517/svetila-ot-razlichni-oblasti-na-meditsinata-ot-tsyal-svyat-prepodavaha-na-studenti-po-meditsina.html", "text": "Светила от различни области на медицината от цял свят преподаваха на студенти по медицина в рамките на 17-ото издание на International Congress of Medical Sciences – ICMS 2018) между 10 и 13 май 2018 г. Най-интересните и полезни уъркшопи се проведоха в базата на университетската спешна болница „Пирогов”. Това съобщиха от пресцентъра на УМБАЛСМ „Н. И. Пирогов”. Част от лекарския екип на УМБАЛСМ \"Н. И. Пирогов\" се включи като координатор на практическите уъркшопи - Д-р Ваня Страхинова демонстрира ехография на корем и органи; Д-р Симеон Георгиев и Д-р Ребуар Мустафа пък показаха пред бъдещите лекари хирургични шевове, възли и чревни анастомози. Последните двама бяха и част от научното жури на хирургичните сесии. Тези техники дават ценни умения на бъдещите медици, които те нямат възможност да получат по време обучението си по медицина. Тази година институционален партньор на конгреса е УМБАЛСМ \"Н. И. Пирогов\".\r\nЗа целите на конгреса болницата осигури на участниците практически уъркшопи на теми - \"Основи в лапароскопията\", \"Абдоминална ехография\" и \"Хирургично шиене и връзване\".\r\nМотото на тазгодишния конгрес е „You Science. Our Future”, с което се поставя акцент върху медицинските студенти и тяхното участие в образованието. За първи път тази година към конгреса са включени две нови събития от сферата на медицинското образование – “Ace the Case” – състезание с разрешаване на клинични проблеми  и „Science on Trial ” – дебати на теми, които вълнуват днешните студенти.\r\nУчастието даде възможност на младите медици да представят свои научни разработки под формата на устни и постерни презентации. Тази инициатива е стимул за всеки бъдещ лекар и изследовател да се включи активно с борбата за по-добро лечение и грижи за пациента, което ще подпомогне професионалната му реализация.\r\nВсеки един от участниците има възможност да участва в множеството разнообразни уъркшопи и да придобие практически умения. Освен най-популярните като шиене, интубация, първа помощ, те ще имат възможност да работят с високо специализирана апаратура – основи на лапароскопията с тренажори, ехография на сърце и др. \r\nОсвен научни разработки, на конгреса участваха и едни от най-добрите лекари в света. Те изнесоха  вдъхновяващи лекции, свързани, както с научните им постижения, така и с личните им премеждия и поглед върху живота:\r\nПроф. Фердинанд Уолденбергер е сърдечен хирург (Инсбрук, Австрия), който е участвал в първата сърдечна успешна трансплантация на новородено в Хюстън. Първи прави операця за поставяне на байпас на биещо сърце. ¬ - Проф. д-р Фердинанд Уолденбергер изнесе лекция на тема „“Medical progress at any cost. Does it mean sacrifice of values?\r\nД-р Рос Фишър е детски хирург (Великобритания) с насоченост към онкологична хирургия и травматология.  Известен с вдъхновяващите си речи, вкл. и в TED talks.\r\nПроф. д-р Николай Янев е лицево-челюстен хирург, работи в България и Великобритания. Използва 3D импланти за реконструкция на челюсти след отстраняване на тумори.\r\nПроф. Ранда Акоури е Акушер-гинеколог (Швеция). Осъществява първата трансплантация на матка, която резултира в успешно раждане на дете.\r\nВ допълнение на интересните лекции, всеки един от участниците имаше възможност да  се включи в множеството разнообразни workshop-и и да придобие практически умения. Освен най-популярните като шиене, интубация, първа помощ, те имаха възможност да работят с високо специализирана апаратура – основи на лапароскопията с тренажори, ехография на сърце и др. \r\nНаградените научни разработки в конгреса са в раздели \"Хирургия\", \"Терапия\", \"Пред клиника\" и \"Обществено здраве\". \r\nНаградените участници са:\r\n- В категория \"Хирургия\" - Орлин Златарски - България, Мариуш Заяч - Полша;\r\n- Терапия -Андреа Пагани - Италия;\r\n- Предклиника - Александър Александров - България;\r\n- Обществено здраве - Предраг Савич - Сърбия. \r\nОрганизатор на научния форум е Асоциацията на студентите медици в България – София (АСМБ – София).   Благодарение на неуморния труд на студентите по медицина, в последните години конгресът спечели репутацията на една от най-големите и най-перспективни конференции от този вид в Европа с над 700 участници от 67 държави от целия свят. В него вземат участие студенти, специализанти и докторанти по медицина, фармация, здравен мениджмънт и други медико-биологични специалности, както и млади лекари.", "date": "2018.05.14", "title": "Светила от различни области на медицината от цял свят преподаваха на студенти по медицина"}
{"url": "http://www.focus-news.net/news/2018/05/14/2521516/ministar-nikolina-angelkova-13-balgarski-plazha-sa-otlicheni-sas-sin-flag-za-chistota-na-ivitsite-i-spazvane-na-ekologichnite-normi.html", "text": "Тази година 13 български плажа са отличени със \"Син флаг\" за чистота на ивиците и спазване на екологичните норми. Това заяви на пресконференция във Варна министърът на туризма Николина Ангелкова, която заедно с вицепремиера Валери Симеонов и министъра на околната среда и водите Нено Димов участва в среща във Варна с кметове на морски общини, концесионери на плажове, представители на фирми и организации за готовността на туристическия сезон, предаде репортер на Радио \"Фокус\" - Варна. \"Това означава, че качеството, което се предлага, се повишава\", отбеляза министърът. Николина Ангелкова подчерта, че пет от плажовете, които през миналата година са имали добро качество на водата за къпане, тази година са с повишено качество - отлично. \"Мерките, които предприема правителството, особено по отношение на изграждането на пречиствателни станции по цялото българско Черноморие, дават своя резултат. Ще следим това лято дали всички заведения, които са разположени на територията на морския плаж, са свързани със съответната канализационна система, за да не се заустват образно казано в морето, което е причина за замърсяване. Ще има много сериозни проверки в тази посока\", заяви министър Николина Ангелкова.\r\nМарияна ВАЛЕНТИНОВА", "date": "2018.05.14", "title": "Министър Николина Ангелкова: 13 български плажа са отличени със \"Син флаг\" за чистота на ивиците и спазване на екологичните норми"}
{"url": "http://www.focus-news.net/news/2018/05/14/2521519/zam-ministar-krasimir-parvanov-deynostta-na-interokeanmetal-sadeystva-za-uvelichavane-sigurnostta-na-energiynite-dostavki.html", "text": "България участва активно в дейността на международната организация Интерокеанметал и това съответства изцяло на един от основните ни приоритети в енергийната област, а именно – сигурност на енергийните доставки. Това каза заместник-министърът на енергетиката Красимир Първанов, който откри в Бургас юбилейното 70-то заседание на Съвета на организацията, съобщиха от пресцентъра на Министерство на енергетиката. Пред участниците във форума заместник-министър Първанов подчерта, че страната ни е водеща в европейския рудодобив, а държавната политика в сектора следва европейските принципи за балансиран икономически, социално и екологосъобразен подход към добива и преработката на подземни богатства. В този аспект България разглежда и своето участие в Интерокеанметал\", добави Първанов.\r\nПолиметалните конкреции са познати на човечеството повече от 120 години, но през последните две десетилетия интересът към тяхното проучване и промишлено усвояване от дъното на Световния океан значително нараства, с оглед усвояването им като алтернативни източници на стратегически метали.\r\nМеждународната организация Интерокеанметал, в която участва и България, е получила право за търсене, проучване и подготовка за промишлено усвояване на полиметални конкреции на площ от 75 хил. кв. км. в полето „Кларион-Клипертон“, разположено в североизточната част на Тихия океан. В организацията участват още Куба, Полша, Чехия, Словакия и Русия. По предложение на българската страна юбилейното 70-то заседание на Съвета на Интерокеанметал се провежда в Бургас.", "date": "2018.05.14", "title": "Зам.-министър Красимир Първанов: Дейността на Интерокеанметал съдейства за увеличаване сигурността на енергийните доставки"}
{"url": "http://www.focus-news.net/news/2018/05/14/2521523/ombudsmanat-maya-manolova-na-16-may-izticha-krayniyat-srok-za-podavane-na-zayavleniya-za-neplateni-zaplati.html", "text": "Заедно с „Главна инспекция по труда“, Фонда за гарантирани вземания и Националния осигурителен институт проведохме работна среща, на която извършихме поетапна оценка за това как работи новото законодателство, което беше прието от парламента през миналата година по мое настояване за мерки срещу наглите работодатели. Това каза омбудсманът Мая Манолова на брифинг пред журналисти веднага след организираната по нейно настояване среща с отговорните институции, съобщиха от пресцентъра на омбудсмана. \r\nМанолова посочи, че нито една от мрачните прогнози и страховитите сценарии, които са чертаели противниците на това законодателство, не се е случила. \r\n„Не е затруднен търговският оборот. По никакъв начин не сме застрашили работата на търговския регистър, т.е. прехвърлянията на фирми в случаите, в които това е необходимо по търговски съображения, се случва безпрепятствено. От друга страна не изхарчихме парите във Фонда – в него има 257 млн. лв., които не бяха похарчени внезапно, в огромни мащаби. На трето място се оказа, че промените не са козметични, законодателството работи и хората с неплатени заплати си получават дълго очакваните трудови възнаграждения и обезщетения от Фонда за гарантирани вземания“, подчерта омбудсманът.\r\nПо думите й, числата говорят сами за себе си – над 5 000 са подадените заявления за изплащане на неплатени заплати за отминали периоди, като до момента от Фонда са изплатени над 600 000 лв., но предстои плащането на около 5 млн. лв. до средата на месец юли. Тя похвали ръководството на Главна инспекция по труда, която много бързо е влязла в новите си правомощия за започване на процедури по несъстоятелност срещу работодатели, които не са си плащали заплатите на работниците.\r\n„Приемането на законодателството срещу наглите работодатели и неговото прилагане е доказателство за това, че когато институциите работят заедно и в интерес на българските граждани, резултати има. Връща се чувството за справедливост за това, че държавата чрез своите институции подкрепя гражданите и че всеки нагъл работодател може да си получи заслуженото“, допълни Манолова.\r\nСпоред нея се променя обществената нагласа и се появява дълго чаканото чувство за нетърпимост към всички, които експлоатират труда на своите работници. По думите й 70 работодатели са платили на работниците си дължимите суми пред угрозата срещу тях да започне производство по несъстоятелност.\r\n„На 16 май т.г. изтича окончателният срок, в който работници могат да подадат искане до Фонда за гарантирани вземания за неплатени заплати за отминали периоди – последните 3 години. Всички работници, които имат да получават неплатени суми – трудови възнаграждения и обезщетения дължими след 1 февруари 2015 г., могат да ги получат, ако подадат заявления до сряда, 16 май 2018 г.“, информира Манолова и призова всички работници, които са обект на трудова експлоатация да сигнализират институциите, а ако се страхуват и искат да останат анонимни, да сезират омбудсмана.\r\nТя акцентира още, че съществува огромен проблем с несъхраняването на документи, които удостоверяват начислените и изплатени трудови възнаграждения на служителите.\r\n„Има случаи на загубени поради нехайство и безхаберие на работодателите документи, но има и случаи на умишлено непредоставяне. В момента правим анализ и в случай, че проблемът е законодателен, сме в готовност да предложим промени и в законодателството – в Търговския закон, Закона за счетоводството, които да предвидят ясни отговорности за съхраняване на документите за платените заплати, начислени и платени трудови възнаграждения, обезщетения, включително и налагането на строги санкции за лицата, които се укриват, не са изготвили или не са съхранили подобна документация“, категорична бе Манолова.\r\nТя даде за пример неплатените заплати на шивачките от „Тренд фешън текстил“ ЕООД в гр. Пловдив, при които счетоводната къща, обслужваща работодателя, отказва да предаде необходимите документи, тъй като и тя не си е получила дължимите суми от него. Манолова заяви, че ще положи всички усилия за случаите, които са във Фонда за гарантиране на вземания. \r\n„В началото на годината около 250 предприятия дължаха на работниците си различни суми и бяха забавили възнагражденията им. За 22 предприятия от тях има безспорно събрани доказателства, 16 искови молби са входирани в съда, като още 6 се обработват, а в 14 предприятия вървят проверки във връзка със събиране на доказателства“, каза изпълнителният директор на Изпълнителна агенция „Главна инспекция по труда“ инж. Румяна Михайлова.\r\nТя отбеляза още, че от Главна инспекция по труда отчитат изключително дисциплиниращ ефект след приетото законодателство, инициирано от омбудсмана и вече 70 предприятия изцяло са отпаднали от списъка на длъжниците към своите служители.\r\nДиректорът на Фонда за гарантирани вземания Ваня Борисова допълни, че от началото на 2018 г. са проверили 102 дружества, подадените заявления са 5 000, като до момента са обработени около 1 900 от тях.", "date": "2018.05.14", "title": "Омбудсманът Мая Манолова: На 16 май изтича крайният срок за подаване на заявления за неплатени заплати"}
{"url": "http://www.focus-news.net/news/2018/05/14/2521522/vitsepremierat-valeri-simeonov-i-v-sega-deystvashtiya-zakon-ima-palna-zabrana-za-ozvuchavane-na-otkriti-ploshti-ot-2300-do-700-chasa.html", "text": "И в сега действащия закон има пълна забрана за озвучаване на открити площи от 23.00 до 7.00 часа. Това заяви на пресконференция във Варна вицепремиерът Валери Симеонов, който заедно с министрите на околната среда и водите Нено Димов и на туризма Николина Ангелкова участваха в среща във Варна с кметове на морски общини, концесионери на плажове, представители на фирми и организации за готовността на туристическия сезон, предаде репортер на Радио \"Фокус\" - Варна. Във връзка със започналия на място разговор с представители на бизнеса Валери Симеонов отбеляза, че законът трябва да се чете внимателно, включително и наредбите за опазване на обществения ред на съответните общини. Той припомни, че миналата година е имало разминаване в т.нар. \"тихи часове\", като някои общини са въвели норма от 24.00 до 8.00 часа. \"В края на сезона миналата година сигнализирахме прокуратурата, която предприе съответните действия за налагане на промяна на наредбите за обществения ред на съответните общини. Законът има най-висше действие спрямо останалите нормативни актове. Спорът вероятно ще продължи и в началото на сезона, но и в сега действащия закон има пълна забрана за озвучаване на открити площи от 23.00 до 7.00 часа\", заяви Валери Симеонов. Той отбеляза, че не може да променя действието на закона по желание на определени собственици на заведения. \"Законът е един и той трябва да се спазва, нормите са същите и в бъдещия закон се променят само с един час сутрин, но проблемът не е сутрин, проблемът е през нощта. Ако някой иска цяла нощ да озвучава, за да привлича клиенти, което да е за сметка на останалите почиващи туристи, това няма да бъде допуснато. Ще има недоволни, ще има спор, който ще продължава\", каза още вицепремиерът. Валери Симеонов допълни, че и през този летен сезон контрол ще има. По отношение на общественото обсъждане на новия Закон за шума Валери Симеонов отбеляза, че такова е направено, като мненията са допълнени в табличен вид. \"Няма сериозни бележки по отношение на принципа и концепцията на закона\", подчерта Валери Симеонов.\r\nМарияна ВАЛЕНТИНОВА", "date": "2018.05.14", "title": "Вицепремиерът Валери Симеонов: И в сега действащия закон има пълна забрана за озвучаване на открити площи от 23.00 до 7.00 часа"}
{"url": "http://www.focus-news.net/news/2018/05/14/2521524/varna-dete-e-blasnato-ot-lek-avtomobil-na-bul-slivnitsa.html", "text": "Дете е блъснато от лек автомобил на бул. \"Сливница\". Това съобщиха от ОДМВР - Варна. Инцидентът е станал на 12 май около 13.40 часа на бул. \"Сливница\". Водачът на лек автомобил \"Хонда\" с инициали Н.В. (на 22 г.) от Бургас, при временно организация с двупосочно движение, не пропуска и блъска дете, пресичащо пътното платно. Вследствие на инцидента е момичето получава контузия на глава, прегледано е и освободено, без опасност за живота.", "date": "2018.05.14", "title": "Варна: Дете е блъснато от лек автомобил на бул. \"Сливница\""}
{"url": "http://www.focus-news.net/news/2018/05/14/2521525/elka-dimova-zam-kmet-na-dobrich-nad-50-e-izpalnenieto-na-prihodite-ot-mestni-danatsi-i-taksi-v-obshtinata.html", "text": "Над 50% е изпълнението на приходите от местни данъци и такси в Община град Добрич. Това съобщи зам.-кметът „Финанси и общинска собственост“ Елка Димова, предаде кореспондент на Радио „Фокус” – Варна. Готови са окончателните данни за приходите за периода, в който гражданите можеха да ползват при плащане на налозите и таксите 5% отстъпка. 63,14% (1.136 млн. лв.) е изпълнението на приходите от данък недвижими имоти, от такса битови отпадъци - 63.48% (3.459 млн. лв.). Над 50% е изпълнението на приходите и при данъците върху превозни средства и данък придобиване на имущество, посочи Елка Димова. Тя посочи, че при всички видове данъци темповете на събираемост досега са били много добри и коментира постигнатите към момента резултати: „Казвайки тези проценти изпълнение и тези успехи, с които се гордеем в Дирекция „Местни данъци и такси“, искам да кажа, че не ги приемаме за индикатори за някакво супер преизпълнение на очакваните приходи. Движат се съвсем в рамките на плана. Съвсем нормално, логично и закономерно е в първите четири месеца да има такъв голям процент изпълнение, след това рязко спадат постъпленията“. За сравнение Елка Димова даде пример – ако в седмица с 5% отстъпка приходите от местни данъци и такси са над 350 хил. – 380 хил. лв., то веднага след 30 април седмичният приход е спаднал на 160 хил. лв. \r\nЖулиета НИКОЛОВА", "date": "2018.05.14", "title": "Елка Димова, зам.-кмет на Добрич: Над 50% е изпълнението на приходите от местни данъци и такси в Общината"}
{"url": "http://www.focus-news.net/news/2018/05/14/2521526/vecher-makedoniya-saraevo-e-prenatovareno-ot-migranti.html", "text": "Броят на мигрантите от ден на ден в Босна и Херцеговина, особено в Сараево, нараства. Поради това в града се проведе спешна среща, на която присъстваха представители на всички общини, полицията, Червения кръст и компетентните кантонални министерства, предава македонското издание   „Вечер“.\r\nНа срещата са взети изводи, които ще бъдат доставени на председателството на Босна и Херцеговина, от което ще се изисква в кратък срок да определи в кои военни казарми ще могат да се настанят мигрантите и възможно най-бързо да се извърши регистрацията им. Лидерите на общините в Сараево изразиха своята готовност да помогнат за оборудването на обектите, в които ще бъдат настанени мигрантите. Ислямската общност на Босна и Херцеговина също изрази готовността си да помогне.\r\nСпоред представителите  на полицията ситуацията от гледна точка на сигурността е напрегната поради засилващия се мигрантски поток. Най-малко сред тях са идващите от Нигерия, Либия, Алжир, Мароко, Пакистан и Афганистан. Те са от всички социални класи и според информацията, предоставена от Спешното отделение, повечето от тях страдат от тежки инфекциозни заболявания.\r\nРепублика Сръбска във вторник изрази загриженост заради нарастващия брой на мигрантите в Босна и Херцеговина и изрази мнение, че с този проблем не се борави с необходимото внимание. Виктор Турмаков", "date": "2018.05.14", "title": "„Вечер“ (Македония): Сараево е пренатоварено от мигранти"}
{"url": "http://www.focus-news.net/news/2018/05/14/2521528/predsedatelyat-na-pg-na-gerb-tsvetan-tsvetanov-vav-veliko-tarnovo-obsazhda-se-vazmozhnostta-50-ot-postapilite-sredstva-vav-fond-patna-bezopasnost-da-se-nasochvat-kam-obshtinite.html", "text": "В момента народните представители, МВР и междуведомствената комисия за контрол на новия Фонд „Пътна безопасност“ обсъждат възможността 50% от постъпилите във фонда средства да се насочват към общините. Това съобщи пред великотърновски медии председателят на Комисията по вътрешна сигурност и обществен ред и председател на ПГ на ГЕРБ Цветан Цветанов, съобщиха от пресцентъра на ПП ГЕРБ. \r\nОчаква се с промени в Закона за движение по пътищата да се регламентира възможността с тези средства местните власти да обезпечават своята политика за сигурност, контрол и превенция на пътнотранспортните произшествия. С промените в урбанизираните територии ще могат да бъдат поставени нови камери за контрол на скоростта. „Философията на Фонд „Пътна безопасност“ е нарушителите да инвестират в подобряване на сигурността“, коментира Цветанов. По думите му превенцията е това, на което управляващите наблягат. „Във Фонда постъпват 50% от събраните глоби за нарушения на пътните правила, като в момента средствата в него са около 60 милиона лева“, информира той.\r\nВъв Велико Търново, където Цветанов проведе приемна за жители на региона, той коментира и настояването на кметове на кметства прагът за провеждане на избори за местен управленец да се смъкне на 100 жители, вместо 350, каквото е настоящото изискване. „Сегашният праг в Изборния кодекс от 350 човека е добър и осигурява оптимална работа в общините“, уточни той.\r\n„Търси се законова възможност за изготвянето на обективни критерии, по които местните власти да осигуряват бюджети за малките населени места“, съобщи още Цветан Цветанов. Той отбеляза, че в момента някои общини не отпускат необходимите, дори и минимални средства за поддръжка в кметствата, поради което е нужен регламент.", "date": "2018.05.14", "title": "Председателят на ПГ на ГЕРБ Цветан Цветанов във Велико Търново: Обсъжда се възможността 50% от постъпилите средства във Фонд „Пътна безопасност“ да се насочват към общините"}
{"url": "http://www.focus-news.net/news/2018/05/14/2521527/ministar-neno-dimov-kachestvoto-na-morskata-voda-po-balgarskoto-chernomorie-e-dobro.html", "text": "Качеството на морската водата по Черноморието е значително подобрено през последните години. Това заяви на пресконференция във Варна министърът на околната среда и водите Нено Димов, който заедно с вицепремиера Валери Симеонов и министъра на туризма Николина Ангелкова участва в среща с кметове на морски общини, концесионери на плажове, представители на фирми и организации за готовността на туристическия сезон, предаде репортер на Радио \"Фокус\" – Варна. Според министър Димов основните условия за успешен туризъм са свързани именно с чисто море и с чистота от отпадните води. Той припомни, че след като през последните няколко години правителството е инвестирало в пречиствателни съоръжения, пет плажа са с повишена оценка от задоволително в отлично състояние. „Най-добър е резултатът в Лозенец“, каза министър Димов. Той припомни, че през 2016 година на  плажа в Лозенец имаше сериозен проблем с чистотата на морската вода.\r\nДиана СТОЕВА", "date": "2018.05.14", "title": "Министър Нено Димов: Качеството на морската вода по българското Черноморие е добро"}
{"url": "http://www.focus-news.net/news/2018/05/14/2521529/ministar-valentin-radev-izgradenata-sistema-za-videonablyudenie-v-pernik-e-poreden-dobar-primer-za-grizha-kam-horata.html", "text": "Вътрешният министър Валентин Радев и главният секретар на МВР гл. комисар Младен Маринов се запознаха на място с възможностите на изградената в  община Перник система за видеонаблюдение. Това съобщиха от пресцентъра на МВР. Тя бе представена от кмета на града Вяра Церовска, която уточни, че  заедно с ръководството на ОДМВР-Перник са определени и точките за наблюдение. Само в центъра са разположени 14 стационарни и 3 моторизирани камери, с аналитичен софтуер, който подпомага охранителната дейност. Ситуационният център е изграден в областната дирекция на МВР. Ръководството на МВР на място се запозна с параметрите, които дава софтуера – функции за издирване и разпознаване на номера на автомобили, както и анализ на интензивността на движението и съответно адекватно разпределение на пътните патрули. Това е пореден добър пример в държавата, заяви вътрешния министър и подчерта, че видеонаблюдението ще даде повече сигурност на хората и  ще помага ОДМВР-Перник по-добре и ефективно да си върши работата.", "date": "2018.05.14", "title": "Министър Валентин Радев: Изградената система за видеонаблюдение в Перник е пореден добър пример за грижа към хората"}
{"url": "http://www.focus-news.net/news/2018/05/14/2521533/hristo-hristov-ek-komisiyata-dade-ofitsialno-preporaki-za-zapochvane-na-pregovori-za-chlenstvo-s-dve-ot-darzhavite-ot-zapadnite-balkani-makedoniya-i-albaniya.html", "text": "Европейската комисия даде официално препоръки за започване на преговори за членство с две от държавите от Западните Балкани - Македония и Албания. Това каза зам.-ръководителят на Представителството на Европейската комисия в България Христо Христов по време на регионалния семинар на тема „Европейската перспектива на Западните Балкани: приносът на София“, в Дома на Европа, предаде репортер на Агенция „Фокус“. „Както Европейската комисия, така и България от много месеци поставят Западните Балкани сред върха на своите приоритети. Още през септември 2017 г. нашият председател Жан-Клод Юнкер ясно даде да се разбере, че ние вярваме, че скоро ще бъдем повече от 28 страни членки, след като преминем през датата 29 март 2019 година, когато Великобритания ще напусне ЕС\", заяви той. \"Именно в преследване на този амбициозен дневен ред, който и европредседателството зададе, включвайки Западните Балкани като един от своите приоритети, през февруари тази година Европейската комисия представи много амбициозна стратегия за Западните Балкани, която даде нещо като път напред за всички 6 страни от региона. Даде индикативна дата, на която мислим, че двете най-напреднали държави биха могли да се присъединят, даде ясен сигнал, затова че реформаторските усилия ще бъдат възнаградени, когато в тези държави се извършват реформи“, каза още Христов. „Европейската комисия представи редовните си доклади за напредъка на всички страни от региона. Някои държави са напреднали по пътя си към европейската интеграция, някои не толкова, но за първи път от няколко години Европейската комисия даде официално препоръки за започване на преговори с две от държавите от Западните Балкани - Македония и Албания\", добави той. \"Европейската комисия е наистина единствената европейска институция, която има монопол върху законодателните предложения, но финалните решенията се взимат от държавните и правителствените ръководители“, допълни още Христо Христов. „Очакваме София да изпрати силен сигнал към страните от Западните Балкани тази седмица. Свързаността е основен акцент на Българското европредседателство и за Европейския съюз, спрямо региона. Тези държави, които са на финалната права за преговори, за които е ясно, че скоро ще станат част от ЕС, трябва да получат адекватната финансова подкрепа. Така или иначе остават броени дни до срещата на върха, така че лидерите би трябвало да дадат в каква насока отиваме. Кои конкретни проекти и обмен на практики ще доведат до това, към което се стремим – по-добрата свързаност, подобряването на добросъседските отношения. Наистина да говорим за конкретни решения, практики и всичко, което ще доведе до подобряването на живота на обикновените граждани във всички тези държави от региона“, каза още зам.-ръководителят на Представителството на Европейската Комисия в България.\r\nЦветелин ДИМИТРОВ", "date": "2018.05.14", "title": "Христо Христов, ЕК: Комисията даде официално препоръки за започване на преговори за членство с две от държавите от Западните Балкани - Македония и Албания"}
{"url": "http://www.focus-news.net/news/2018/05/14/2521530/plovdiv-praznikat-na-grad-sadovo-tazi-godina-zapochva-na-23-ti-i-shte-prodalzhi-do-26-may.html", "text": "Празникът на град Садово тази година започва на 23 май и ще продължи до 26 май. Това съобщи за Радио „Фокус”-Пловдив зам.-кметът на общината Петър Георгиев. Първият ден е обявен за Празник на фъстъка, който започва в 17.30 часа. Традиционно и тази година ще има среща на производители на фъстъци, преработватели и търговци, с представители на Института по растителни генетични ресурси “К. Малков”. Те ще представят нови сортове и технологии, ще дадат някои съвети и препоръки. Едновременно с това ще има и конкурс за най-добър производител на фъстъци.\r\nС изпълнение на оркестър „Славяни”, с ръководител Никола Трифонов започва празничната програма. На 24 май кметът на Садово Димитър Здравков ще поздрави жителите на общината с тържествено слово. После се открива Фестивал на екопроизводителите. Това е второ издание на фестивала. „Заявено е доста голямо участие, организирали сме и изложбена площ”, каза Георгиев. По думите му, миналата година конкурсът е преминал при голям интерес, тъй като е било нещо, което не е правено досега. На 24 май вечерта отново ще свири народен оркестър, ще има и празнична заря. На 25 май се открива Националният фолклорен фестивал на името на Георги Пендов. Той ще продължи два дни. Закриването и в двата дни ще е с формациите „Елика” и „Етноритъм” и с народни танци.\r\n„В рамките на етнофестивала е предвидена и работилница за деца, с курсове по готварство, рисунка и още много неща. Надявам се децата да са щастливи и доволни”, каза Георгиев.\r\nНа 24 май през деня в Садово ще се проведе и Републикански турнир по стрелба с лък за деца от 11 до 14 години, с домакинството на отбора по стрелба с лък в града.\r\nВсички награди за победителите в конкурсите са подсигурени от община Садово.\r\nЦветана ТОНЧЕВА", "date": "2018.05.14", "title": "Пловдив: Празникът на град Садово тази година започва на 23-ти и ще продължи до 26 май"}
{"url": "http://www.focus-news.net/news/2018/05/14/2521531/sport-robin-haase-pobedi-daniil-medvedev-v-parvi-krag-na-turnira-v-rim.html", "text": "Холандецът Робин Хаасе победи руснака Даниил Медведев в първи кръг на турнира в Рим с резултат 3:6, 6:4, 6:1.\r\nСъперникът на Хаасе ще се определи на срещата между чеха Томаш Бердих и канадеца Денис Шаповалов.  Виктор Турмаков", "date": "2018.05.14", "title": "Спорт: Робин Хаасе победи Даниил Медведев в първи кръг на турнира в Рим"}
{"url": "http://www.focus-news.net/news/2018/05/14/2521532/partiyata-na-evropeyskite-sotsialisti-shte-provede-koordinatsionna-sreshta-na-levite-premieri-i-partiyni-lideri-v-sofiya-na-16-may.html", "text": "Партията на европейските социалисти ще проведе координационна среща на левите премиери и партийни лидери в София на 16 май, по време на която ще бъдат изработени общи позиции на участващите в Срещата на върха ЕС - Западните Балкани. Това съобщиха от пресофиса на Сергей Станишев. Срещата ще се проведе в Галерия „Квадрат 500“ на пл. „Александър Невски“. В 16.00 часа ще се проведе пресконференция с президента на ПЕС Сергей Станишев, а от 17.00 часа е началото на срещата.", "date": "2018.05.14", "title": "Партията на европейските социалисти ще проведе координационна среща на левите премиери и партийни лидери в София на 16 май"}
{"url": "http://www.focus-news.net/news/2018/05/14/2521534/blagoevgrad-zam-kmetat-emiliya-tuneva-predstavi-deynostite-po-blagoustroyavane-na-ul-maritsa-v-uchastaka-ot-bul-sv-dimitar-solunski-do-ul-ivan-mihaylov.html", "text": "Зам.-кметът на Благоевград Емилия Тунева представи информация за дейностите по благоустрояване на ул. „Марица” в участъка от бул. „Св. Димитър Солунски” до ул. „Иван Михайлов”, предаде репортер на Радио „Фокус“-Пирин. Пресконференцията се проведе в сградата на община Благоевград. На нея присъстваха и зам.-кметовете  Зорница Кралева Иво Николов. Зам.-кметът Емилия Тинева обясни, че обектът е част от мащабния проект „Благоустрояване на градската среда”. Той се осъществява с финансовата подкрепа на Оперативна програма „Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие. Проектът стартира на 18 ноември 2016 г. Инициативата цели подобряване на жизнената и работна среда на жителите и гостите на Благоевград, създаване на достъпна, безопасна и уютна градска среда, повишаване стандарта на живот на населението и намаляване на социалните различия, посредством създаване на възможности за интеграция на хората в неравностойно положение. \r\nПроектът включва благоустрояване на ул. „Марица” в участъка от бул. „Св. Димитър Солунски” до ул. „Иван Михайлов”. В него се включва и обновяване и облагородяване на пл. „Георги Измирлиев-Македончето” и по- конкретно: реконструкция на площадното, подплощадното пространство и фонтаните, художествено осветление в централна градска част между сградите на Общинска администрация – Благоевград, Драматичен театър „Никола Вапцаров”, Регионална здравна инспекция, сградата на Американски университет в България и хотел „Ален мак”. В дейности те предстои и изграждане на велосипедна алея, свързваща бул. „Св. Димитър Солунски”, ул. „Даме Груев”, бул. „Васил Левски”, бул. „Св.Св. Кирил и Методий” – до хотел „Ален мак” и от ул. „Марица” до ул. „Иван Михайлов”.  Част от птоектът е и благоустрояване на IV-ти микрорайон в Благоевград, включително рехабилитация и реконструкция на улици, които са без пътна настилка и без тротоари, а именно: ул. „Ветрен”, ул. „Роден край”, ул. „Черно море”, ул. „Съединение”, ул. „Независимост” и ул. „Руен”, енергоспестяващо улично осветление и озеленяване в района на ул. „Ветрен” до Югозападен университет „Неофит Рилски”.\r\nТунева посочи, че улица „Марица“ е една от възловите улици на града. По думите й проектът стартира на 18 ноември 2016 година и е с европейско съфинансиране- 11 176 990 лв.. „Национално съфинансиране - 1 972 410 лв. Имаме и собствен принос от 28 103 лв.. Общата стойност на проекта възлиза на 13 177 504 лв. Срокът на изпълнение е 24 месеца. В този проект имаме четири подобекта: благоустрояване на улица „Марица“ , облагородяване на площад „Георги Измирлиев, благоустрояване на IV-ти микрорайон в Благоевград и изграждане на велосипедна алея свързваща булевард „Св. Димитър Солунски”, ул. „Даме Груев”, бул. „Васил Левски”“, каза Тунева. Тя запозна  присъстващите със строително- монтажните работи, които са включени за обекта Благоустрояване на ул. „Марица” в участъка от бул. „Св. Димитър Солунски” до ул. „Иван Михайлов”. „Стойността на обекта  възлиза на 2 492 619 лв. , от които 1 827 857 лв. ще бъдат предоставени като безвъзмездна финансова помощ по проекта. 664 811 лв. са за ремонт на ВиК мрежата по улица „Марица“, предоставени като финансиране от  републиканския бюджет. Срокът на изпълненив е 118 календарни дни“, каза Тунева.\r\nТя заяви, че улица „Марица“ свързва две основни изходно-входни артерии на Благоевград, по посока от и за София. По думите й улицата е с дължина 635 м. „Улицата свързва две основни изходно- входни артерии на Благоевград, по посока от и за София. По конкретно, свързва бул. „Св. Димитър Солунски” и улица „Иван Михайлов“. Този факт създава значителна транспортна натовареност на улиците. На всяка от прилежащите улици на имота са разположени много обществени сгради, детски градини, училища, спортни съоръжения в жилищния квартал. Всички тези обстоятелства налагат нейното облагородяване“, каза Тунева. Реновирането на улица „Марица“ ще допринесе за подобряване на редица условия, свързани със спецификата на района. Ще бъде осигурена достъпна градска среда до обществените сгради, включително безопасно условия за движение и безопасност на хора в неравностойно положение. „Транспортна проходимост до основните входно- изходни артерии на града. Възможност за реализиране на нови строителни обекти в свободните зони граничещи с улицата. Предвиждат се и  редица мерки за осигуряване на достъпна, безопасна и уютна градска среда. Обновяване на надземна и подземна улична инфраструктура, създаване на комфорт при пътуването и добро отводняване на улицата. Подобряване на сигурността, безопасността и енергийната ефективност чрез ремонтиране на тротоарните настилки и изграждане на ново енергоспестяващо осветление. Освобождаване на зони за паркиране на жителите и гостите на Благоевград, а също така и облагородяване на зелените площи. Ще бъде извършена реконструкция на уличната ВиК мрежа, както и сградните водопроводни отклонения до границата на прилежащите на улицата имоти. За незастроените имоти се предвижда изграждане на сградни водопроводни и канализационни отклонения с цел в бъдеще да се избегне повторно разкопаване на улицата. Ще се положи нова пътна настилка Ще бъде изградено ново енергоспестяващо осветление. Ще бъдат обособени 117 паркоместа. Ще се реновират зелените площи, ще се ремонтират тротоарите от двете страни и пешеходните пътеки.\r\nЛора КАЛЧЕВА", "date": "2018.05.14", "title": "Благоевград: Зам.- кметът Емилия Тунева представи дейностите по благоустрояване на ул. „Марица” в участъка от бул. „Св. Димитър Солунски” до ул. „Иван Михайлов”"}
{"url": "http://www.focus-news.net/news/2018/05/14/2521535/doncho-barbalov-zam-kmet-na-sofiya-ideyata-vsichki-sasedni-darzhavi-na-zapadnite-balkani-da-uchastvat-v-sreshtata-na-varha-e-izklyuchitelno-dobra.html", "text": "Идеята всички съседни държави на Западните Балкани да участват в срещата на върха е изключително добра. Това каза зам.-кметът на София по направление „Финанси и стопанска дейност“ Дончо Барбалов по време на регионалния семинар на тема „Европейската перспектива на Западните Балкани: приносът на София“, в Дома на Европа, предаде репортер на Агенция „Фокус“. „Един от най-важните приоритети на Европредседателството е свързаността в Западните Балкани. Свързаността, била тя транспортна, енергийна, икономическа, цифрова, е особено важна за стабилността в региона“, допълни още той. „Ние като столица имаме своята важна роля, защото както знаете 40% от БВП на страната се генерира в София. Имаме с какво да дадем и да помогнем в процеса на работа с държави от Западните Балкани, точно за да ги поучим от нашия опит. Идеята всички съседни държави на Западните балкани да участват в този процес е изключително добра. София освен, че сме географски център на Балканите, мисля, че имаме много добри отношения със всички съседни държави и много добър опит“, каза още зам.-кметът на София.\r\nЦветелин ДИМИТРОВ", "date": "2018.05.14", "title": "Дончо Барбалов, зам.-кмет на София: Идеята всички съседни държави на Западните Балкани да участват в срещата на върха е изключително добра"}
{"url": "http://www.focus-news.net/news/2018/05/14/2521536/api-raboti-se-po-dolnoto-stroene-na-viadukta-korenishki-dol-pri-36-km-na-avtomagistrala-hemus-dvizhenieto-se-osashtestvyava-dvuposochno-v-platnoto-za-varna.html", "text": "Напредва ремонтът на виадукт „Коренишки дол“ от км 36+170 до км 36+710 на автомагистрала „Хемус“, който започна на 20 април т. г. Това съобщиха от пресцентъра на Агенция \"Пътна инфраструктура\". В момента движението по моста в посока София се осъществява двупосочно в платното за Варна. Работи по долното строене на съоръжението в посока София, като се ремонтират стълбове 3, 4, 5 и 6. За да се ограничат вибрациите от преминаващите превозни средства не се извършват ремонтни работи по платното за движение. По този начин се осигурява безопасна работа на строителите, работещи по стълбовете на съоръжението.\r\nАгенция „Пътна инфраструктура“ прави това уточнение по повод запитвания от граждани за ремонтните дейности, извършвани в района. Пътната агенция благодари на шофьорите за търпението от причинените неудобства, които обаче са наложителни, за да се пътува удобно и безопасно по съоръженията, необновявани от построяването им.\r\nДо завършване на ремонтно-възстановителните работи, които се очаква да продължат до декември т. г., трафикът се пренасочен двупосочно в платното за Варна. Осигурени са по една лента за Варна и за София. Скоростта е ограничена до 50 км/ч. Необходимо е шофьорите да карат внимателно, да не предприемат изправарания в участъка и да спазват стриктно поставената сигнализация и въведеното ограничение на скоростта. \r\nДвижението на тежкотоварните камиони над 12 т по АМ „Хемус“ в посока Варна е ограничено в отсечката от 30 до 47 километър. Те се отклоняват при 30 км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47 км при пътен възел „Ботевград“. В посока София трафикът на товарните автомобили над 12 т по АМ „Хемус“ е без ограничение.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.05.14", "title": "АПИ: Работи се по долното строене на виадукта „Коренишки дол“ при 36 км на автомагистрала „Хемус“, движението се осъществява двупосочно в платното за Варна"}
{"url": "http://www.focus-news.net/news/2018/05/14/2521541/tsvetan-tsvetanov-gerb-chast-ot-sredstvata-sabrani-ot-narushitelite-na-patya-tryabva-da-se-vlagat-v-kupuvane-na-novi-kameri.html", "text": "Част от средствата, събрани от нарушителите на Закона за движение по пътищата, да се влагат в купуване на нови камери, които да се поставят в урбанизираните зони в страната. Това е една от промените, които се предлага  да бъдат включени в новия закон, който ще влезе в сила от следващата година, съобщи пред журналисти във Велико Търново председателят на ПГ на ГЕРБ и зам.-председател на партията Цветан Цветанов, предаде репортер на Радио „Фокус“ – Велико Търново. Той уточни, че става въпрос за средствата, който се събират в т. нар. Фонд „Пътна безопасност“. В него влизат 50 % от глобите, останалите са за републиканския бюджет. В момента във фонда има около 60 млн. лв.,които ще се разпределят по сега действащото законодателство. \r\n„Идеята ни е част от парите във Фонда да отиват за общините, за поставяне на камери в урбанизираната зона. Това е важно, защото кметовете имат своята политика за сигурността, за намаляване на жертвите и тежките ПТП и когато имат възможност да разполагат с този ресурс, да инвестират и да поставят нови камери там, където има необходимост, нещата ще се подобрят“, категоричен бе Цветанов. той подчерта и, че местната власт е най-добре запозната с ежедневните оплаквания и най-критичните участъци в населените места, което ще спомогне допълнително. Очаква се и внасянето на още една законодателна промяна, която да касае осигуряването на макар и минимални средства за кметовете на малки населени места, за да се избегне проблемът с непропорционалното разпределение на общинските бюджети. „По този начин, когато всеки управник разполага с определена сума, той ще може да си върши работата много по-ефикасно“, допълни зам.-председателят на ГЕРБ.\r\nЛуиза ТРАНЧЕВА", "date": "2018.05.14", "title": "Цветан Цветанов, ГЕРБ: Част от средствата, събрани от нарушителите на пътя, трябва да се влагат в купуване на нови камери"}
{"url": "http://www.focus-news.net/news/2018/05/14/2521543/kyustendil-obyavena-e-obshtestvena-porachka-za-ideen-proekt-za-podmyana-na-ulichnoto-osvetlenie-v-selata-v-sastava-na-obshtina-dupnitsa.html", "text": "Обявена е обществена поръчка за идеен проект за подмяна на уличното осветление в селата в състава на община Дупница. Това каза пред Радио „Фокус” – Кюстендил Красимир Георгиев, зам.-кмет на Дупница. По думите му става въпрос за възможност за реализиране на подмяна на уличното осветление, чрез проект по Норвежката програма. За тази цел е обявена обществена поръчка за идеен проект. В сайта на общината са публикувани приложения за всяко от 16 села. Стойността на поръчката е 16 666 лева без ДДС, а срокът за изпълнение – 30 дни. \r\nПубликувано е и извършеното енергийно обследване на уличното осветление на селата в община Дупница, което показва, че при съществуващото състояние на осветителната система, не се осигуряват изискваните санитарно-хигиенни норми за осветеност. Изградената сравнително стара осветителна система, както и тежката й поддръжка са основните причини, системата да не отговаря напълно на изискванията на действащия стандарт за улично осветление. Установен е потенциал за намаляване на действително необходимите разходи за поддръжка на уличното осветление с близо 80% и възможност за намаляване на капиталовите разходи за осветители до 14 000 лева. Докладът сочи, че с реализирането на мярката, при сума на инвестициите 994 129 лева без ДДС ще се постигне намаляване на разходите за заплащане на електроенергия с повече от 83,16% от базовите стойности, а експлоатационните разходи ще се намалят с близо 80%.\r\nВенцеслав ИЛЧЕВ", "date": "2018.05.14", "title": "Кюстендил: Обявена е обществена поръчка за идеен проект за подмяна на уличното осветление в селата в състава на община Дупница"}
{"url": "http://www.focus-news.net/news/2018/05/14/2521537/veliko-tarnovo-nad-40-dushi-se-vklyuchiha-v-priemnata-na-tsvetan-tsvetanov-v-grada.html", "text": "Над 40 души се включиха в приемната на председателя на Парламентарната група на ГЕРБ и зам.-председател на партията Цветан Цветанов, която се проведе в сградата на Община Велико Търново, с участие на жители на града и хора от съседните села и общини, предаде репортер на Радио „Фокус“ – Велико Търново. Пред журналисти Цветанов каза, че въпросите, които са поставяни, са били както от личен характер, така и по теми засягащи местната власт и институциите. \r\n„Една от темите беше за Великотърновския университет и по-специално Факултетът по политология. Знаете, че по матрицата, която в момента се прилага, ще бъдат намалени бройките в цялата страна и в тази връзка представители на Катедрата поискаха среща. Докато тя течеше направих един разговор с министър Красимир Вълчев, който пое ангажимент в началото да се срещне с тях, като в последствие ще се срещне и с другите катедри. Той даде успокоение, че няма да се върви към закриване на катедрите, а ще се работи за оптимизация на бройките. За да бъдат приемани единствено хора, които след това ще могат да се реализират“, поясни Цветанов. Той допълни, че друга тема, която вълнува хората от региона е дали Домът  за медикосоциални грижи за деца в Дебелец ще продължи да функционира, след като приключи процеса на дейнституционализация. Идеята е в областта да не се открива нов център, както ще предвижда закона, а този да изземе неговите функции. Не са липсвали и лични въпроси, за част от които Цветанов е поел ангажимент за допълнителна проверка в съответните институции. \r\n„Тук искам да благодаря на Даниел Панов за това, че имаше два – три въпроса, за които в движение, с близостта на приемната до кабинета на кмета, той пое ангажимент да търси решение“, каза още зам.-председателят на ПП ГЕРБ. Ще се потърси и начин за справяне с частния инвеститор, който управлява автогарата в Горна Оряховица и това създава известни неудобства на пътуващите.  Цветан Цветанов се срещна и походниците за Ботевите дни, като през настоящата година двете групи получават финансова подкрепа от народния представител в размер на около 2 хиляди лева. Обшият брой на децата, които участват в инициативата, е над 100 човека.По време на визитата на народния представител стана ясно и, че на 28 май във Велико Търново ще се проведе информационна  среща относно изграждането на АМ „Хемус“. Тя ще се случи от 13.00 часа в зала 302 на Общината.\r\nЛуиза ТРАНЧЕВА", "date": "2018.05.14", "title": "Велико Търново: Над 40 души се включиха в приемната на Цветан Цветанов в града"}
{"url": "http://www.focus-news.net/news/2018/05/14/2521520/bloomberg-broyat-na-zaginalite-palestintsi-pri-sblasatsite-v-ivitsata-gaza-e-dostignal-do-16.html", "text": "Здравните власти в палестинския анклав Ивицата Газа съобщиха, че по време на протестите срещу преместването на американското посолство от Тел Авив в Ерусалим от израелски огън са загинали 16 палестински демонстранти, предава  Bloomberg.\r\nИзраелските власти съобщиха, че на всяка цена ще предотвратят разкъсване на границата. Нарастващият брой загинали ще увеличи международната критика към това, че на израелските войници им е разрешено да откриват огън по всеки, който приближава граничната ограда, разделяща Израел от Ивицата Газа. Виктор Турмаков", "date": "2018.05.14", "title": "Bloomberg: Броят на загиналите палестинци при сблъсъците в Ивицата Газа е достигнал до 16"}
{"url": "http://www.focus-news.net/news/2018/05/14/2521538/ministar-nikolina-angelkova-rezhimat-za-izgrazhdane-na-kampingi-v-opredelenite-za-tova-mesta-tryabva-da-bade-oblekchen.html", "text": "Режимът за изграждане на къмпинги в определените за това места трябва да бъде облекчен. Това заяви на пресконференция във Варна министърът на туризма Николина Ангелкова, която заедно с вицепремиера Валери Симеонов и министъра на околната среда и водите Нено Димов участва в среща във Варна с кметове на морски общини, концесионери на плажове, представители на фирми и организации за готовността на туристическия сезон, предаде репортер на Радио \"Фокус\" - Варна. По отношение на къмпингуването министър Ангелкова добави, че преди година и половина в Министерството на туризма е имало създадена работна група за намиране на текстове, които да регламентират тази дейност и най-вече да улеснят изграждането на къмпинги. \"За мое огромно съжаление работната група не стигна до консенсус и не бяха подкрепени отделните предложени тестове, говоря за цялостно регламентиране на къмпингуването, не само на територията на морския плаж. Важен беше и режимът за изграждане на къмпинги\", отбеляза Николина Ангелкова. По думите ѝ към днешна дата, за да се изгради къмпинг, той трябва да отговаря на условията на хотелски комплекс. \"Режимът трябва да бъде променен и изграждането на къмпинги на определените за това места да бъде по-лесно. Не срещахме диалог и разбиране от участниците в работната група, които бяха представители на общините, неправителствените организации, на зелените, туристическия бранш, както и отделните държавни институции\", подчерта министър Николина Ангелкова. \r\nМарияна ВАЛЕНТИНОВА", "date": "2018.05.14", "title": "Министър Николина Ангелкова: Режимът за изграждане на къмпинги в определените за това места трябва да бъде облекчен"}
{"url": "http://www.focus-news.net/news/2018/05/14/2521544/mrrb-kitayski-konglomerat-proyavyava-interes-kam-izgrazhdaneto-na-tunela-pod-shipka-i-avtomagistralata-ruse-veliko-tarnovo.html", "text": "Китайският конгломерат „СИТИК Констракшън“ проявява инвестиционен интерес към изграждането на тунела под Шипка и автомагистралата Русе – Велико Търново. Това стана ясно на среща днес на министъра на регионалното развитие и благоустройството Николай Нанков с представители на китайската компания, съобщиха от пресцентъра на Министерство на регионалното развитие и благоустройството.\r\n„Крайно време е да положим основите на едно дългосрочно и устойчиво партньорство между България и китайския бизнес“, каза на срещата министър Нанков.   \r\nВ хода на разговора бяха обсъдени възможностите за подписване на Меморандум за сътрудничество, включващ конкретни параметри за публично-частно партньорство.  \r\n„Ще бъда щастлив, ако успеем да отбележим напредък в нашите съвместни усилия за реализиране на инфраструктурни проекти под формата на публично-частно партньорство“, подчерта по време на срещата министърът. Той добави, че за напредъка на бизнес отношенията между България и Китай ще допринесе и предстоящият форум 16+1, в София - инициатива, целяща да поощри сътрудничеството между Китай и шестнадесетте страни от Централна и Източна Европа, чийто домакин ще бъде София.", "date": "2018.05.14", "title": "МРРБ: Китайски конгломерат проявява интерес към изграждането на тунела под Шипка и автомагистралата Русе – Велико Търново"}
{"url": "http://www.focus-news.net/news/2018/05/14/2521545/pazardzhik-politsiyata-v-oblastta-predprie-reditsa-merki-vav-vrazka-sas-zapochvashtite-abiturientski-balove.html", "text": "Във връзка с началото на абитуриентските балове в област Пазарджик от ОДМВР-Пазарджик и районните управления на МВР са предприети редица мерки с цел недопускане на пътни инциденти с абитуриенти, извършването на престъпления и нарушаване на обществения ред. Това каза за Радио „Фокус” – Пазарджик говорителят на ОДМВР-Пазарджик Мирослав Стоянов. Той уточни, че охраната на всяко едно от тържествата ще се осъществява от униформени служители на съответното полицейско управление. В заведенията с абитуриенти няма да бъдат допускани лица с агресивно поведение, носещи огнестрелно оръжие и боеприпаси или такива, които нямат отношение към събитието. Допълнителни полицейски патрули ще следят за спазването на правилата за движение по пътищата непосредствено преди започването на тържествената вечер, както и след нейния край. Служителите ще използват и записваща техника за документиране на извършените нарушения.\r\nАлбена ЖИЛЕКОВА", "date": "2018.05.14", "title": "Пазарджик: Полицията в областта предприе редица мерки във връзка със започващите абитуриентски балове"}
{"url": "http://www.focus-news.net/news/2018/05/14/2521542/ministar-neno-dimov-sled-kraya-na-letniya-sezon-mosv-shte-obsadi-s-turisticheskiya-bransh-zakonoproekt-ili-naredba-za-zadalzhitelnoto-razdelno-sabirane-na-plastmasovi-otpadatsi.html", "text": "След края на летния сезон Министерството на околната среда и водите ще обсъди с туристическия бранш законопроект или наредба за задължителното разделно събиране на пластмасови отпадъци. Това заяви на пресконференция във Варна министърът на околната среда и водите Нено Димов, който заедно с вицепремиера Валери Симеонов и министъра на туризма Николина Ангелкова участва в среща с кметове на морски общини, концесионери на плажове, представители на фирми и организации за готовността на туристическия сезон, предаде репортер на Радио \"Фокус\" – Варна. Министър Димов посочи, че за това лято заедно с концесионерите и с организациите, които са свързани с оползотворяването на отпадъците, по плажовете ще бъдат поставени информационни табели на доброволен принцип. Той добави, че пластмасата е един от основните проблеми, не само по българското крайбрежие, но и в световен план. Министърът цитира статистика, според която 80% от пластмасовите отпадъци в морските води идват от плажовете и заведенията на брега, а само 20% се генерират от кораби и плавателни средства. Министър Димов каза още, че на базата на започнатата от Министерството на околната среда дискусия по минипакета за кръгова икономика, отнасящ се до пластмасовите отпадъци, Съветът на министрите на екологията на страните членки на ЕС, през юни ще започне изготвянето на общо европейско законодателство в тази посока.\r\nДиана СТОЕВА", "date": "2018.05.14", "title": "Министър Нено Димов: След края на летния сезон МОСВ ще обсъди с туристическия бранш законопроект или наредба за задължителното разделно събиране на пластмасови отпадъци"}
{"url": "http://www.focus-news.net/news/2018/05/14/2521547/pazardzhik-narodniyat-predstavitel-ot-gerb-desislava-kostadinova-se-sreshtna-s-rakovodstvoto-na-sporten-klub-vamos-v-peshtera.html", "text": "Народният представител от ГЕРБ - Пазарджик Десислава Костадинова се срещна с ръководството на Спортен клуб „Вамос” в Пещера, съобщиха за Радио „Фокус“ – Пазарджик от пресцентъра на ПП ГЕРБ - Пазарджик. Клубът по тенис търси сътрудничество за подобряване на базата, която използва. От както „Вамос“ използва спортната площадка „Кавказ“, с помощта на дарения и ентусиазма на ръководството, както и подкрепата на Община Пещера, кортовете, трибуните и сградата бяха ремонтирани и подновени, но има нужда от още много дейности по-създаването на подходящи условия за трениращите в клуба. В момента в СК“Вамос“ тренират 52 деца от 8 до 14г. възраст. През 2017г. са били картотекирани 31 деца в различни възрастови групи. Те взеха участие за първи път в 8 регионални турнири от календара на Българската федерация по тенис. „Тенисът е много популярен спорт и е нормално да има интерес към него. Две години поред присъствам на детски турнири в Пещера, в които участват много деца от региона. Провеждат се и състезания за любители-тенисисти. Ще потърсим различни варианти, за да се подобри състоянието на тази спортна база, към която има масивна сграда, в която са обособени съблекални, както и два корта. Инициативността на тенис общността трябва да се подкрепи“, сподели след края на срещата Десислава Костадинова.", "date": "2018.05.14", "title": "Пазарджик: Народният представител от ГЕРБ Десислава Костадинова се срещна с ръководството на Спортен клуб „Вамос” в Пещера"}
{"url": "http://www.focus-news.net/news/2018/05/14/2521548/podmyana-na-spiratelni-kranove-nalaga-spirane-na-vodata-na-chast-ot-rayon-lyulin-na-16-may.html", "text": "„Софийска вода“ АД ще подмени три спирателни крана с диаметър 800 мм на изходящ водопровод в сухата камера на резервоар „Модерно предградие“. Това съобщиха от пресцентъра на дружеството. Техническата операция ще позволи по-доброто управление на мрежата и ще повиши надеждността на водоснабдителната услуга. Съоръженията са амортизирани, на повече от 40 години, което затруднява ползването им от експлоатационните екипи при необходимост. По тази причина на 16 май клиентите на „Софийска вода“ в жк. „Люлин“ 1-ви, 2-ри, 3-ти, 6-ти, 7-ми, 8-ми, 9–ти, 10-ти микрорайон и жк. „Люлин - Център“ ще останат без вода в интервала от 10.00 до 22.00 часа. Спирането ще засегне и живеещите в местността Смърдана и кв. „Факултета“.\r\nПонижено налягане ще има в жк. „Западен парк“, жк. „Красна поля“ 1-ва и 2-ра част. При продължителност на ремонтните работи над дванайсет часа, ще бъдат осигурени водоноски на следните адреси: \r\n- жк. „Люлин“  8 – бул. „Царица Йоанна“ (локално платно) до северозападния вход на метростанция „Люлин“;\r\n- жк. „Люлин“ 9 – ул. „Ген. Никола Генев“ пред входа на 40-то СОУ;\r\n- жк. „Люлин“ 10 – ул. „Димитър Талев“ пред входа на ОДЗ №100.\r\nПовече информация за развитието на всички планирани теренни дейности в реално време можете да следите на Виртуалния информационен център на дружеството.", "date": "2018.05.14", "title": "Подмяна на спирателни кранове налага спиране на водата на част от район „Люлин“ на 16 май"}
{"url": "http://www.focus-news.net/news/2018/05/14/2521481/pazardzhik-mezhdu-100-i-250-lv-sa-tsenite-na-kuvertite-za-abiturienti-v-hotelite-vav-velingrad.html", "text": "Хотелите и ресторантите във Велинград предлагат специални програми за абитуриентските балове, като част от тях включват празнични обеди и вечери и атрактивни забавления, показа репортерска проверка на Радио „Фокус” – Пазарджик. За празничната вечер е предвидена и развлекателна програма с участието на нашумели поп и фолк изпълнители. Петзвездните хотели предлагат цени от 200-250 лева на вечер, четири и тризвездните, съответно - 150 лева, 120 лева и 100 лева. В тези цени влизат нощувка, закуска, вечеря, безплатно ползване на басейн и спа процедури. \r\nВсички хотели в спа курорта ще предлагат 20% отстъпка от цените на предлаганите услуги. Тази мярка е съгласувана със собствениците на хотелите с оглед на засилената миграция на абитуриенти и туристи към Гърция, където те могат да се наслаждават на слънчево и топло време на открито, при по-атрактивни цени. Хотелите в планинския град предлагат спа процедури, топли минерални басейни, много добра материална база, детски кътове, като и достъп до интернет и различни забавления и туристически екскурзии до различни местности в близост до Велинград.\r\nАлбена ЖИЛЕКОВА", "date": "2018.05.14", "title": "Пазарджик: Между 100 и 250 лв са цените на кувертите за абитуриенти в хотелите във Велинград"}
{"url": "http://www.focus-news.net/news/2018/05/14/2521546/ministar-nikolina-angelkova-shte-vavedem-izrichna-sanktsiya-za-tezi-koito-izvarshvat-nereglamentirano-kampinguvane-na-teritoriyata-na-morskiya-plazh.html", "text": "Ще се работи за въвеждането на санкция за тези, които извършват нерегламентирано къмпингуване на територията на морския плаж. Това заяви на пресконференция във Варна министърът на туризма Николина Ангелкова, която заедно с вицепремиера Валери Симеонов и министъра на околната среда и водите Нено Димов участва в среща с кметове на морски общини, концесионери на плажове, представители на фирми и организации за готовността на туристическия сезон, предаде репортер на Радио \"Фокус\" - Варна. Министър Ангелкова добави, че по отношение на Закона за устройство на Черноморското крайбрежие и морските плажове къмпингуването и разполагането на палатки на територията на морския плаж е забранено. \"Законът ясно изброява кои дейности са позволени да се извършват на територията на морския плаж. Всички останали дейности, които не са изрично изброени, са забранени по смисъла на юридическия способ на тълкуването. Това, което липсва в закона и ние ще променим, е изрична административно-наказателна санкция за тези, които извършват нерегламентирано къмпингуване на територията на морския плаж\", заяви министърът. Николина Ангелкова добави, че всяка една община, по примера на Община Царево, може да приема наредби, свързани с опазването на обществения ред и чистотата и на тази основа да глобява нарушителите. \"Съвместно ще работим в посока на законодателни промени, които да се скрепят със санкции - административни и глоби, нарушителите, които нерегламентирано къмпингуване на територията на морския плаж. По предложенията, които имахме за облекчено изграждане на къмпинги, за плащането на такси, които съответната община да ползва за почистване на тоновете отпадъци, нямаше консенсусни текстове, които да бъдат подкрепени от работната група. В момента с вицепремиера и колегите ще обмислим как да продължим, защото е важно хората, които искат да къмпингуват, да има къде да го правят\", посочи Николина Ангелкова. Тя добави, че съществуващите от 20 години къмпинги вече не отговарят на съвременните изисквания на Закона за туризма и категоризацията, за да предлагат качествен туристически продукт.\r\nМарияна ВАЛЕНТИНОВА", "date": "2018.05.14", "title": "Министър Николина Ангелкова: Ще въведем изрична санкция за тези, които извършват нерегламентирано къмпингуване на територията на морския плаж"}
{"url": "http://www.focus-news.net/news/2018/05/14/2521539/afp-donald-tramp-zayavi-che-premestvaneto-na-posolstvoto-v-erusalim-e-velik-den-za-izrael.html", "text": "Президентът на САЩ Доналд Тръмп приветства насроченото за днес преместване на американското посолство в Ерусалим като „велик ден за Израел“, предава  AFP.\r\nДоналд Тръмп прикани своите последователи да гледат на живо откриването на посолството по телевизията, което ще започне в 15:00 часа българско време.  Виктор Турмаков", "date": "2018.05.14", "title": "AFP: Доналд Тръмп заяви, че преместването на посолството в Ерусалим е „велик ден за Израел“"}
{"url": "http://www.focus-news.net/news/2018/05/14/2521552/kmetat-na-plovdiv-ivan-totev-na-15-may-investitorite-na-letishteto-shte-doydat-v-grada-na-ogled.html", "text": "На 15 май инвеститорите на Летище „Пловдив“ ще дойдат в града на оглед. Това каза по време на пресконференция кметът на Пловдив Иван Тотев, предаде репортер на Радио „Фокус“ – Пловдив. Интересът към аеропорта на спечелилите концесията на съоръжението е много голям. „Това, което знам е, че те нямат намерение да чакат целия срок за изпълнение на инвестицията и искат много бързо да започнат с инвестициите в летището и с разширяване на терминала и пистата“, каза Иван Тотев. По думите му те настояват да се изгради жп линия, която да свързва летището със съществуващата вече жп линия Пловдив-Асеновград. „За нас е важно максимално бързо да се подпише договора и да се развият максимално пътническите превози през летище Пловдив. Всяка допълнителна линия би била добра с оглед на това, което предстои в Пловдив през 2019“, допълни Иван Тотев.\r\nВесела КРЪСТЕВА", "date": "2018.05.14", "title": "Кметът на Пловдив Иван Тотев: На 15 май инвеститорите на летището ще дойдат в града на оглед"}
{"url": "http://www.focus-news.net/news/2018/05/14/2521551/blagoevgrad-normalno-intenziven-e-trafikat-na-gkpp-kulata.html", "text": "Нормално интензивен е трафикът на ГКПП „Кулата“. Това съобщиха за Радио „Фокус“-Пирин от „Гранична полиция“. Без проблеми се осъществява и преминаването през ГКПП „Илинден“, както и през останалите гранични пунктове с Гърция.\r\nНатали СТЕФАНОВА", "date": "2018.05.14", "title": "Благоевград: Нормално интензивен е трафикът на ГКПП „Кулата“"}
{"url": "http://www.focus-news.net/news/2018/05/14/2521550/plovdiv-otnovo-zadarzhaha-gabriela-medarova-koyato-udari-10-koli-v-grada-za-nanasyane-na-leka-telesna-povreda-po-huliganski-podbudi.html", "text": "Отново задържаха за 24 часа Габриела Медарова за нанасяне на лека телесна повреда по хулигански подбуди. Това съобщи за Радио „Фокус“ - Пловдив прокурор Атанас Илиев, от Районна прокуратура - Пловдив. Момичето има наложена марка за неотклонение „Парична гаранция“ по друго производство, за това че преди по-малко от месец блъска с джип 10 автомобила на паркинг в Пловдив, след употреба на алкохол и наркотик.\r\nРайонна прокуратура - Пловдив е разпоредила провеждането на бързо производство относно нанесена лека телесна повреда по хулигански подбуди на друга жена. От установените към настоящия момент факти е видно, че в ранните часове на 11 май 2018 г. Катя А. от гр. Пловдив празнувала рожден ден със свои приятели в Нощен клуб в Пловдив. Около 02.50 часа Катя А. отишла до тоалетната в заведението и на излизане непознато за нея лице от женски пол ѝ нанесло удар с юмрук в лицето в присъствието на очевидци. От удара Катя А. паднала на земята и от носа й потекла кръв.\r\nУстановена е самоличността на лицето, отправило удара – Габриела Медарова от Пловдив, като към настоящия момент същата е задържана за 24 часа.\r\nПо делото предстои установяване и разпити на всички очевидци на инцидента, изготвяне на медицинска експертиза относно вида на нанесената на пострадалата телесна повреда и механизма за причиняването й.\r\nЗа престъплението законът предвижда наказание до една година лишаване от свобода, или пробация.\r\nРаботата по случая продължава.\r\nЦветана ТОНЧЕВА", "date": "2018.05.14", "title": "Пловдив: Отново задържаха Габриела Медарова, която удари 10 коли в града, за нанасяне на лека телесна повреда по хулигански подбуди"}
{"url": "http://www.focus-news.net/news/2018/05/14/2521554/ministar-tsetska-tsacheva-novite-tehnologii-navlizat-s-golyama-skorost-vav-vsichki-oblasti-na-obshtestvenoto-razvitie-sadebnata-vlast-ne-biva-da-izostava.html", "text": "Електронното правосъдие безспорно е част от съдебната реформа. Новите технологии навлизат с голяма скорост във всички области на общественото развитие. Не може и не бива да изостава и съдебната власт. Това каза министърът на правосъдието Цецка Цачева на Конференция в областта на електронното правосъдие, предаде репортер на Агенция „Фокус“. „Те оказват влияние върху много от факторите за ефективност на съдебната система- бързина на документооборота, лесен достъп до регистри, разпределение на делата“, заяви тя. „Електронното правосъдие е сред темите, които са приоритет за тройката държави, председателстващи Съвета на ЕС- Естония, България и Австрия“, изтъкна Цецка Цачева. „Последователните и продължителните ни усилия са за постигане на ефективен краен резултат. Преплитат се от една страна правото, а от друга съвременните технологии, които се развиват изключително бързо. Преди технологиите и правото стоят интересите на нашите граждани, на съдебните органи, за настоящето и бъдещето им“, обясни министърът. „Темата е заложена като приоритетна за Председателство, за да може да се реализира съществен напредък в тази област, която е твърде комплекса и сложна. Изисква последователни усилия за постигане на ефективен краен резултат“, коментира Цецка Цачева. „От началото на Българското председателство са проведени интензивни дискусии по подготовка на новата Стратегията на ЕС за електронно правосъдие 2019-2023 година“, обяви тя. „Новите законодателни предложения на ЕК, които бяха публикувани на 17 април, по темата за електронните доказателства бяха посрещнати от всички нас с интерес и с нетърпение. Надяваме се заложеният механизъм ще повиши ефективността на органите на съдебната власт, както и добро средство за съдебното сътрудничество в ЕС“, каза още правосъдният министър.", "date": "2018.05.14", "title": "Министър Цецка Цачева: Новите технологии навлизат с голяма скорост във всички области на общественото развитие, съдебната власт не бива да изостава"}
{"url": "http://www.focus-news.net/news/2018/05/14/2521555/stara-zagora-zapochva-obuchenie-na-kandidati-za-priemni-semeystva-v-oblastta.html", "text": "Област Стара Загора е една от 28-те области в страната, включени в Проект „Приеми ме 2015“, развиващ социалната услуга „Приемна грижа“ в страната. Това съобщиха от пресцентъра на Общината. Проектът е финансиран по Програма „Развитие на човешките ресурси“, съфинансиран от Европейския съюз, чрез Европейския социален фонд. Проект „Приеми ме 2015“ се развива на областно ниво, като от област Стара Загора са включени общините Стара Загора, Казанлък, Чирпан, Мъглиж, Павел Баня и Раднево. Сформиран е Областен екип по приемна грижа, който се състои от петима социални работници и един началник екип. В проекта на територията на област Стара Загора са включени 68 професионални приемни семейства.\r\nПриоритетни групи за настаняване в приемни семейства са децата от 0 до 3 години, както и децата с увреждания. На територията на областта най-много на брой – 21 настанени деца, от които 2 с увреждания, са на възраст от 6 до 14 години. След това се нареждат децата във възрастовата група от 3 до 6 години – 11 деца, от които 1 дете с увреждане, а на трето място са настанените деца на възраст от 0 до 3 години – 7 деца. Във възрастовата група от 14 до 18 години настанените деца са 6.\r\nОт днес до 31 май 2018 г. в град Казанлък се провежда обучение на кандидати за приемни семейства. Групата включва пет семейства от общините Казанлък, Мъглиж и Стара Загора. До четири месеца продължава проучването и оценката на възможностите на кандидатите, желаещи да предоставят социалната услуга „Приемна грижа“.\r\nПредоставянето на социалната услуга „Приемна грижа“ по проект „Приеми ме 2015“ ще продължи до края на 2020 г.", "date": "2018.05.14", "title": "Стара Загора: Започва обучение на кандидати за приемни семейства в областта"}
{"url": "http://www.focus-news.net/news/2018/05/14/2521559/veliko-tarnovo-vavezhda-se-vremenna-organizatsiya-na-dvizhenieto-v-grada-vav-vrazka-s-remontni-deynosti-po-vik-skachvaniya-v-kvartal-varusha.html", "text": "Във връзка с ремонтни дейности по ВиК-скачвания в квартал „Варуша“ във Велико Търново на 15 май затворено за движение ще бъде кръстовището на улица „Бузлуджа“ с ул. „Драгоман“. Това съобщиха от пресцентъра на Община Велико Търново. Пресечката се намира в района на Американски колеж „Аркус“.", "date": "2018.05.14", "title": "Велико Търново: Въвежда се временна организация на движението в града във връзка с ремонтни дейности по ВиК-скачвания в квартал „Варуша“"}
{"url": "http://www.focus-news.net/news/2018/05/14/2521556/ministar-temenuzhka-petkova-deynostite-po-udalzhavane-sroka-na-eksploatatsiya-na-6-ti-blok-na-aets-kozloduy-se-izpalnyavat-v-srok.html", "text": "В рамките на международното изложение „Атомекспо“ министърът на енергетиката Теменужка Петкова се срещна с представители на „Росенергоатом“, съобщиха от пресцентъра на министерството. Двете страни подчертаха, че ползотворното сътрудничество между тях продължава. „След като миналата година успешно приключихме изпълнението на мерките за удължаване срока на експлоатация на 5-ти блок на АЕЦ „Козлодуй“, сега в указания времеви график се работи за удължаване живота на 6-ти блок. Това е един от основните приоритети в сферата на енергетиката, залегнал в програмата на настоящето правителство. Бъдещата работа на АЕЦ „Козлодуй“ е от стратегическо значение за гарантиране на енергийната сигурност“, каза министър Петкова. Тя благодари на партньорите от „Росенергоатом“ за успешната съвместна работа. Представителите на руската компания изразиха увереност, че сътрудничеството между страните ще продължи и в потенциални нови направления за модернизация на ядрения отрасъл у нас.", "date": "2018.05.14", "title": "Министър Теменужка Петкова: Дейностите по удължаване срока на експлоатация на 6-ти блок на АЕЦ „Козлодуй“ се изпълняват в срок"}
{"url": "http://www.focus-news.net/news/2018/05/14/2521560/reuters-vitsepremierat-na-harvatiya-podade-ostavka.html", "text": "Вицепремиерът на Хърватия Мартина Далич подаде оставка заради конфликт на интереси, свързан с реструктурирането на най-голямата частна компания в страната – „Агрокор“, която е връхлетяна от дългова криза, предава  Reuters.\r\n„Говорих с Далич и приех оставката ѝ“, заяви министър-председателят на страната Андрей Пленкович.  Виктор Турмаков", "date": "2018.05.14", "title": "Reuters: Вицепремиерът на Хърватия подаде оставка"}
{"url": "http://www.focus-news.net/news/2018/05/14/2521558/oblastniyat-upravitel-na-pernik-dade-visoka-otsenka-za-savmestnata-rabota-s-odmvr-pernik.html", "text": "Министър Валентин Радев, придружаван от главния секретар на МВР главен комисар Младен Маринов и  директора на ОДМВР-Перник ст. комисар Димитър Попов, проведе работна среща с кметове и кметски наместници на областта, съобщиха от пресцентъра на МВР. Целта бе да се запознае с местната специфика и проблемите, които могат да бъдат решени с помощта на полицията, както и да получи обратна информация за постигнатото взаимодействие на дирекцията с местната власт. В рамките на срещата областния управител Ирена Соколова оцени високо съвместната работа с областната дирекция на МВР. Беше коментирана ефективността от действията на мобилните групи в малките населени места, както и възможностите на системата за видеонаблюдение. Обсъдени бяха и  допълнителни стъпки в посока подобряване на средата за сигурност в региона.", "date": "2018.05.14", "title": "Областният управител на Перник даде висока оценка за съвместната работа с ОДМВР-Перник"}
{"url": "http://www.focus-news.net/news/2018/05/14/2521549/svetat-reagira-na-premestvaneto-na-amerikanskoto-posolstvo-v-erusalim-obzor.html", "text": "Президентът на САЩ Доналд Тръмп прикани своите последователи да гледат на живо откриването на посолството на страната в Израел от Тел Авив в Ерусалим по телевизията, започнало в 15:00 часа българско време, решение, което той нарича \"Велик ден за Израел\", но което предизвиква рязка критика и сред съюзниците на САЩ, и сред мюсюлманите по света, но и ярки приветствия в САЩ и в държавата на евреите. \r\n Министърът на финансите на САЩ Стивън Мнучин заяви, че решението американското посолство в Израел да се премести от Тел Авив в Ерусалим е „приоритет от националната политика“. Бившият кандидат за президент на САЩ от Републиканската партия Мит Ромни подкрепи решението за преместването на дипломатическия обект, но остро разкритикува избора на свещеник, който ще освети новата сграда в Ерусалим. Пастор Робърт Джефрис от Далас, който е духовен съветник на президента на САЩ Доналд Тръмп и ще извърши свещенодействието, е критикуван заради това, че в миналото е наричал исляма „ерес от дъното на ада“ и че евреите „не могат да бъдат спасени“. Съветникът на Доналд Тръмп по въпросите за близкия изток Джейсън Грийнблат заяви, че решението е „необходимо условие“ за траен мир между Израел и палестинците. Министърът на правосъдието на Израел Айалет Шакед нарече президента на САЩ Доналд Тръмп „Чърчил на XXI век“ и разкритикува Европа, че не се учи от историята. „Тя затвори очите си пред засилването на нацистите и днес си затваря очите пред засилващ се Иран“.\r\nНе всички обаче са на мнението на Израел и на САЩ.  Палестинците приеха тежко решението.  Преместването на американското посолство в Ерусалим ще „вдъхне живот“ на религиозния конфликт в района, заявява Хусам Зомлот, представител на Организацията за освобождение на Палестина (ООП) във Вашингтон. Междувременно на границата между държавата на евреите и Ивицата Газа започнаха подновени сблъсъци като от израелски огън са загинали най-малко 16 протестиращи палестинци. \r\nПодкрепяната от Иран ливанска шиитска групировка „Хизбулла“ заяви, че решението на САЩ да преместят посолството си в Израел от Тел Авив в Ерусалим за „безсмислено“ едностранно решение.Арабската лига ще проведе извънредно заседание, на което ще обсъди въпроса. Срещата ще се проведе в сряда на равнище постоянни представители, за да „се спре нелегалното решение, взето от САЩ, за преместване на посолството в Ерусалим“.\r\nПрезидентът на Турция Реджеп Тайип Ердоган заяви, че САЩ са загубили ролята си на посредник в Близкия изток. „С последното си действие САЩ избраха да бъдат част от проблема, а не от решението му. Те загубиха своята роля на посредник в близкоизточния мирен процес“, заяви той.\r\n Редица европейски държави, включително Германия, Ирландия, Малта, Португалия, Полша и Швеция, са отказали поканата за церемонията за преместването на посолството на САЩ в Йерусалим в неделя. Решението на САЩ за преместване на посолството си в Йерусалим беше посрещнато с критики от Европейския съюз, въпреки че държави като Австрия, Румъния, Унгария и Чехия са приели поканата за церемонията по откриването, по този начин противоречейки на официалната политика на ЕС за статуса на Йерусалим. Дори и Великобритания като един от най-близките съюзници  на САЩ разкритикува решението. „Министър-председателят Тереза Мей заяви през миналия декември, когато това бе обявено за първи път, че не сме съгласни с решението на САЩ да преместят посолството и да признаят Ерусалим за столица на Израел преди договарянето на окончателния статут на града. Британското посолство в Израел се намира в Тел Авив нямаме планове да го местим“, заяви прессекретарят.  Виктор Турмаков", "date": "2018.05.14", "title": "Светът реагира на преместването на американското посолство в Ерусалим (ОБЗОР)"}
{"url": "http://www.focus-news.net/news/2018/05/14/2521561/sdvr-predpriema-merki-za-ohrana-na-reda-vav-vrazka-s-macha-levski-tsska-sofiya-nyama-da-badat-dopuskani-nereglamentirani-shestviya-po-marshrutite-na-pridvizhvane-na-fenovete.html", "text": "Столичната дирекция на вътрешните работи (СДВР) предприема всички необходими мерки за охрана на обществения ред и безопасност на движението в столицата във връзка с предстоящото дерби между футболните отботи на  ”Левски” и ”ЦСКА-София” на 15 май (вторник) от 18.30 часа на Национален стадион ”Васил Левски”. Това съобщиха от пресцентъра на МВР.\r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона. \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. В дейността си те ще бъдат подпомагани от полицейски служители, които ще се намесват при възникнала необходимост. \r\nНяма да бъдат допускани нерегламентирани шествия по маршрутите на придвижване на феновете. \r\nЗа да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 16.30 часа. \r\nВъв връзка с провежданата спортна среща,  в следобедните часове  е възможно да възникне временно затруднение в движението в централната градска част.", "date": "2018.05.14", "title": "СДВР предприема мерки за охрана на реда във връзка с мача ”Левски” - ”ЦСКА-София”, няма да бъдат допускани нерегламентирани шествия по маршрутите на придвижване на феновете"}
{"url": "http://www.focus-news.net/news/2018/05/14/2521553/vitsepremierat-valeri-simeonov-darzhavata-shte-vzeme-merki-za-da-preustanovi-bezobraznoto-zamarsyavane-na-plazhove-zapazena-teritoriya-na-t-nar-zeleni.html", "text": "Държавата ще вземе необходимите мерки, за да преустанови безобразното замърсяване по Черноморието на определени плажове, запазена територия на т. нар. \"зелени\". Това заяви на пресконференция във Варна вицепремиерът Валери Симеонов, който заедно с министрите на околната среда и водите Нено Димов и на туризма Николина Ангелкова участва в среща във Варна с кметове на морски общини, концесионери на плажове, представители на фирми и организации за готовността на туристическия сезон, предаде репортер на Радио \"Фокус\" - Варна. \"Когато става въпрос за опазване на природата, те са на първа страница и във водещите новини, но когато самите те трябва да опазват съответните плажове, които си постигнаха със закона да не бъдат концесионирани, по обратния начин се действа. Резултатът е отчайващ, тонове боклуци, почистване за сметка на общините\", заяви Валери Симеонов. Той отбеляза, че никой няма право да замърсява обществените пространства. \"Градинката пред Община Варна е със същия статут, както и плажът на Кабакум. Когато има сигнали и съответно установени нарушения, ще бъдат наложени санкции на нарушителите по наредбите за обществения ред на общините\", каза още Валери Симеонов.\r\nМарияна ВАЛЕНТИНОВА", "date": "2018.05.14", "title": "Вицепремиерът Валери Симеонов: Държавата ще вземе мерки, за да преустанови безобразното замърсяване на плажове, запазена територия на т. нар. \"зелени\""}
{"url": "http://www.focus-news.net/news/2018/05/14/2521563/varna-dvama-dushi-sa-postradali-pri-katastrofa-mezhdu-mototsiklet-i-lek-avtomobil-na-krastovishteto-na-bul-tsar-osvoboditel-i-bul-republika.html", "text": "Двама души са пострадали при катастрофа между мотоциклет и лек автомобил на кръстовището на бул. \"Цар Освободител\" и бул. \"Република\". Това съобщиха от ОДМВР - Варна. На 13 май т.г. около 15.00 часа в гр. Варна, на кръстовището на бул. \"Цар Освободител\" и бул. \"Република\", е възникнало ПТП. Водачът на лек автомобил \"Ситроен\" С.А. (на 57 г.), при маневра за завой наляво, не пропуска и блъска мотоциклет \"Ямаха\", който се движи в права посока. Вследствие на инцидента мотоциклетистът (28 г.) получава фрактура на лява ръка и контузия на крак, а неговата спътничка (19 г.) е получила контузни наранявания. Двамата са прегледани и освободени за домашно лечение, без опасност за живота. По случая е образувано досъдебно производство.", "date": "2018.05.14", "title": "Варна: Двама души са пострадали при катастрофа между мотоциклет и лек автомобил на кръстовището на бул. \"Цар Освободител\" и бул. \"Република\""}
{"url": "http://www.focus-news.net/news/2018/05/14/2521557/miami-herald-evropeyskite-vanshni-ministri-smyatat-che-reshenieto-na-sasht-s-posolstvoto-ne-e-madra-ideya.html", "text": "Редица европейски външни министри заявиха, че решението на САЩ да преместят посолството си в Израел от Тел Авив в Ерусалим не е мъдро и най-вероятно ще засили напрежението в Близкия изток, пише  Miami Herald.\r\nИрландският външен министър Саймън Ковъни заяви, че решението „възпламенява и без това напрегнатата ситуация, както и отношенията между израелците и палестинците“. Неговият холандски колега Стеф Блок заяви, че „не смятаме за мъдро решението посолството да се премести“. \r\nВъпреки това Чешката Република, Унгария и Румъния са блокирали публикуването на единодушно заявление от страна на Европейския съюз, осъждащо решението на САЩ. Виктор Турмаков", "date": "2018.05.14", "title": "Miami Herald: Европейските външни министри смятат, че решението на САЩ с посолството „не е мъдра идея“"}
{"url": "http://www.focus-news.net/news/2018/05/14/2521567/sport-dzhoana-konta-i-kaya-kanepi-se-klasiraha-na-vtori-krag-na-turnira-v-rim.html", "text": "Британката Джоана Конта победи словачката Магдалена Рибарикова на първи кръг на турнира в Рим с резултат  6:4, 6:3. Съперник на Конта на втори кръг ще бъде победител от двубоя между Арина Соболенко и Си Сувей.\r\nВ друг мач естонката Кая Канепи победи италианката Камила Розатело с 6:1, 6:2. Виктор Турмаков", "date": "2018.05.14", "title": "Спорт: Джоана Конта и Кая Канепи се класираха на втори кръг на турнира в Рим"}
{"url": "http://www.focus-news.net/news/2018/05/14/2521564/ministar-tsetska-tsacheva-satrudnichestvoto-v-oblastta-na-nakazatelnoto-pravosadie-v-kiberprostranstvoto-e-ot-izklyuchitelno-golyamo-znachenie.html", "text": "За нас темата за подобряване на сътрудничеството в областта на наказателното правосъдие в киберпространството е от изключително голямо значение. Това каза министърът на правосъдието Цецка Цачева на Конференция в областта на електронното правосъдие, предаде репортер на Агенция „Фокус“. „България подкрепя продължаването на работата на европейско ниво по създаването на обща рамка за приложимата юрисдикция при киберпрестъпленията“, обяви тя. „Именно това пространство става удобно място за хора с престъпни намерения, които се опитват и за съжаление често успяват да ги реализират. Скрити зад паравана на анонимността и възползващи се от липсата на нормативна уредба“, посочи Цецка Цачева. „Бъдещето на електронното правосъдие или бъдещето е електронното правосъдие. Вярвам, че ще отговорим на очакванията на обикновените граждани и магистратите в нашите страни, ще дадем шанс това бъдеще да стане реалност“, заяви правосъдният министър.", "date": "2018.05.14", "title": "Министър Цецка Цачева: Сътрудничеството в областта на наказателното правосъдие в киберпространството е от изключително голямо значение"}
{"url": "http://www.focus-news.net/news/2018/05/14/2521565/gerb-burgas-nad-100-mln-leva-sa-vlozheni-v-patna-infrastruktura-v-oblastta-za-2017-i-2018-godina-a-predstoi-i-realiziraneto-na-grandiozen-vik-proekt-koyto-shte-obhvashta-8-obshtini.html", "text": "Над 100 млн. лева са вложени в пътна инфраструктура в Бургаска област за 2017 и 2018-та година, а предстои и реализирането на грандиозен ВиК проект, който ще обхваща 8 общини. Това казаха на пресконференция на бургаските депутати от ГЕРБ, предаде репортер на Радио „Фокус“-Бургас. Народните представители направиха отчет за свършеното през първата година от своята работа в 44-то Народно събрание, за изпълнените ангажименти и предстоящите проекти. Присъстваха Димитър Бойчев, който е и областен лидер на ГЕРБ, Ивелина Василева, Диана Саватева, Галя Василева, Ася Пейчева, Иван Вълков, който е и общински председател на партийната структура в Бургас.\r\nЯнислава КРЪСТЕВА", "date": "2018.05.14", "title": "ГЕРБ-Бургас: Над 100 млн. лева са вложени в пътна инфраструктура в областта за 2017 и 2018 година, а предстои и реализирането на грандиозен ВиК проект, който ще обхваща 8 общини"}
{"url": "http://www.focus-news.net/news/2018/05/14/2521571/zdravka-chimeva-turoperator-obiknoveno-tsenata-na-vtorata-balna-vecher-v-chuzhbina-za-abiturientite-ne-nadvishava-600-leva.html", "text": "Обикновено цената на втората бална вечер в чужбина за абитуриентите не надвишава 600 лева. Това каза за Радио „Фокус“-Пирин Здравка Чимева, туроператор. Тя уточни, че тази цена важи за хотели, които са ол-инклузив. „Предпочитани дестинации за завършващите са както винаги най-близките държави – Гърция, Турция, Румъния, Македония, като цените за Гърция за остров Корфу започват от 520 и достигат до 560 лева. Става въпрос за 5 нощувки all inclusive. За Кушадасъ цените са най-приемливи – от 350 до 400 лева в тризвездни хотели“, посочи Чимева. Тя допълни, че в Италия с 2-3 нощувки пътуването е 370 лева, но тук вече става въпрос само за нощувка със закуска. Специалистът каза още, че вече се появяват и абитуриенти, които предпочитат да правят втора бална вечер не в чужбина, а в България. По думите й част от туроператорите в областта отказват да организират екскурзии за абитуриенти, защото те са изключително трудни групи и смятат, че като отидат в чужбина могат, както тук, да крещят и да създават напрежение, но това не е така, независимо дали става въпрос за Турция, Гърция или Македония. Според нея по този начин се създават много големи конфликти между хотелиери, превозвачи и туроператори, а често се случва абитуриентите да се държат изключително грубо дори и с учителите си. Здравка Чимева подчерта, че не всички се държат по този начин, но като цяло това е общата тенденция.\r\nНатали СТЕФАНОВА", "date": "2018.05.14", "title": "Здравка Чимева, туроператор: Обикновено цената на втората бална вечер в чужбина за абитуриентите не надвишава 600 лева"}
{"url": "http://www.focus-news.net/news/2018/05/14/2521569/sofiya-24-godishniyat-mazh-blasnal-s-velosipeda-si-dete-v-yuzhniya-park-ostava-v-aresta.html", "text": "В събота, 12.05.2018 г., СРС уважи внесеното от Софийска районна прокуратура искане за вземане на мярка за неотклонение „задържане под стража“, по отношение на 24-годишния Борислав Миланов и той остава в ареста. Това съобщиха от пресцентъра на Прокуратурата на Р България. Съдът изтъкна като изключително укоримо поведението на обвиняемия след извършване на инкриминираното деяние, поради обстоятелството, че той е избягал и не е оказал помощ на детето, опитвайки се да прикрие своята самоличност. На следващо място съдът посочва, че е налице опасност от извършване на ново престъпление от Миланов, с оглед факта, че той вече е трикратно осъждан, като два пъти му е налагано наказание  „пробация“, за едно и също деяние.", "date": "2018.05.14", "title": "София: 24-годишният мъж, блъснал с велосипеда си дете в Южния парк, остава в ареста"}
{"url": "http://www.focus-news.net/news/2018/05/14/2521570/afp-kuim-tora-e-izbran-za-nov-lider-na-kataluniya.html", "text": "Регионалният парламент на Каталуния избра за президент на  областта Куим Тора - сепаратистки кандидат, посочен от намиращият се в изгнание в Брюксел бивш регионален лидер Карлес Пучдемон, предава  AFP.\r\nПри избирането си Тора обеща да продължи с „изграждането на независимата държава“.\r\n55-годишният Куим Тора, който е нов в политиката, но споделя сепаратистки възгледи, бе избран с 66 гласа от каталунските партии, борещи се за независимост срещу 65 против и четирима въздържали се.  Виктор Турмаков", "date": "2018.05.14", "title": "AFP: Куим Тора е избран за нов лидер на Каталуния"}
{"url": "http://www.focus-news.net/news/2018/05/14/2521573/ministar-nikolina-angelkova-grupiraneto-na-morskite-plazhove-shte-bade-podlozheno-na-novo-obshtestveno-obsazhdane.html", "text": "Групирането на морските плажове ще бъде подложено на ново обществено обсъждане. Това заяви на пресконференция министърът на туризма Николина Ангелкова, която заедно с вицепремиера Валери Симеонов и министъра на околната среда и водите Нено Димов участва в среща във Варна с кметове на морски общини, концесионери на плажове, представители на фирми и организации за готовността на туристическия сезон, предаде репортер на Радио \"Фокус\" - Варна. Тя припомни, че вече е имало обществено обсъждане, което е приключило, но в сила е новият Закон за концесиите и в момента текстовете се адаптират. \"Там бяхме включили санкциите по отношение на къмпингуването на територията на морския плаж и дюни. Няма разпоредби и по отношение на дюните. Те са защитени, но ако някой разположи палатка, към момента е нарушител, но няма изрична разпоредба, с която да му бъде наложена съответната административна санкция\", заяви министър Ангелкова.\r\nМинистърът на туризма отбеляза, че тази година 86 от плажовете в страната остават неохраняеми. 13 от тях се намират на територията на област Добрич, 23 - на територията на област Варна, а останалите 50 са на територията на област Бургас. Неохраняеми са и три плажа за природосъобразен туризъм. Николина Ангелкова подчерта, че съгласно закона за неохраняемите плажове водното спасяване се осигурява от областния управител,  а почистването и медицинското обслужване се осигурява от съответната община. Министър Ангелкова припомни, че 50% от приходите от концесии и наеми отиват в бюджетите на общините и с тези средства се осигуряват посещавани плажове, които са неохраняеми.\r\nМарияна ВАЛЕНТИНОВА", "date": "2018.05.14", "title": "Министър Николина Ангелкова: Групирането на морските плажове ще бъде подложено на ново обществено обсъждане"}
{"url": "http://www.focus-news.net/news/2018/05/14/2521574/ombudsmanat-maya-manolova-svikva-kragla-masa-za-zashtita-na-detsata-zhertvi-na-nasilie-podgotvya-zakonodatelni-promeni-na-15-may.html", "text": "Омбудсманът Мая Манолова свиква обществена дискусия на тема „Насилието над деца: правни аспекти на превенцията, разпознаването, докладването, отговора и интервенциите от страна на институциите в България“. Това съобщиха от пресофиса на на Омбудсмана на Р България.\r\nСъбитието ще се проведе утре, 15 май 2018 г., от 11.00 часа в институцията на омбудсмана – гр. София, ул. „Георг Вашингтон“ № 22.\r\nКръглата маса има за цел да събере на едно място институциите, професионалистите и гражданските организации, които работят в сферата за защита правата на децата, за да бъде обсъдена ситуацията в страната от гледна точка на действащите международни стандарти и българското законодателство в областта за закрила на децата от всички форми на насилие.\r\nСлед проведените дискусии и представените правни анализи ще бъде изготвен доклад с конкретни препоръки за промени в законодателство за създаване на ефективни гаранции за защита правата на децата, жертви или свидетели на насилие. Докладът ще бъде предоставен на законодателната и изпълнителна власт за вземане на конкретни мерки. \r\nВъв форума ще участват заместник-министрите на труда и социалната политика Росица Димитрова, на образованието и науката Деница Сачева, на правосъдието Десислава Ахладова, Даниела Машева – член на Висшия съдебен съвет, Камелия Димитрова – секретар на Националната комисия за борба с трафика на хора, експерти и представители на УНИЦЕФ в България, Национална мрежа за децата, Фондация „Асоциация Анимус“, Фондация П.У.Л.С., Институт по социални дейности и практики и др.", "date": "2018.05.14", "title": "Омбудсманът Мая Манолова свиква кръгла маса за защита на децата, жертви на насилие, подготвя законодателни промени на 15 май"}
{"url": "http://www.focus-news.net/news/2018/05/14/2521568/obshtina-pernik-ministarat-na-vatreshnite-raboti-valentin-radev-se-vpechatli-ot-novoizgradenoto-moderno-videonablyudenie-v-grada.html", "text": "Министърът на вътрешните работи Валентин Радев се впечатли от новоизграденото модерно видеонаблюдение в Перник. Това стана по време на посещението му в Общината, където беше презентирана системата. Събитието беше открито от кмета Вяра Церовска, която не скри задоволството си от добре свършената работа. Това съобщиха от Община Перник.\r\n„Видеонаблюдението беше една от нашите основни задачи при встъпването ни в длъжност. Първото, което направихме,беше да проверим каква е ситуацията със спазването на обществения ред. Заедно с ръководството на ОД на МВР Перник  успяхме да определим кои са важните места , на които трябва да се случва видеонаблюдението и това  вече е част от живота на общината . Надявам се да успеем и да намалим престъпността, да осигурим едно по-сигурно място, да направим хората по-отговорни и по-ангажирани“, коментира кметът Вяра Церовска и изказа специална благодарност на Боян Томов - изпълнителния директор на Бранд медия България и издател на портала на българските общини Кмета бг, както и на Константин Стаменов – директор „Стратегическо планиране и инвестиции“ - „Стомана Индъстри“ АД,  Иван Иванов – старши директор „Корпоративни продажби“ - „Мобилтел“ ЕАД и на директора на ОД на МВР Перник комисар Димитър Попов.\r\n„Колкото повече камери, толкова по-добре за органите на реда. Поздравления за тази инициатива и организация, както и на бизнеса, който съдейства. Адмирации за дейния кмет г-жа  Вяра Церовска, която има смелостта да е сред първите градоначалници, реализирали проект за видеонаблюдение.“, сподели министър Радев и каза, че ще се възползва от тази идея, за да я реализира на други територии в страната. \r\nСистемата за видеонблюдение ще се стопанисва и използва от ОД на МВР Перник. \r\nС новото видеонаблюдение  на Община Перник се очаква да намалее престъпността и да се опази обществената собственост .Началото на проекта е за три години , размерът на инвестициите за този период  е 160 000 лв. Средствата са осигурени добронамерено от „Стомана Индъстри“ за по-добро качество на живот.\r\n„50 са камерите за денонощно видеонаблюдение , които са монтирани в различни точки на града. Устройствата засичат данни за МПС чрез разчитане на регистрационни номера, имат възможност за периметрова охрана, както и аларми при засичане на нередности“, обясниха представителите на Мобилтел.  \r\nВ срещата взеха участие главният секретар на МВР  Младен Маринов, областният управител Ирена Соколова, зам.-кметовете и секретарят на Община Перник, кметове на населени места и журналисти.", "date": "2018.05.14", "title": "Община Перник: Министърът на вътрешните работи Валентин Радев се впечатли от новоизграденото модерно видеонаблюдение в града"}
{"url": "http://www.focus-news.net/news/2018/05/14/2521566/gebran-basil-vanshen-ministar-na-livan-reshenieto-na-tramp-shte-zasili-naprezhenieto-v-blizkiya-iztok.html", "text": "Външният министър на Ливан Гебран Басил определи американските решения за преместването на посолството в Израел  и да се изтеглят едностранно от иранското ядрено споразумение политически провали, които ще доведат до ново напрежение в Близкия изток, предава  Reuters.\r\n„Преместването на посолството ще причини ново напрежение и ще засили екстремизма в региона“, заяви Басил. „Не можем да приемем мир, докато Ерусалим е похитен“, допълни той.\r\n„В момента САЩ подкрепят Израел в политика, която ще доведе война срещу народите в региона“, предупреди министърът. Виктор Турмаков", "date": "2018.05.14", "title": "Гебран Басил, външен министър на Ливан: Решението на Тръмп ще засили напрежението в Близкия изток"}
{"url": "http://www.focus-news.net/news/2018/05/14/2521575/obshtina-kavarna-skh-kaliakra-e-parvenets-v-b-rhg-v-zona-cherno-more-za-sezon-20172018-g.html", "text": "Отборът на Спортен клуб по хандбал „Калиакра“ завоюва първото място в крайното класиране на „Б“ РХГ - зона „Черно море“. Това съобщиха от пресцентъра на Община Каварна. Каварненските момчета постигнаха две ремита в последните си два мача, срещу отборите на СКХ“Шумен“ и ХК „Мартен“, и с това останаха недостижими на върха през сезон 2017/2018г. Преди това през сезона, състезателите на треньора Красимир Гецов бяха постигнали три победи и една загуба. Това е втора поредна година, през която тима печели първото място в зона „Черно море“.", "date": "2018.05.14", "title": "Община Каварна: СКХ „Калиакра“ е първенец в „Б“ РХГ в зона „Черно море“ за сезон 2017/2018 г."}
{"url": "http://www.focus-news.net/news/2018/05/14/2521562/afp-broyat-na-zaginalite-palestintsi-pri-sblasatsite-v-ivitsata-gaza-dostigna-do-28-dushi-palestinskite-i-turskite-vlasti-obviniha-izraelskite-v-klane.html", "text": "Палестинските власти обвиниха Израел, че извършва „ужасяващо клане“, след като от израелски огън до момента да са загинали 28 палестинци при сблъсъците по границата на Ивицата Газа, предизвикани от преместването на американското посолство в Ерусалим, предава   AFP.\r\nПрессекретарят на палестинското правителство Юсуф ал Махмуд заяви, че „е необходима незабавна международна намеса за прекратяване на ужасяващото клане в Газа, извършвано от израелските окупатори срещу героичния ни народ“. \r\nИзраел съобщава, че силите му стрелят единствено при необходимост, за да спира атаки, повреди по оградата и опити за проникване по границата с Ивицата Газа.\r\n„Администрацията на САЩ е отговорна също толкова, колкото и израелските власти за това клане“, на свой ред заяви турският вицепремиер Бекир Боздаг. Според него инцидентите по границата са причинени от „неоправданото и незаконно решение“ САЩ да преместят посолството си.  Виктор Турмаков", "date": "2018.05.14", "title": "AFP: Броят на загиналите палестинци при сблъсъците в Ивицата Газа достигна до 28 души – палестинските и турските власти обвиниха израелските в „клане“"}
{"url": "http://www.focus-news.net/news/2018/05/14/2521576/vitsepremierat-valeri-simeonov-pusheneto-na-zakrito-mozhe-da-se-razreshi-samo-v-zavedeniya-s-obosobeni-pomeshteniya-i-dobra-ventilatsiya.html", "text": "За връщането на пушенето в заведенията трябва да се спазва Законът за здравето във варианта му преди 2012 година – да има обособени помещения с добра вентилация. Това заяви на пресконференция във Варна вицепремиерът Валери Симеонов, който заедно с министрите на околната среда и водите Нено Димов и на туризма Николина Ангелкова, участва в среща за готовността на туристическия сезон, предаде репортер на Радио \"Фокус\" – Варна. По думите на зам. министър-председателя по отношение на частичното отпадане на забраната за тютюнопушене на закрито, в заведенията трябва да има обособени помещения, които да бъдат с перфектната вентилация и херметично затварящи се врати, каквито бяха  изградени на много места в периода между 2010 и 2012 година. Вицепремиерът коментира, че в момента в много заведения в страната се пуши, защото контролните институции санкционират избирателно, основно на финансов признак.", "date": "2018.05.14", "title": "Вицепремиерът Валери Симеонов: Пушенето на закрито може да се разреши само в заведения с обособени помещения и добра вентилация"}
{"url": "http://www.focus-news.net/news/2018/05/14/2521577/predsedatelyat-na-pg-na-gerb-tsvetan-tsvetanov-shte-poseti-oblast-vidin-na-15-may.html", "text": "Заместник-председателят на ГЕРБ и председател на ПГ на партията Цветан Цветанов ще посети област Видин на 15 май 2018 година. Това съобщиха от пресцентъра на ПП ГЕРБ. Той ще бъде придружаван от народния представител и областен координатор на ГЕРБ-Видин Владимир Тошев.\r\nВ 16:00 часа в сградата на Община Видин Цветан Цветанов ще се срещне с кмета на града Огнян Ценков. \r\nВ 17:00 часа в Конферентната зала на Община Видин Цветанов ще разговаря с кметове на общини от областта.\r\nВ 19:30 часа заместник-председателят на ГЕРБ ще участва в предизборна среща в село Раковица, община Макреш. На нея Цветанов ще подкрепи кандидата на ГЕРБ за кмет на община Макреш Николай Ненчев за частичните местни избори, насрочени за 20 май 2018 г. Предизборната среща ще се проведе в салона на НЧ „Надежда - 1906“. В нея ще участват още областният управител на Видин Албена Георгиева и общинският ръководител на ГЕРБ-Макреш Иван Вълчев.", "date": "2018.05.14", "title": "Председателят на ПГ на ГЕРБ Цветан Цветанов ще посети област Видин на 15 май"}
{"url": "http://www.focus-news.net/news/2018/05/14/2521572/tass-31-palestintsi-sa-zaginali-pri-sblasatsite-v-ivitsata-gaza.html", "text": "По последни данни жертвите на сблъсъците между палестинците и израелските военни на границата с Ивицата газа са станали 31 души, а повече от 1000 са ранени, предава ТАСС.\r\nПо постъпващата информация около 100 от ранените са получили огнестрелни рани. Сред убитите има три деца, както и 30-годишна жена. \r\nПротестната акция бе възобновена сутринта в понеделник във връзка с предстоящото откриване на новото посолство на САЩ в Израел в Ерусалим според решението на президента Доналд Тръмп от 6 декември миналата година.  Виктор Турмаков", "date": "2018.05.14", "title": "ТАСС: 31 палестинци са загинали при сблъсъците в Ивицата Газа"}
{"url": "http://www.focus-news.net/news/2018/05/14/2521579/yambol-s-vlez-v-istoriyata-igra-s-priklyucheniya-gradat-shte-otbelezhi-evropeyskata-nosht-na-muzeite.html", "text": "Занимателна игра „Влез в историята“ концентрира в единен продукт инициативите на ямболските музеи и галерии, посветени на Европейската нощ на музеите – 19 май, събота. Това съобщиха от пресцентъра на Община Ямбол. Пътуването през тунела на времето се реализира чрез посещения в Регионалния исторически музей, Етнографския комплекс в кв. „Каргон“, Художествената галерия „Жорж Папазов“, Музея на бойната слава и Културно-информационния център с Интерактивен музей „Безистена“.\r\nНа 19 май от 14:00 ч. до 20:00 ч., всеки желаещ, трябва лично да получи талон за участие в играта от Безистена. Чрез този талон се събират печати от всички включени в играта музеи. По време на обиколката посетителите се включат в музейните игри и преживявания: „Открий ямболския баскетбол“– пред сградата на Регионален исторически музей – Ямбол, „Игрите на 20-ти век“ – хвърляне на парцалена топка, игра на ластик, игра на дама, Ретро-сладкарница „Каргонъ“ – в Етнографската къща, „Намери, снимай/се/ и сподели“  – в Художествена галерия „Жорж Папазов“, „Войнски приключения“  – в Музея на бойната слава и „Мисля, преживявам, творя“ – в Безистен –Ямбол. Гостите, събрали печати от всички обекти, участват в томбола за Голямата награда - велосипед.\r\nИграта е с начален час 17.00, последователността на посещенията е без значение, а регистрацията за участие в томболата е до 22.30 в Безистена.\r\nЦелта на инициативата е посетителите да се запознаят с характерните за всеки културен институт атракции чрез забавни игри и анимации, да тестват знанията си и едновременно с това да възприемат обектите като единен продукт в популяризирането на Ямбол като културно-туристическа дестинация. Името на опознавателната игра е идентично с туристическата марка на града: „Ямбол – влез в историята“, което отразява богатството на културни традиции от праисторическата епоха и Античността до наши дни.", "date": "2018.05.14", "title": "Ямбол: С „Влез в историята“ - игра с приключения, градът ще отбележи Европейската нощ на музеите"}
{"url": "http://www.focus-news.net/news/2018/05/14/2521578/ministarat-na-vatreshnite-raboti-valentin-radev-vrachi-plaket-na-kmeta-na-obshtina-pernik-vyara-tserovska-za-dobrata-realizatsiya-na-sistemata-za-videonablyudenie.html", "text": "Министърът на вътрешните работи Валентин Радев връчи плакет на кмета на Община Перник Вяра Церовска за добрата организация и реализация на модерната система за видеонаблюдение. Това съобщиха от пресцентъра на Община Перник. Съвременната технология е изградена съвместно с Община Перник, „Стомана Индъстри“ АД и „Мобилтел“ ЕАД , като е предварително съгласувана с ОД на МВР Перник. Мобилните камери са монтирани на кръстовища, пешеходни пътеки и сгради общинска собственост. Видеонаблюдението беше една от основни задачи при встъпването в длъжност на кмета Вяра Церовска.50 са камерите за денонощно видеонаблюдение , които са монтирани в различни точки на града. Началото на проекта е за три години , размерът на инвестициите за този период е 160 000 лв", "date": "2018.05.14", "title": "Министърът на вътрешните работи Валентин Радев връчи плакет на кмета на Община Перник Вяра Церовска за добрата реализация на системата за видеонаблюдение"}
{"url": "http://www.focus-news.net/news/2018/05/14/2521581/zam-ministar-valentin-yovev-shte-uchastva-v-seminar-za-podobryavane-na-energiynata-efektivnost-na-obshtestvenite-i-zhilishtnite-sgradi-na-15-may.html", "text": "Заместник-министърът на регионалното развитие и благоустройството инж. Валентин Йовев ще участва в откриването на семинар на тема „Подобряване на енергийната ефективност  на обществените и жилищните сгради“, част от конкурса „Екообщина 2018“. Това съобщиха от пресцентъра на МРРБ. Събитието ще се състои утре – 15 май, от 10.10 часа, във Френския институт – София  (пл. „Славейков“ 3). \r\nПо-късно съшия ден, от 11.00 часа, зам.-министър Йовев ще присъства на официалното откриване на „Полиграфия Офис Център“ на бул. „Цариградско шосе“ 47А.", "date": "2018.05.14", "title": "Зам.-министър Валентин Йовев ще участва в семинар за подобряване на енергийната ефективност на обществените и жилищните сгради на 15 май"}
{"url": "http://www.focus-news.net/news/2018/05/14/2521583/veliko-tarnovo-telemetrichna-sistema-sledi-v-realno-vreme-nivata-na-yantra-i-belitsa.html", "text": "Телеметрична система вече следи в реално време нивата на реките Янтра и Белица. Три съвременни устройства, оборудвани с прецизни радарни сензори, са монтирани в речни участъци във Велико Търново, Килифарево и край с. Пушево. Данните от тях постъпват в контролния център в общината. Това съобщиха от пресцентъра на Община Велико Търново. \r\nОсвен контрол във всеки един момент, системата пази данните за последните 30 денонощия. Тя позволява съставянето на прогнози за движението на нивата на водите. При промяна на водното ниво спрямо предварително зададени критерии, в контролния център постъпват предупредителни или съответно - аварийни сигнали.\r\nСистемата е проектирана да може да работи до четири денонощия автономно по отношение на захранването, в случай, че то бъде засегнато от авария. \r\nИнвестицията е осигурена по общинската инвестиционна програма и е част от мерките за превенция и управление на рисковете от наводнения.\r\nПървият система е монтирана във Велико Търново и се намира на моста на улица „Сан Стефано“ в кв. „Чолаковци“. Именно там е една от критичните точки на нивото на р. Янтра. Втората и третата система са поставени на мостовете в с. Пушево и в Килифарево, като първата следи Янтра, а втората - притока й Белица. \r\nНовата система позволява данните да бъдат своевременно изпращани до всички институции, имащи отношение към превенция и управление на рисковете от наводнения, бедствия и аварии.\r\nВ процес на разработване е и софтуерно решение, което ще позволи информацията за речните нива на Янтра и Белица да бъдат достъпни в сайта на Община Велико Търново. По този начин те ще бъдат публично достъпни във всеки един момент.", "date": "2018.05.14", "title": "Велико Търново: Телеметрична система следи в реално време нивата на Янтра и Белица"}
{"url": "http://www.focus-news.net/news/2018/05/14/2521586/premierat-boyko-borisov-shte-se-sreshtne-s-ispanskiya-ministar-predsedatel-mariano-rahoy-na-15-may.html", "text": "Министър-председателят на Испания Мариано Рахой пристига утре на двудневно посещение у нас по покана на премиера Бойко Борисов. Това съобщиха от правителствената информационна служба.  \r\nРазговорите между правителствените ръководители ще се състоят във вторник, а резултатите ще бъдат представени на пресконференция.\r\nВ сряда Рахой ще участва в работната вечеря на лидерите на държавите членки на Европейския съюз.", "date": "2018.05.14", "title": "Премиерът Бойко Борисов ще се срещне с испанския министър-председател Мариано Рахой на 15 май"}
{"url": "http://www.focus-news.net/news/2018/05/14/2521587/ministar-nankov-shte-otkrie-zasedanie-na-komiteta-za-nablyudenie-na-operativna-programa-regioni-v-rastezh-2014-2020-g.html", "text": "На 15 май, министърът на регионалното развитие и благоустройството Николай Нанков ще открие дванадесетото заседание на Комитета за наблюдение на Оперативна програма „Региони в растеж“ 2014 – 2020 г. Това съобщиха от пресцентъра на МРРБ. Форумът ще се проведе от 15.30 часа в конферентната зала на хотел „Хелена парк“ в к. к. „Слънчев бряг“. \r\nПреди това, от 14.30 часа, в зала „Парадайз Хевън“ на хотел „Хелена сандс“, министър Нанков и заместник-министърът и ръководител на Управляващия орган на ОПРР Деница Николова ще дадат пресконференция, на която ще представят напредъка в изпълнението на програмата. На нея регионалният министър ще обяви старта на кампанията за деца на Министерството на регионалното развитие и благоустройството „Моят град е моята крепост“.", "date": "2018.05.14", "title": "Министър Нанков ще открие заседание на Комитета за наблюдение на Оперативна програма „Региони в растеж“ 2014 – 2020 г."}
{"url": "http://www.focus-news.net/news/2018/05/14/2521580/turtsiya-sasht-sa-tolkova-otgovorni-za-klaneto-v-gaza-kolkoto-izrael.html", "text": "Администрацията на САЩ е също толкова отговорна за клането в Газа, колкото правителството на Израел, заяви турският вицепремиер Бекир Боздаг в понеделник, цитиран от Anadolu Agency.\r\nВ поредица от „туитове“ Боздаг заяви: „Преместването на американското посолство в Ерусалим няма да донесе облекчение, сигурност, стабилност и мир в региона; напротив, това ще увеличи съществуващите проблеми, несигурност, нестабилност, кризата и конфликтите и ще предизвика много непредвидени негативи“.\r\nСпоред думите на вицепремиера, каквото и да направят САЩ или Израел и каквато и стъпка да предприемат това е без всякакво значение за Турция.\r\n„В крайна сметка Ерусалим ще бъде освободен; САЩ и Израел накрая ще оставят Ерусалим на истинските му притежатели“, добави още той.\r\n„Анадолската агенция“ припомня, че хиляди палестинци се събраха на източната граница на Ивицата газа в понеделник сутринта, за да протестират срещу преместването на американското посолство от Тел Авив в Ерусалим.\r\nСпоред последните данни на палестинското Министерство на здравеопазването, най-малко 37 души са загинали, а още стотици са ранени.\r\nКулминацията на демонстрациите, пише турската агенция, ще е във вторник, 15 май, когато се отбелязва 70-ата годишнина от основаването на Израел – събитие, което палестинците наричат „Катастрофата“.\r\nПревод и редакция:", "date": "2018.05.14", "title": "Турция: САЩ са толкова отговорни за клането в Газа, колкото Израел"}
{"url": "http://www.focus-news.net/news/2018/05/14/2521589/nad-59-000-uchenitsi-ot-chetvarti-klas-se-yaviha-na-natsionalno-vanshno-otsenyavane-po-matematika.html", "text": "Общо 59 314 ученици от четвърти клас се явиха днес на национално външно оценяване по математика. Това съобщиха от пресцентъра на Министерство на образованието и науката. Те трябваше да решат 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами. Четвъртокласниците имаха на разположение един учебен час, а съучениците им със специални образователни потребности - два учебни часа. Този формат на теста ще се запази и за външните оценявания по \"Човекът и обществото\" и \"Човекът и природата\", които ще се проведат на 16 и 17 май. \r\nС резултатите от националното външно оценяване по математика може да се кандидатства за обучение в прогимназиален етап в профилираните гимназии с профил “Математически” и “Природни науки”, като тежестта им при балообразуването се определя от конкретното училище.", "date": "2018.05.14", "title": "Над 59 000 ученици от четвърти клас се явиха на национално външно оценяване по математика"}
{"url": "http://www.focus-news.net/news/2018/05/14/2521588/iliya-lukov-pevets-blagodarya-na-kmeta-na-kavarna-nina-stavreva-che-s-golyamo-sartse-prodalzhava-obshtobalgarskiya-mladezhki-sabor-s-balgariya-v-sartseto.html", "text": "Благодаря на кмета на Каварна Нина Ставрева, че продължава общобългарския младежки събор с голямо сърце. Това каза певецът Илия Луков, съорганизатор на общобългарския младежи събор „С България в сърцето“, в интервю за Агенция „Фокус“ за атмосферата на 15-ото издание на формата. По думите му Нина Ставрева е прегърнала идеята за българщината и популяризирането на българския фолклор. „Затова исках да благодаря. Без домакини и хора, които да обичат тези деца, няма как да се случат нещата“, каза той и отчете, че в дните на  15-ото издание на събора „С България в сръцето“ Каварна се е превърнала в столица на младостта на българския фолклор. Той поясни, че е изключително признателен на настоящото ръководство на Общината в лицето на кмета Нина Ставрева, която с огромна обич продължава започнато. „Тя е твърде енергична, има възможност да развие още повече този уникален събор и Каварна да стане център на класическото народно творчество, преживяло векове наред“, каза Луков.\r\nДеница КИТАНОВА", "date": "2018.05.14", "title": "Илия Луков, певец: Благодаря на кмета на Каварна Нина Ставрева, че  с голямо сърце продължава общобългарския младежки събор „С България в сърцето“"}
{"url": "http://www.focus-news.net/news/2018/05/14/2521582/afp-zapochna-tseremoniyata-po-otkrivaneto-na-amerikanskoto-posolstvo-v-erusalim.html", "text": "Церемонията по откриването на американското посолство в Ерусалим започна, докато по същото време Ивицата Газа е сцена на сблъсъци между палестинците, разярени от решението на САЩ и силите за сигурност на Израел, предава AFP.\r\nЦеремонията по официалното преместване на посолството на САЩ в Израел от Тел Авив в Ерусалим започна с изпълнение на американския химн.\r\nСлед това, посланикът на Съединените американски щати Дейвид Фрийдман даде реч, а гостите на мероприятията избухнаха в бурни овации, когато бе споменато името на американския президент Доналд Тръмп.\r\n„Франс прес“ припомня, че по-рано днес в Ивицата Газа избухнаха сблъсъци между палестинците и израелските сили за сигурност, в хода на които загинаха 37 араби, а още стотици бяха ранени. \r\nДесетки хиляди се бяха събрали близо до границата в знак на протест, докато по-малък брой палестинци, хвърлящи камъни, се приближиха до оградата и се опитаха да пробият, а израелските снайперисти бяха разположени от другата страна, пише френската агенция.\r\nЗаместник-държавният секретар на САЩ Джон Съливан е начело на делегацията от  Вашингтон, пристигнала специално за откриването на посолството. В нея е и дъщерята на Тръмп Иванка и съпруга й  Джаред Кушнер – и двамата съветници в Белия Дом, както и министърът на финансите Стивън Мнучин.\r\nНа церемонията присъстваха около 800 гости.\r\nСтатутът на Йерусалим е може би най-конфликтният въпрос в израелско-палестинския конфликт, уточнява AFP.\r\nИзраел смята целия град за своя столица, докато палестинците гледат на Източен Ерусалим като на столица на бъдещата им държава.\r\nПревод и редакция:", "date": "2018.05.14", "title": "AFP: Започна церемонията по откриването на американското посолство в Ерусалим"}
{"url": "http://www.focus-news.net/news/2018/05/14/2521590/kmetat-na-blagoevgrad-d-r-atanas-kambitov-sled-remontnite-deynosti-ulitsa-maritsa-shte-pridobie-savremenen-izgled-i-shte-bade-po-komfortna-za-horata.html", "text": "След ремонтните дейности, улица „Марица“ ще придобие съвременен изглед  и ще бъде по-комфортна за хората. Това каза кметът на Благоевград д-р Атанас Камбитов по време на първа копка на дейностите по благоустрояване на ул. „Марица” в участъка от бул. „Св. Димитър Солунски” до ул. „Иван Михайлов”, предаде репортер на Радио „Фокус“-Пирин. „Стана традиция представители на Европейския парламент да присъстват на първите копки по проекти в Благоевград. Вярвам, че това ще продължава и занапред. Реализираме поредния обект по проект Благоустрояване на градската среда. Само преди няколко дни направихме първа копка за въвеждане на мерки за енергийна ефективност и на сградата на Община Благоевград. Така ще бъде до края на есента, до момента, в който обхванем заложените 44 млн.  лева по Оперативна програма „Региони в растеж““, каза още д-р Камбитов. По думите му проектът предвижда и подмяна на водопровод и канализация. „Това е много важно, защото жителите в района постоянно имат проблем заради аварии на ВиК мрежата. След ремонтните дейности, улицата ще придобие съвременен изглед  и ще бъде по-комфортно за хората“, каза кметът Камбитов и пожела строителите да се справят качествено и в срок.\r\nЛора КАЛЧЕВА", "date": "2018.05.14", "title": "Кметът на Благоевград д-р Атанас Камбитов: След ремонтните дейности, улица „Марица“ ще придобие съвременен изглед  и ще бъде по-комфортна за хората"}
{"url": "http://www.focus-news.net/news/2018/05/14/2521591/ria-novosti-es-razshiri-sanktsiite-sreshtu-rusiya-zaradi-izborite-v-krim-saobshtava-iztochnik.html", "text": "Европейският съюз е добавил пет физически лица в антируския санкционен списък, съобщи пред журналисти дипломатически източник от ЕС, предава РИА Новости.\r\nТой е обяснил тези мерки с поведението на републиката на руските президентски избори, без да дава повече подробности.\r\nСлед това е станало известно, уточнява руската агенция, че в санкционния списък са добавени сътрудници на кримската и севастополската районни избирателни комисии. Решението ще влезе в сила във вторник, когато се очаква официалната публикация.\r\nПо-рано са се появили съобщения, че ЕС може да въведе нови рестрикции заради „подриване на териториалната цялост на Украйна“.\r\nОт руската ЦИК са определили плановете като неконструктивно решение, което говори за „неспособността на европейския политически естаблишмънт да оценява адекватно протичащите държавно-правови и обективни политически събития“.\r\nОт там са подчертали още, че всички действия на кримчаните не само отговарят на руските конституционни норми, но и съответстват на международните стандарти.\r\nРИА припомня, че президентските избори в Русия се проведоха на 18 март, а избирателната активност в Република Крим е била 71,47%. \r\nПревод и редакция:", "date": "2018.05.14", "title": "РИА Новости: ЕС разшири санкциите срещу Русия заради изборите в Крим, съобщава източник"}
{"url": "http://www.focus-news.net/news/2018/05/14/2521585/na-15-may-stolichna-obshtina-shte-predstavi-organizatsiyata-na-dvizhenie-v-sofiya-vav-vrazka-s-predstoyashtite-sabitiya-svarzani-s-balgarskoto-evropredsedatelstvo.html", "text": "На 15 май, от 10.00 часа заместник-кметът на София по транспорт - Евгени Крусев, директорът на дирекция „Сигурност“ на Столична община - Кристина Лазарова, началник отдел „Пътна полиция“ – Тенчо Тенев, началник „Охранителна полиция“ на СДВР – Борислав Муеров ще представят организацията на движение за провеждане на събития, които са свързани с българското председателство на 16 и 17 май 2018г. Това съобщиха от пресцентъра на Столична Община.", "date": "2018.05.14", "title": "На 15 май Столична община ще представи организацията на движение в София във връзка с предстоящите събития, свързани с българското Европредседателство"}
{"url": "http://www.focus-news.net/news/2018/05/14/2521596/ministar-radev-ubedeni-sme-che-tryabva-da-protivodeystvame-na-koruptsiyata-s-vsichki-sredstva.html", "text": "Вътрешният министър и главният секретар на МВР участват в Заседание на Областния обществен съвет за противодействие на корупцията и организираната престъпност, което се провежда в Перник. Това съобщиха от пресцентъра на МВР. \r\nНа заседанието, чиито домакин е областната управа в Перник, присъстват представители на областните управи и ОДМВР-В.Търново, Монтана, Габрово, Пловдив, председателят на Комисия за противодействие на корупцията и за отнемане на незаконно придобитото имущество Пламен Георгиев, ръководители на всички държавни структури от Пернишка област. Министър Радев припомни, че в доклада на Европейската комисия за напредъка на България по механизма за сътрудничество и проверка Министерството на вътрешните работи е посочено като „вдъхновяващ пример за борба с корупцията“ и отдаде заслуженото на дейността, извършвана от дирекциите „Вътрешна сигурност“ и „Инспекторат“ в това направление. Вътрешният министър изрази убеденост, че всички присъстващи на форума споделят мнението, че трябва да се противодейства на корупцията с всички средства и че това се отнася до всички държавни структури. По думите му доверието започва от личния пример и в този смисъл заяви категорично, че битката с корупцията е изначално спечелена, защото честните хора в нашето общество са мнозинство. Той посочи, че България стои много добри в качеството си на Председател на Съвета на ЕС включително и по линия на борбата с корупцията по високите етажи.  Министерството на вътрешните работи притежава сериозен институционален капацитет за противодействие на корупцията като негативно обществено явление, заяви в изказването си  главен комисар Младен Маринов. Той  представи основните стъпки, предприети от ведомството в това направление -  идентифициране на секторите с повишен корупционен риск, набелязване на специфични мерки, в т.ч. и засилено наблюдение и контрол. В областта на превенцията на корупцията МВР съсредоточава своите усилия към специфичните й форми в различните сфери на проявление. Усилията са насочени и към провеждане на различни действия за установяване и проследяване на капитали, движимо и недвижимо имущество, придобито от извършването на корупционни престъпления. Той припомни, че през април тази година министър Радев утвърди Антикорупционен план на МВР за 2018 г., който се базира на приети методически указания за изпълнение на планираните антикорупционни дейности и тяхното отчитане чрез система от индикатори. В плана са включени мерки за неутрализиране на корупционните рискове в следните направления: управление, разпореждане или разходване на бюджетни средства и активи, включително обществени поръчки; извършване на контролни дейности; предоставяне на административни услуги, концесии, издаване на лицензи и разрешения, регистрационни режими; празноти в закони и неясна нормативна уредба, които са предпоставка за противоречиво тълкуване и/или прилагане. \r\nКато израз на благодарност за постигнатото отлично взаимодействие с местната власт, министър Валентин Радев връчи плакет на МВР на областния управител на Перник  Соколова и на кмета на града Церовска.", "date": "2018.05.14", "title": "Министър Радев: Убедени сме, че трябва да противодействаме на корупцията с всички средства"}
{"url": "http://www.focus-news.net/news/2018/05/14/2521593/traditsionni-balgarski-yastiya-prigotveni-s-produkti-ot-balgarski-bio-proizvoditeli-shte-badat-podneseni-na-rakovoditelite-na-28-te-darzhavi-chlenki-u-nas.html", "text": "Традиционни български ястия, приготвени с продукти от български био производители, ще бъдат поднесени на ръководителите на 28-те държави членки у нас. Това съобщиха от пресцентъра на Министерство за Българското председателство на Съвета на ЕС 2018. Лидерите на държавите членки от Европейския съюз пристигат в София ден преди Срещата на върха ЕС – Западни Балкани и ще се срещнат на неформална вечеря по покана на председател на Европейския съвет Доналд Туск и с домакин министър-председателя на България Бойко Борисов. \r\nЗа европейските лидери са организирани официален обяд на 17 май в НДК и вечеря в „София Тех Парк“ при пристигането им у нас.\r\n„В менютата сме се постарали да използваме в най-голяма степен местни продукти, обработени по традиционно български начин“, каза главният готвач Борислав Паунов от „Ред Девил кетъринг“. Фирмата, спечелила обществената поръчка за обслужване на официалните събития от календара на Българското председателство, се грижи за сервирането и аранжирането на пространството.\r\nНа масата по време на официалния обяд ще бъдат сервирани три вида салати – катък с червени чушки, домати със сирене и печени зеленчуци. Приготвените основни блюда са баница с трюфел, боб, леща и терина от дроб и ярешко роле с пресни картофи, сирене и горски гъби. Десертът е мляко с горски плодове и козунак с рози.\r\nПо време на вечерята европейските лидери ще опитат като предястие трилогия от салати: „Шопска“, „Снежанка“ и „Зелена“. Продуктите за салата са на български био производители. Розовите домати и краставиците за салатата са доставени от ферма в Южна България. Зелената салата е от микрорастения, добивани по натурален начин. Те ще бъдат гарнирани с краве сирене и цедено биволско кисело мляко от малка мандра в Стара планина.\r\nПредястието е вариация на кюфтета с лютеница и пържени картофи. Към традиционната рецепта се добавят специални нови елементи – сурови и сушени манатарки, три вида лютеница и чипс от цветни картофи. \r\nОсновното ястие е биволско бонфиле от ферма в Стара планина със сос от български черни и бели трюфели, пюре от земна ябълка и пащърнак, гарнирани с бейби моркови.\r\nЗа десерт главният готвач е приготвил класически ореховки, обогатени с кисело мляко и рози и мус от малини и ягоди. „Това е моя интерпретация, която ще придаде на вкуса цветност, свежест и многопластовост“, обясни шеф Паунов. Той поясни, че менюто лесно се адаптира за вегетарианците и гостите с хранителни алергии.", "date": "2018.05.14", "title": "Традиционни български ястия, приготвени с продукти от български био производители, ще бъдат поднесени на ръководителите на 28-те държави членки у нас"}
{"url": "http://www.focus-news.net/news/2018/05/14/2521594/sport-roberto-manchini-poema-natsionalniya-otbor-na-italiya-do-24-chasa.html", "text": "След като разтрогна със Зенит (Санкт Петербург), в понеделник Роберто Манчини пристигна в Рим, където се очаква до часове да подпише договора, с който ще застане начело на четирикратния световен шампион Италия. „Адзурите“ останаха без треньор след оставката на Джампиеро Вентура, който не успя да класира отбора на Световно първенство в Русия, което се случва едва за втори  път в историята. Досега в кариерата си Манчини е водил отбори като Инетер, Манчестър Сити, Лацио, Галатасарай и др.", "date": "2018.05.14", "title": "Спорт: Роберто Манчини поема националния отбор на Италия до 24 часа"}
{"url": "http://www.focus-news.net/news/2018/05/14/2521598/vitsepremierat-ekaterina-zaharieva-dosta-ambitsiozno-e-zhelanieto-na-ek-mnogogodishnata-finansova-ramka-da-bade-prieta-do-sledvashtite-evropeyski-izbori.html", "text": "Днес бяха първите дебати за многогодишната финансова рамка. Имаше много големи различия между държавите членки. Това коментира пред журналисти в Брюксел вицепремиерът и министър на външните работи Екатерина Захариева след Съвет „Общи въпроси“, предаде репортер на Агенция „Фокус“. „Общото мнение обаче беше, че предизвикателствата са много и трябва да намерим варианти, при които да отговорим на очакванията на европейските граждани. Всички сме съгласни, че има нови политики, които са важни, като опазването на външните граници. България е външна такава и всички очакваме това да се случи с европейската солидарност – т.е. отговорност да не се носи само от държавите като България като външна граница. Всички очакваме повече пари за дигитален пазар, иновации, образование, а в същото време обаче традиционните политики като кохезионната и общата селскостопанска в никакъв случай не бива да бъдат изоставяни, защото все още има големи различия между държавите членки от ЕС“, коментира Захариева. По думите ѝ това са политики, които традиционно са доказали, че са свързани с растежа и с устойчивостта на държавите, както и ръста на доходите. \r\n„Доста амбициозно е предложението и желанието на Комисията да се приеме бюджета преди следващите европейски избори. Като председателство ще положим всички усилия и всяка седмица ще организираме работни групи, които на експертно ниво да започнат обсъждането. Но зависи от европейските лидери на Европейския съвет юни месец да вземат решение дали ще се опитат и ще положат всички училия, за да приемем бюджета до средата на следващата година преди европейските избори. Личното ми мнение е, че ако това е възможно да се случи, би било добре и за бизнеса, и за гражданите, защото в крайна сметка е добре да имаме и предвидимост. Спомняте си колко беше несигурно, когато не беше сигурно какъв ще бъде бюджетът“, допълни тя и подчерта, че бе искат да имат нулеви години в усвояването на фондовете. „От друга страна, когато искаш да направиш повече и да финансираш и нови политики с по-малко пари след „Брекзит“, е изключително трудно да се постигне консенсус и съгласие, а бюджетът се приема с пълно съгласие. Предизвикателствата са големи, но не бива да се отказваме и трябва да направим всичко възможно, за да постигнем това. Остава да видим нашите лидери какво ще решат юни месец“, каза още Екатерина Захариева.", "date": "2018.05.14", "title": "Вицепремиерът Екатерина Захариева: Доста амбициозно е желанието на ЕК многогодишната финансова рамка да бъде приета до следващите европейски избори"}
{"url": "http://www.focus-news.net/news/2018/05/14/2521592/gl-komisar-mladen-marinov-opovesti-predprietite-merki-vav-vrazka-s-planirani-prez-sedmitsata-meropriyatiya-v-stolitsata.html", "text": "Няма да бъдат допуснати нерегламентирани шествия преди предстоящата футболна среща; ще бъдат въведени временни ограничения за движението и паркирането на МПС във връзка със срещата на върха ЕС - Западни Балкани. Това съобщиха от пресцентъра на МВР. \r\nТази седмица е наситена с мероприятия и ще има сериозни затруднения в придвижването на гражданите в столицата, припомни главният секретар на МВР. Очакваме сериозно присъствие на Националния стадион „В. Левски“ за утрешното дерби между отборите на „Левски“ и ЦСКА. Главен комисар Маринов категорично подчерта, че няма да бъдат допуснати нерегламентирани шествия в района на столицата. Там, където се формират такива и не се изпълняват полицейските разпореждания, ще бъдат прилагани всички възможни полицейски правомощия, включително и използване на сила, когато е необходимо, за да не се допусне нарушение. На самия стадион важи всичко, което е казвано и за предишни мероприятия, допълни главният секретар на МВР.  \r\nНа 16 и 17 май в столицата ще се проведе Среща на върха ЕС - Западни Балкани. В тази връзка ще бъдат въведени временни ограничения за движението и паркирането на моторни превозни средства, обясни гл. комисар Маринов. Той поясни, че в утрешния ден  Столична община и СДВР ще дадат брифинг, на който ще бъдат оповестени планираните промени в движението. Главният секретар на МВР призова гражданите да проявят разбиране за причинените неудобства.", "date": "2018.05.14", "title": "Гл. комисар Младен Маринов оповести предприетите мерки във връзка с планирани през седмицата мероприятия в столицата"}
{"url": "http://www.focus-news.net/news/2018/05/14/2521584/ministar-neno-dimov-opazvaneto-na-okolnata-sreda-ot-plastmasa-e-nay-ustoychivo-kogato-stane-chast-ot-kulturata-na-horata.html", "text": "Опазването на околната среда е най-устойчиво, когато стане част от култура на хората. Това заяви министърът на околната среда и водите Нено Димов, който заедно с министъра на туризма Николина Ангелкова присъства на откриването на кампанията „re: ФКЦ – Рециклирай! Културно е” в главното фоайе на Фестивалния и конгресен център (ФКЦ) във Варна, предаде репортер на Радио „Фокус”. По думите на министър Димов идеята на кампанията е чрез арт инсталации от отпадъци, културните центрове на НДК в София и във Варна да бъдат превърнати в зони, свободни от пластмаса. „Много ми хареса морето от пластмаса, в което не плуват риби, защото когато то е замърсено, в него няма да има живот“, каза при представянето на трите арт творби „Децата на Нептун\", „Избор\" и „Урбанизация\" министърът на околната среда и водите. \r\n„Целта ни е да създадем интелигентен начин за управление на отпадъците в големите културни и развлекателни центрове, какъвто е и Варна. Фестивалният център е една от емблематичните сгради в града от където преминава огромен поток от хора. Наша отговорност е да създадем навици у хората за разделно изхвърляне на отпадъците и съвременен начин на мислене. Именно затова ФКЦ – Варна и НДК обединяваме усилия в мисията, чрез изкуството да провокираме отговорно поведение\", отбелязва Борислав Велков, председател на Съвета на директорите на НДК.\r\nДиана СТОЕВА", "date": "2018.05.14", "title": "Министър Нено Димов: Опазването на околната среда от пластмаса е най-устойчиво, когато стане част от културата на хората"}
{"url": "http://www.focus-news.net/news/2018/05/14/2521603/kzk-schita-che-vavezhdaneto-na-minimalni-tseni-za-hotelsko-nastanyavane-bi-ogranichilo-konkurentsiyata.html", "text": "С Решение № 529/10.05.2018 г. Комисията за защита на конкуренцията (КЗК) прие становище относно съответствието с правилата на конкуренцията на предложение на Министерство на туризма (МТ) за създаване на минимални цени при категоризираните места за настаняване. КЗК счита, че определянето на минимални цени при категоризираните места за настаняване би ограничило ценовата конкуренция между хотелите. Минималните цени не могат да бъдат гаранция нито за качество, нито за спазване на изискванията за съответната категория хотели, нито, че хотелиерите биха инвестирали тази допълнителна печалба в повишаване на качеството на предлаганите услуги. Това съобщиха от пресцентъра на Комисията за защита на конкуренцията. \r\nЦените за настаняване зависят от много други фактори, освен категорията, поради което е практически невъзможно да бъде определена една минимална цена за категория, която да е адекватна за всички случаи. Най-добрият начин за определяне на цените е това да става в резултат на естествените пазарни механизми, които отразяват пресечната точка между търсенето и предлагането. \r\nПредоставените от МТ данни за заетостта на хотелите показват постоянно и значително незапълване на капацитета на местата на настаняване и са индикация за наличие на свръхпредлагане. Ефективната конкуренция не означава поддържане на неефективни участници на пазара. Целта на конкуренцията е да се стимулира ефективността чрез предлагане на по-качествени услуги на по-ниски цени с цел привличане на повече клиенти. \r\nПоддържането на неефективни хотели не би следвало да бъде за сметка на потребителите. Освен това, е много вероятно определянето на минимални цени да доведе до отлив на туристи и съответно да постигне точно обратния на търсения ефект, а именно понижаване на приходите на хотелите. \r\nКЗК счита, че определянето на минимални цени при категоризираните места за настаняване не може да постигне нито една от преследваните регулаторни цели, а в същото време съществуват други механизми, с които те да бъдат постигнати, без да се ограничава конкуренцията. Високо качество на предлаганите услуги по настаняване може да бъде осигурено чрез контрол по отношение на спазването на изискванията за съответната категория. Важно значение за противодействие на т.нар. „сив сектор“ се очаква да има бъдещата Единна система за туристическа информация (ЕСТИ), даваща възможност за обмен на данни в реално време по защитени канали между МТ, НАП, МВР, общините и хотелските рецепции. По отношение на предлагането на цени под себестойност са приложими съответните разпоредби от ЗЗК. \r\nПълният текст на решението може да прочетете на .", "date": "2018.05.14", "title": "КЗК счита, че въвеждането на минимални цени за хотелско настаняване би ограничило конкуренцията"}
{"url": "http://www.focus-news.net/news/2018/05/14/2521599/blagoevgrad-v-grada-shte-se-provedat-preskonferentsiya-i-parva-kopka-za-izgrazhdaneto-na-velosipedna-aleya-po-proekta-blagoustroyavane-na-gradskata-sreda.html", "text": "В рамките на проект „Благоустрояване на градската среда\", Договор BG16RFOP001 -1.008-0004-С01 /18.11.2016 г., който се осъществява с финансовата подкрепа на Оперативна програма „Региони в растеж\" 2014-2020 г., съфинансирана от Европейския съюз чрез Европейския фонд за регионално развитие, Община Благоевград и екипът за управление на проекта организират междинна пресконференция във връзка с обект: „Изграждане на велосипедна алея, свързваща бул. \"Св. Димитър Солунски\", ул. \"Даме Груев\", бул. \"Васил Левски\", бул. \"Св.Св. Кирил и Методий\"-до хотел \"Ален мак\" и от ул. \"Марица\" до ул. \"Иван Михайлов\". Това съобщиха от пресцентъра на Общината. Пресконференцията ще се проведе от 10.30 часа ма 16 май в Заседателна зала № 5 на община Благоевград. От 11.30 часа в същия ден на бул. „Св. Св. Кирил и Методий\" № 2 ще се проведе официална церемония по полагане на първа копка за изграждането на обекта.", "date": "2018.05.14", "title": "Благоевград: В града ще се проведат пресконференция и първа копка за изграждането на велосипедна алея по проекта „Благоустрояване на градската среда\""}
{"url": "http://www.focus-news.net/news/2018/05/14/2521601/ivan-ivanov-kevr-ot-yuli-se-ochakvat-po-visoki-tseni-na-prirodniya-gaz-parnoto-toplata-voda-i-toka.html", "text": "От юли се очакват по-високи цени на природния газ, парното, топлата вода и токът, произвеждан от топлофикациите по комбиниран начин, ако се запази тенденцията на скок на цените на петрола на международните пазари. Това каза председателят на Комисията за енергийно и водно регулиране Иван Иванов. Той обясни, че все още е много рано да се направят точните разчети за евентуалното повишение на цените, предаде БНР. \r\nПреди дни \"Булгаргаз\" оповести прогнозата си, според която природният газ трябва да поскъпне с над 16 на сто. \"Искането на \"Булгаргаз\" за поскъпване на синьото гориво с над 16 процента от юли е основателно, тъй като цените на петрола на световните пазари се повишиха\", каза днес председателят на енергийния регулатор.", "date": "2018.05.14", "title": "Иван Иванов, КЕВР: От юли се очакват по-високи цени на природния газ, парното, топлата вода и тока"}
{"url": "http://www.focus-news.net/news/2018/05/14/2521600/sv-sinod-balgarskata-pravoslavna-tsarkva-nyama-da-uchastva-v-tarzhestvata-po-sluchay-1000-godishninata-ot-osnovavaneto-na-ohridskata-arhiepiskopiya.html", "text": "Св. Синод реши да не дава благословение представители на БПЦ - БП да вземат участие в тържествата по случай 1000-годишнината от основаването на Охридската Архиепископия в Охрид, Р. Македония. Това се посочва в решение, публикувано на сайта на Св. Синод. Решението е по повод постъпило писмо от Македонския Архиепископ Стефан с покана представители на БПЦ – БП да вземат участие в тържествата по повод 1000-годишнината от създаването на Охридската архиепископия, която ще бъде отбелязана на 27 май т.г. – Петдесятница, в Охрид, Македония. „За” горното решение да не бъдат изпратени Архиереи за честванията в Македония гласуваха митрополитите: Ловчанский Гавриил, Доростолский Амвросий, Западно- и Средноевропейский Антоний, Варненский и Великопреславски Йоан, Неврокопский Серафим, Русенский Наум, Врачанский Григорий, Видинский Даниил. „Против” гласуваха: Сливенски Йоаникий, Великотърновский Григорий, Плевенский Игнатий, Пловдивский Николай и Старозагорский Киприян.\r\nНа същото си заседание Св. Синод разгледа предложение на Пловдивския митрополит Николай, Старозагорският митрополит Киприан, придружен от епископ на БПЦ – БП, да посетят Р. Македония и вземат участие в тържествата по случай 1000-годишнината от основаването на Охридската Архиепископия на 27-28 май т.г. Сливенският митрополит Йоаникий предложи придружаващия Старозагорския митрополит епископ да бъде Гл. секретар на Св. Синод Мелнишкият епископ Герасим. Предложението не е било прието от Св. Синод. „За” изпращане на българска църковна делегация на въпросното честване гласуваха: Сливенския митрополит Йоаникий, Великотърновския митрополит Григорий, Плевенския митрополит Игнатий, Пловдивския митрополит Николай и Старозагорския митрополит Киприан. „Против” гласуваха митрополитите: Ловчанский Гавриил, Доростолский Амвросий, Западно- и Средноевропейский Антоний, Варненский и Великопреславски Йоан, Неврокопский Серафим, Русенский Наум, Врачанский Григорий, Видинский Даниил.", "date": "2018.05.14", "title": "Св. Синод: Българската православна църква няма да участва в тържествата по случай 1000-годишнината от основаването на Охридската Архиепископия"}
{"url": "http://www.focus-news.net/news/2018/05/14/2521602/ministar-valentin-radev-odmvr-pernik-stoi-dobre-neynata-rabota-e-otsenena-ot-mestnata-vlast-i-prokuraturata.html", "text": "Министър Валентин Радев проведе работна среща със служителите на областната дирекция на МВР в Перник. Вътрешният министър подчерта, че дирекцията стои добре и според отзивите на местната, областната власт и на прокуратурата. Това съобщиха от пресцентъра на МВР. Сработването и постигането на правилния диалог с институциите е от изключително значение, припомни министър Радев с допълнението, че за него е също толкова важно какво усещане оставяме у хората. В този смисъл проведохме днес регулярна среща по разпореждане на премиера  с представители на областната управа, кметове и кметски наместници, поясни министърът. Част от тях поискаха  по-голямо присъствие на полицията в малките населени места. Това ще бъде направено по преценка на професионалното ръководство, след анализ на интерактивната карта на престъпността и според  възможностите, които имаме. Повдигнат бе и въпросът както за видеонаблюдениeто в населените места, така и за монтиране на камери за засичане на скорост. Работим в тази посока, търсят се варианти част от парите, които се събират при пътнотранспортни произшествия, да остават за населените места. Местната власт също ще прецени  какви средства би могла да отдели за закупуването на камери, заяви министър Радев и уточни, че по този начин ще се освободи и ресурс от полицейски сили, които да бъдат пренасочени в други дейности.  Нашата цел е хората да знаят и всекидневно да се убеждават, че могат  да разчитат  на полицията, бе категоричен вътрешният министър.", "date": "2018.05.14", "title": "Министър Валентин Радев: ОДМВР – Перник стои добре, нейната работа е оценена от местната власт и прокуратурата"}
{"url": "http://www.focus-news.net/news/2018/05/14/2521605/ministar-ekaterina-zaharieva-evropeyskiyat-byudzhet-e-izraz-na-nashite-tsennosti.html", "text": "Новата Многогодишна финансова рамка на ЕС за периода 2021 – 2027 г. беше основната тема на Съвета „Общи въпроси“, който се проведе днес в Брюксел под председателството на заместник министър-председателя и министър на външните работи Екатерина Захариева. Това съобщиха от пресцентъра на Министерство на външните работи.  \r\nДнешната първа дискусия на министерско ниво поставя началото на преговорния процес в рамките на Съвета на базата на предложението на Европейската комисия, представено на 2 май. \r\n„Европейският бюджет е израз на нашите ценности и амбиции. Дебатите, които ни предстоят, няма да са лесни, но крайната ни цел е ясна – да гарантираме стабилна, сигурна и солидарна Европа, която работи за европейските граждани”, заяви министър Захариева. Тя подчерта, че Българското председателство отдава приоритетно значение на този въпрос и е готово да започне работа на експертно ниво. \r\nМинистрите стартираха подготовката за заседанието на Европейския съвет през юни, като обсъдиха проекта на програма. На вниманието на лидерите ще бъдат поставени теми като миграция, сигурност и отбрана, Европейския семестър, данъчни и дигитални въпроси, МФР, външни отношения. ЕК информира министрите за актуалното състояние на върховенството на закона в Полша и продължаващия диалог с полските власти.", "date": "2018.05.14", "title": "Министър Екатерина Захариева: Европейският бюджет е израз на нашите ценности"}
{"url": "http://www.focus-news.net/news/2018/05/14/2521606/sofiya-vavezhda-se-vremenna-organizatsiya-na-dvizhenieto-vav-vrazka-s-izgrazhdaneto-na-metrostantsiya-po-bulvladimir-vazov.html", "text": "Въвежда се временна организация на движението във връзка с изграждането на метростанция по бул.“Владимир Вазов“ в София. Това съобщиха от пресцентъра на Столична община. От 00.00 часа на 15 май 2018 г. до 24.00 часа на 15 ноември 2018 г. се забранява влизането на пътни превозни средства по крайна дясна пътна лента от южната страна на северното пътно платно на бул. „Владимир Вазов” между ул. „Черковна” и ул. „Тодорини кукли”. Движението ще се извършва двупосочно в по една пътна лента в посока, в същия участък. \r\nЗа същия период от време временно се измества комбинирана автобусна и тролейбусна спирка, по маршрута на автобусни линии №№ 78, 79, 120, нощна линия 3 и тролейбусна линия № 1, с код 2108 „ХИПЕРМАРКЕТ БИЛА” на бул. „Владимир Вазов”, напред при бензиностанция „Шел“ в посока ул. ”Черковна“.", "date": "2018.05.14", "title": "София: Въвежда се временна организация на движението във връзка с изграждането на метростанция по бул.“Владимир Вазов“"}
{"url": "http://www.focus-news.net/news/2018/05/14/2521595/spetsializiraniyat-nakazatelen-sad-otstrani-ot-dlazhnost-devetima-sluzhiteli-na-avtomobilna-administratsiya-blagoevgrad.html", "text": "Специализираният наказателен съд отстрани от длъжност деветима служители на Областния отдел „Автомобилна администрация“ в Благоевград, обвинени за участие в организирана престъпна група за подкупи. Това съобщиха от Апелативната специализирана прокуратура. Десетият обвинен като участник в групата, не се яви в съдебната зала по здравословни причини. За него Специализираната прокуратура ще изготви отделно искане за отстраняването му от длъжност.\r\nСъдът уважи искането на прокуратурата деветимата, явили се на делото, да бъдат отстранени, заради наличието на обосновано предположение, че са извършили умишленото престъпление във връзка с работата им, за което са обвинени. Освен това, има и достатъчно основание да се счита, че служебното положение на обвиняемите ще създаде пречки за обективното, всестранно и пълно изясняване на обстоятелствата по делото.", "date": "2018.05.14", "title": "Специализираният наказателен съд отстрани от длъжност деветима служители на Автомобилна администрация - Благоевград"}
{"url": "http://www.focus-news.net/news/2018/05/14/2521607/nimh-zhalt-kod-za-intenzivni-valezhi-gramotevichni-buri-i-gradushki-e-obyaven-v-3-oblasti-v-stranata-za-15-may.html", "text": "Жълт код за интензивни валежи, гръмотевични бури и градушки е обявен в 3 области в страната за 15 май. Това сочи справка на интернет страницата на Националния институт по метеорология и хидрология към БАН. Предупреждението е в сила за областите Видин, Монтана и Враца. Привечер и през нощта срещу сряда ще има краткотрайни и интензивни валежи, придружени с гръмотевични бури и градушки. Очакваните са количества валежи са около и над 30 л/кв.м.", "date": "2018.05.14", "title": "НИМХ: Жълт код за интензивни валежи, гръмотевични бури и градушки е обявен в 3 области в страната за 15 май"}
{"url": "http://www.focus-news.net/news/2018/05/14/2521609/kmetat-na-plovdiv-ivan-totev-uvelichi-se-broyat-na-prosyatsite-koito-sa-oblecheni-kato-normalni-hora.html", "text": "Увеличил се е броят на просяците в Пловдив, които са облечени като нормални хора. Това каза на пресконференция кметът на града Иван Тотев, предаде репортер на Радио „Фокус“ – Пловдив. „Миналата седмица имахме няколко подобни случая, по облеклото им не може да бъдат разпознати, че се занимават с подобна дейност“, посочи Иван Тотев. По думите му просяците масово не са от Пловдив. Има такива, които са от Хисаря, Пазарджик и Кричим. „Това явление е ново от тази година. До сега не беше така“, заяви Иван Тотев. Той коментира, че по главната улица непрекъснато има пешеходни двойки на служители от „Общинска охрана“ и призова гражданите да се обръщат към тях.\r\nВесела КРЪСТЕВА", "date": "2018.05.14", "title": "Кметът на Пловдив Иван Тотев: Увеличи се броят на просяците, които са облечени като нормални хора"}
{"url": "http://www.focus-news.net/news/2018/05/14/2521611/kathimerini-v-golemi-chasti-ot-yuzhna-gartsiya-se-ochakvat-problemi-s-vodata-po-vreme-na-turisticheskiya-sezon.html", "text": "Преди началото на туристическия сезон се разбра, че големи части от Южна Гърция са заплашени от суша заради ограниченото количество валежи през изминалата зима, пише електронното издание на гръцкия вестник Kathimerini.\r\nСушата ще засегне остров Крит, Цикладските острови, южните Додеканези и Източен Пелопонес.\r\nСпоред Костас Лагувардос от Атинската обсерватория за наблюдения на околната среда, валежите в тези райони са били с 20-30% по-малко в сравнение с миналата зима.\r\n„В тези райони зимата беше мека и духаха южни ветрове, валежите бяха малко, а още по-малко бяха снеговалежите“, заяви Лагувардос пред гръцкото издание.\r\nЗасухата е особено силна в някои райони на Крит, където дъждовете са намалели с до 75%.\r\nСпоред експерти, островите, на които има инсталации за обезсоляване на морската вода няма да имат проблеми през лятото, за разлика от тези, които разчитат на изворна и дъждовна вода.\r\nПревод и редакция:", "date": "2018.05.14", "title": "Kathimerini: В големи части от Южна Гърция се очакват проблеми с водата по време на туристическия сезон"}
{"url": "http://www.focus-news.net/news/2018/05/14/2521610/ivelina-vasileva-gerb-burgas-vnesohme-zakonodatelno-predlozhenie-za-izmenenie-na-zakona-za-vodite-s-tsel-preventsiya-i-bezopasnost.html", "text": "Заедно с колегите от ПП-ГЕРБ и Обединени патриоти внесохме законодателно предложение за изменение на Закона за водите. Това каза на пресконференция Ивелина Василева, народен представител на ГЕРБ-Бургас, предаде репортер на Радио „Фокус“-Бургас. „Целта е да се подобрят механизмите и контрола от вредното въздействие на водите и справянето с експлоатацията и поддържането на язовирите. Това беше ангажимент предприет от премиера Бойко Борисов, от правителството и двете парламентарни сили, които формират коалиционното управление“, заяви Василева и допълни, че предстои законопроектът, да бъде  разглеждан на първо четене. „Проектът е свързан с въвеждането на категоризация на язовирите, от гледна точка на технически параметри, от друга страна потенциална опасност на тези съоръжения и близостта им до населени места и критична инфраструктура“. По думи на Василева най-големият проблем възниква с общинските язовири. \r\n„На територията на страната са общо 5700, от тях 4523 са собственост на общините. Със въвеждането на този законопроект ще се даде възможност на общините, които нямат възможност да стопанисват язовирите, да прехвърлят собствеността на държавата. Ще бъде учредено търговско предприятие, което ще се грижи за стопанисването на тези язовири“, добави още Василева.\r\nЯнислава КРЪСТЕВА", "date": "2018.05.14", "title": "Ивелина Василева, ГЕРБ-Бургас: Внесохме законодателно предложение за изменение на Закона за водите с цел превенция и безопасност"}
{"url": "http://www.focus-news.net/news/2018/05/14/2521613/ivan-kehayov-zemedelski-proizvoditel-zemyata-e-suha-i-se-obrabotva-trudno.html", "text": "Земята е суха и се обработва трудно. Това каза за Радио „Фокус“-Пирин Иван Кехайов, земеделски производител. Той посочи, че има пресушаване и преовлажняване едновременно, тъй като земята отгоре е суха и плугът не може да пропадне, а отдолу земята е влажна, което налага и допълнителни обработки. По думите му до момента в областта няма паднали градушки или обилни валежи и състоянието на продукцията е сравнително добро. Иван Кехайов отбеляза, че за житните култури валежите до момента са недостатъчни, като се има предвид и продължителното засушаване в минал период.\r\nНатали СТЕФАНОВА", "date": "2018.05.14", "title": "Иван Кехайов, земеделски производител: Земята е суха и се обработва трудно"}
{"url": "http://www.focus-news.net/news/2018/05/14/2521612/api-ofertite-za-izpalnitel-na-kragovoto-krastovishte-na-pat-ii-86-plovdiv-asenovgrad-pri-vhoda-na-grad-plovdiv-se-otvaryat-na-15-may.html", "text": "На 15 май в Агенция „Пътна инфраструктура“ (АПИ) ще бъдат отворени постъпилите оферти за избор на изпълнител при изграждане на кръговото кръстовище при км 14+750 на път II-86 Пловдив - Асеновград. То ще замени съществуващото кръстовище при входа на град Пловдив, при пресичането на пътя с улица „Асеновградско шосе“. Това съобщиха от пресцентъра на АПИ.\r\nС осигуряването на кръгово движение с три ленти ще се повиши пътната безопасност и ще намалеят предпоставките за пътни инциденти. С изграждането на новото кръстовище ще бъде цялостно завършен строящият се в момента четирилентов участък от второкласния път II-86 Пловдив - Асеновград от км 14+860 до км 25+150. \r\nИндикативната стойност на строително-монтажните работи е 2,6 млн. лв. без ДДС. Срокът за изпълнение на обществената поръчка е 6 Офертите ще бъдат отворени утре - 15 май, в 15 ч. в сградата на АПИ.", "date": "2018.05.14", "title": "АПИ: Офертите за изпълнител на кръговото кръстовище на път II-86 Пловдив - Асеновград при входа на град Пловдив се отварят на 15 май"}
{"url": "http://www.focus-news.net/news/2018/05/14/2521615/kmetat-na-plovdiv-ivan-totev-otkritata-stsena-yadroto-v-kvartal-kapana-shte-e-gotova-do-kraya-na-mesetsa.html", "text": "Откритата сцена „Ядрото“ в квартал „Капана“ ще е готова до края на месец май. Това каза по време на пресконференция кметът на Пловдив Иван Тотев, предаде репортер на Радио „Фокус“ – Пловдив. „В момента Общината подготвя програма, която да бъде всяка седмица от 21ч. до 22ч. и да има по един концерт там. Все още не сме решили дали да бъде петъчния или съботния ден, но искаме пловдивчани и гостите на града да знаят, че на тази сцена винаги ще има музикално събитие за един час“, заяви Иван Тотев. По думите му музикалните събития ще се провеждат от 1 юни до 30 септември. През останалото време сцената ще може да се използва по предварително изготвен график. „Мястото е проектирано така, че да може да се използва за различни събития. Освободихме целия терен, поставени са ВиК и електроинсталация за допълнителни оборудвания за различни мероприятия и фестивали, поставени са заготовки под плочките, където да могат да се поставят шатри, ако времето е дъждовно“, каза Иван Тотев. Той коментира, че откритата сцена се превръща в една много функционална зона, която ще даде още един тласък върху културния живот на града.\r\nВесела КРЪСТЕВА", "date": "2018.05.14", "title": "Кметът на Пловдив Иван Тотев: Откритата сцена „Ядрото“ в квартал „Капана“ ще е готова до края на месеца"}
{"url": "http://www.focus-news.net/news/2018/05/14/2521618/plovdiv-obshtinata-shte-nalaga-globi-na-velosipedisti-v-tsar-simeonovata-gradina.html", "text": "Община Пловдив ще налага глоби на велосипедисти в „Цар Симеоновата градина“. Това каза по време на пресконференция кметът на Пловдив Иван Тотев, предаде репортер на Радио „Фокус“ – Пловдив. „Наблюдаваме много засилено движение на колоездачи в Цар Симеоновата градина. Когато има инцидентно преминаване на един или на двама не чак такъв проблем, но през последните седмици получаваме сигнали от граждани за колоездачи, които не спазват правилата за управление на велосипед в „Цар Симеоновата градина“, а и на главната улица също“, коментира Иван Тотев. По думите му служители на реда ще бъдат инструктирани да започнат да глобяват.\r\nВесела КРЪСТЕВА", "date": "2018.05.14", "title": "Пловдив: Общината ще налага глоби на велосипедисти в „Цар Симеоновата градина“"}
{"url": "http://www.focus-news.net/news/2018/05/14/2521614/tsvetan-tsvetanov-gerb-v-selo-milanovo-hasan-hasanov-e-nay-dostoyniyat-kandidat-za-kmet-na-seloto.html", "text": "Убеден съм, че в неделя ще подкрепите Хасан. Хората вече не искат политиците да ги разделят. Те искат кампаниите да минават в духа на взаимното уважение и накрая да спечели най-достойният кандидат. За мен това е Хасан Хасанов. Това заяви заместник-председателят на ГЕРБ и председател на ПГ на партията Цветан Цветанов по време на предизборно събрание в село Миланово (община Велики Преслав, област Шумен), съобщиха от пресцентъра на ГЕРБ. На него Цветанов подкрепи кандидата на ГЕРБ за кмет на село Миланово Хасан Хасанов за частичните местни избори, насрочени за 20 май 2018 г. На събитието присъстваха още кметът на Шумен и областен координатор на ГЕРБ Любомир Христов, депутатът от ГЕРБ-Шумен Димитър Александров, както и кметът на община Никола Козлево Ешреф Реджеб. „Освен аз, днес тук при вас са дошли кметове, депутати и още редица представители на различни институции. Доказателство за това, че искаме да решим проблемите ви“, обясни председателят на ПГ на ГЕРБ. По думите му той е бил информиран, че в селото в момента има проблем с бездомните кучета. „Кметът на община Велики Преслав обаче не прави нищо по този наболял проблем“, отчете Цветан Цветанов. Той съобщи още, че има нужда и от изграждане на канализацията в селото, като за това ще се търси съдействието на държавата. „Ние сме особено трогнати от вниманието, с което г-н Цветанов днес ни удостои. Кметът на Велики Преслав от години не е стъпвал тук, за да чуе проблемите и исканията ни. За щастие сега при нас е един от най-отговорните политици в страната, който не дели населените места на наши и ваши или на големи и малки“, каза на свой ред кандидатът на ГЕРБ за кмет на село Миланово Хасан Хасанов. Той благодари на Цветан Цветанов от името на жителите на селото и подчерта, че такива визити вдъхват надежда на хората, че не са забравени. „Да си кмет не е лесно. Много хора си мислят, че станеш ли кмет всичко ти тръгва по вода. Не е така“, посочи кметът на Шумен и областен координатор на ГЕРБ Любомир Христов. „Вие познавате Хасан. Знаете на какво е способен и че ще се бори да направи с. Миланово едно по-добро място за живеене“, увери той.", "date": "2018.05.14", "title": "Цветан Цветанов, ГЕРБ в село Миланово: Хасан Хасанов е най-достойният кандидат за кмет на селото"}
{"url": "http://www.focus-news.net/news/2018/05/14/2521616/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.14", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/05/14/2521617/narodniyat-predstavitel-ot-nfsb-boris-yachev-otkri-v-narodnoto-sabranie-izlozhba-za-visoki-i-nanotehnologii.html", "text": "Народният представител от НФСБ и председател на антикорупционната комисия Борис Ячев откри днес в кулоарите на Народното събрание изложба „Български високи и нанотехнологии за Европейския съюз и света“. Това съобщиха от пресцентъра на НФСБ. Организатори на изложбата са неправителствената организация „Единение ДЕН“, Народното събрание и Патентното ведомство. \r\n„Единение ДЕН“ работи по 11 научни направления, след които са изследванията върху свойствата на водата. Макроикономически проекти по инициатива на неправителствената организация, върху които се работи повече от 35 години съвместно с учени от САЩ, Русия, Германия, Австрия, Франция, Япония, Италия, Англия и България са научни достижения, свързани с борбата срещу организираната престъпност, трафика на оръжия и кражби на МПС, със защитата на документи и ценни книжа от фалшификация, срещу акцизни и данъчни измами и достижения, свързани с холистичното земеделие.\r\n„Това скромно по своите мащаби изложение представя по един уникален начин връзката между най-древните човешки познания за естеството на природата и съвременните постижения на високата и нанотехническа мисъл. Тук ще видим някои от научните достижения, които могат и трябва да прославят българската мисъл пред света, и нещо, което е по-важно – които, макар и да звучат доста академично, намират приложение в бита на всеки един човек, на всяка една институция, на всяка една националност“, каза при откриването на изложбата Борис Ячев. „За нас като представители на българския Парламент е чест и отговорност да бъдем домакини на това изложение и по този начин да покажем, че българските  институции, българската държава в лицето но Народното събрание подкрепя, стои и ще направи всичко възможно тези високи достижения на българската научна мисъл да получат своето заслужено признание“, каза още Борис Ячев. \r\nСлед откриването на изложбата от организаторите показаха част от проектите. Сред тях бе и д-р Константин Тренчев, който демонстрира добив на енергия от вода.", "date": "2018.05.14", "title": "Народният представител от НФСБ Борис Ячев откри в Народното събрание изложба за високи и нанотехнологии"}
{"url": "http://www.focus-news.net/news/2018/05/14/2521604/pleven-ombudsmanat-maya-manolova-otkri-shahmatniya-turnir-na-shampionkite-v-grada.html", "text": "Омбудсманът Мая Манолова откри в  хотел „Ростов“ шахматния „Турнир на шампионките“. Като почетен патрон на състезанието тя направи първия ход от партиите с белите фигури. Това съобщиха от пресцентъра на Омбудсмана на Р България.\r\n „Чувствам се наистина комфортно в тази шампионска среда. Приех с удоволствие възможността да бъда почетен патрон на това забележително състезание – „Турнир на шампионките“, посветено на 90-годишнаната от организираното шахматно движение в България и 25-годишнината на Интерпарламентарната асамблея по православие“, каза омбудсманът.\r\nМанолова подчерта, че общото между шахматната игра и православието е мъдростта, търпението, отдадеността и любовта към спорта и конкуренцията.  \r\n„Шахматът е древна и мъдра игра, която е базирана на стратегията на войната, която развива ума, но и тактическото и стратегическото мислене, но съм сигурна, че когато станете от шахматните дъски Вие спирате да сте противнички и ставате приятелки“, заяви Мая Манолова.\r\nТя посочи, че шахът е изключително ценен спорт не само за децата, но и за всички хора, защото е начин за самоусъвършенстване – развива логиката, бързината на мисълта, но и почтеността и справедливостта, тъй като обикновено печели този, който е подготвен по-добре или този, който може да рискува и да заложи на красиви комбинации. \r\nОмбудсманът поздрави организаторите на турнира и пожела на участничките вдъхновение за игра и отлично представяне.\r\nСъстезанието се провежда от 14 до 21 май 2018 г. в гр. Плевен. Негов организатор е народният представител Васил Антонов, който освен че е в управителния съвет на „Българска федерация по шахмат 1928“ е и член на международния секретариат на Интерпарламентарната асамблея по православие. \r\nВ шампионата участват десет от най-добрите шахматистки у нас – гросмайстор Маргарита Войска – единадесет пъти шампионка на България, младите надежди – Нургюл Салимова, Виктория Радева и Габриела Антова, гросмайсторките Ива Виденова, Адриана Николова и Мария Велчева, както и международните майсторки Румяна Гочева, Елица Раева и Любка Генова. Те ще се състезават в 9 кръга по системата всички срещу всички. Наградният фонд на състезанието е 8 000 лв., като е предвидена и специална награда от Омбудсмана на Република България.", "date": "2018.05.14", "title": "Плевен: Омбудсманът Мая Манолова откри шахматния „Турнир на шампионките“ в града"}
{"url": "http://www.focus-news.net/news/2018/05/14/2521608/tass-vvs-na-izrael-nanese-udari-po-pozitsii-na-hamas-v-ivitsata-gaza.html", "text": "Военновъздушните сили на Израел са нанесли удари по позиции на движението „ХАМАС“ в Ивицата Газа, на фона на провеждащите се там масови протестни акции против откриването на посолството на САЩ в Ерусалим, предава ТАСС, като се позовава на публикация в израелското издание The Jerusalem Post.\r\nСпоред информация от Силите за отбрана на Израел, ударите са нанесени по пет цели на територията на военния лагер на „ХАМАС“ в населеното място Джабалия и са били в отговор на враждебните действия на палестински радикали. Не се съобщава за пострадали палестинци в резултат от авиоударите.\r\nПревод и редакция:", "date": "2018.05.14", "title": "ТАСС: ВВС на Израел нанесе удари по позиции на „ХАМАС“ в Ивицата Газа"}
{"url": "http://www.focus-news.net/news/2018/05/14/2521621/yambol-oblastniyat-upravitel-dimitar-ivanov-izprati-saglasuvanoto-predlozhenie-za-oblastna-zdravna-karta.html", "text": "Областният управител на Ямбол Димитър Иванов изпрати съгласуваното предложение за Здравна карта на областта, съобщиха от Областна администрация-Ямбол.\r\nПериодът за обсъждане на Националната здравна карта изтича, изтича и срокът за предложения на Комисиите за изработване на Областна здравна карта. Окончателното предложение за Здравна карта на област Ямбол е изготвено, разгледано, съгласувано и прието, на заседание ръководено от областния управител Димитър Иванов. Националната здравна карта, която сега се обсъжда и разработва е за срок от 3 години. При обсъждане на конкретните параметри и нужди на здравната система в област Ямбол областният управител Димитър Иванов коментира и поиска гаранции от управляващите здравните институции на местно ниво – РЗИ и РЗОК, заложеното в здравната карта да отговаря на нуждите на населението, всичко, като брой легла, необходим брой лекари и медицински персонал… да е на база потребностите на областта.\r\nИзготвеното становище, в частта за област Ямбол е вече изпратено на Министъра по здравеопазването, като председател на Националната комисия за приемане на Националната здравна карта в Министерството на здравеопазването заедно с протокола от заседанието. Към настоящия момент в област Ямбол леглата за активно лечение са 374. По проекта на МЗ, предложен за обсъждане се предлага броят на леглата за активно лечение да е 296. След експертно обсъждане на институции, общини, лекарски съюз областният управител в аргументирано становище на Комисията за изработване на Областна здравна карта поиска от МЗ леглата за област Ямбол за активно лечение да бъдат увеличени, според нуждите на областта, на 335.", "date": "2018.05.14", "title": "Ямбол: Областният управител Димитър Иванов изпрати съгласуваното предложение за областна Здравна карта"}
{"url": "http://www.focus-news.net/news/2018/05/14/2521622/dobrich-postradala-pri-padane-na-zaleden-trotoar-grazhdanka-sadi-obshtina-dobrich.html", "text": "Окръжен съд - Добрич е потвърдил решение, с което Община град Добрич е осъдена да плати обезщетение от 12000 лв. на жена от областния град, пострадала при падане на заледен тротоар. Това съобщиха от пресцентъра на съда. На първа съдебна инстанция Районен съд - Добрич е постановил местната управа да плати на жената 1515,83 лева за направените от нея разходи за лечение и сумата от 10484,17лв. за причинените й неимуществени вреди - претърпените болки и страдания. Инцидентът е станал на 2 февруари миналата година на силно заледен и непочистен тротоар по улица „Кирил и Методий” в Добрич. След падането пострадалата била откарана в Центъра за спешна медицинска помощ, където се установило счупване на бедрена шийка и на дясна лъчева кост. Периодът по възстановяването й продължил шест месеца, през които пострадалата е търпяла болки, ограничения и дискомфорт, които и понастоящем не са изчезнали напълно. Постановеното от Районния съд решение е обжалвано от Община град Добрич с искане да бъде отменено като неправилно и незаконосъобразно. След преценка на материалите по делото и становищата на страните Окръжният съд обаче е преценил, че Общината не е изпълнила законовото си задължение да поддържа и почиства тротоарите в града и на това основание правилно на първа съдебна инстанция е била осъдена да плати обезщетение на пострадалата жена. Съдът отчита факта, че задължението за почистване и обезопасяване на улиците е било на фирмата, с която Община град Добрич е имала договор за зимно поддържане на града, но коментира, че възложеното очевидно не е било изпълнено, поне що се отнася до района на инцидента, който е бил заледен и хлъзгав. В случая са налице вреди, причинени по повод изпълнение на работа, възложена от Общината, посочва съдебният състав. Определеният размер на обезщетението съответства на справедливостта с оглед претърпяното от пострадалата, допълват в решението си магистратите. Воден от посочените съображения Окръжен съд - Добрич е потвърдил изцяло първоинстанционния съдебен акт. Решението на Окръжния съд подлежи на касационно обжалване.", "date": "2018.05.14", "title": "Добрич: Пострадала при падане на заледен тротоар гражданка съди Община Добрич"}
{"url": "http://www.focus-news.net/news/2018/05/14/2521620/evrokomisaryat-violeta-bults-deystvashtite-v-momenta-pravila-za-prevozvachite-v-evropa-vsyavat-haos-i-ne-sluzhat-dobre-podkanih-balgarskoto-predsedatelstvo-da-predlozhi-promeni.html", "text": "Действащите в момента правила за превозвачите в Европа всяват хаос и не служат добре, подканих Българското председателство да предложи промени. Това каза еврокомисарят по транспорта Виолета Булц след разговор с министър-председателя Бойко Борисов, предаде репортер на Агенция „Фокус“. „След много дълъг и задълбочен разговор на тема Пакет за мобилност номер 1 мога да кажа че единственият начин, по който можем да продължим напред, е чрез диалог. Изключително съм удовлетворена, че дойдоха толкова много представители на български превозвачи с конкретни въпроси и предложения. Секторът на логистиката, транспорта и превоза е от важно значение за функционирането на европейския пазар. Въз основа на прогнозите, че до 2030 г. този сектор ще отбележи ръст от 35%, а до 2060 – над 60%, е важно основата, на която това развитие ще стъпи, да е справедлива и здрава“, каза още тя и посочи, че затова Европейската комисия е предложила първият, вторият и третият пакет за мобилност, като повечето от социалните аспекти са уредени в първия. \r\n„Задълбочено обсъдихме четири въпроса. Първият е за връщането на водачите на превозните средства у дома като част от тяхната задължителна почивка. Посланието на Комисията беше съвсем ясно – на шофьорите трябва да бъде предоставена възможност къде да прекарат времето си за почивка – дали у дома, или на мястото, където се намират. Вторият въпрос беше свързан за възможността с нощуване в кабината на превозното средство или извън нея – по него посланието ни също беше много ясно, Комисията иска да се гарантира, че ще бъдат изградени охраняеми съоръжения за паркиране, така че шофьорите да почиват в камионите си, паркирани на такива. Третият въпрос беше свързан с международния трафик и правилата за командироване – ние сме убедени, че международен трафик за ограничено време не трябва да подлежи на правилата за командироване. Четвъртият въпрос, който буди много загриженост, е свързан с превозвачите от трети страни – всички правила, които ще важат в рамките на единния пазар на ЕС, ще се прилагат и по отношение на превозвачи от трети страни, като държавите-членки могат да налагат и допълнителни такси“, обясни Булц.\r\nЕврокомисарят уточни, че е приканила Българското председателство на Съвета на ЕС да приготви предложение по тези четири пункта, което да бъде внесено в Комисията. „И се надявам по време на Българското председателство да постигнем общо съгласие накъде ще върви този пакет. Радвам се, че днес успяхме да осъществим добър диалог. Бих искала да изкажа благодарност на премиера на България - Бойко, че беше домакин на тази среща, както и на министъра на транспорта. Преговорите не бяха леки, но успяхме да постигнем съгласие по всички въпроси. И така се надявам дейността на превозвачите да бъде прозрачна и справедлива и правилата, които я уреждат, да са приемливи. В заключение нека да подчертая, че сегашните правила не служат добре на европейския пазар и всяват хаос. Ето защо тяхното оставане в сила не е добро решение за сектора“, обясни тя.\r\nЦветилена СИМЕОНОВА", "date": "2018.05.14", "title": "Еврокомисарят Виолета Булц: Действащите в момента правила за превозвачите в Европа всяват хаос и не служат добре, подканих Българското председателство да предложи промени"}
{"url": "http://www.focus-news.net/news/2018/05/14/2521623/blagoevgrad-okrazhnata-prokuratura-zadarzha-mazh-s-1-kg-kokain-na-stoynost-nad-49-hil-leva.html", "text": "На 12 април при условията на неотложност, е започнало досъдебно производство за държане с цел разпространение на наркотично вещество в големи размери – престъпление по чл. 354а, ал. 2, изр. 1, вр. ал. 1, изр. 1, пр. 4 от НК. Ръководството и надзорът по досъдебното производство се осъществява от Окръжна прокуратура - Благоевград. Това съобщиха от пресцентъра на Апелативна прокуратура- София. В хода на разследването е било установено, че около 14.00 часа на 12 май на ул. „Панаирски ливади“ в Гоце Делчев, Б.Ч. държал с цел разпространение, без надлежно разрешително, 1095 грама кокаин. Общата стойност на високорисковото наркотично вещество възлиза на около 49 275 лв. На 13 май наблюдаващият по делото прокурор е постановил задържане на обвиняемия за срок до 72 часа. Предстои внасяне на искане за вземане на мярката за неотклонение „задържане под стража“ спрямо Б.Ч.", "date": "2018.05.14", "title": "Благоевград: Окръжната прокуратура задържа мъж с 1 кг. кокаин на стойност над 49 хил. лева"}
{"url": "http://www.focus-news.net/news/2018/05/14/2521624/ministar-krasimir-valchev-shte-poseti-vidin-na-15-may.html", "text": "На 15 май 2018 г. министърът на образованието и науката Красимир Вълчев ще бъде на работно посещение във Видин. Това съобщиха от пресцентъра на МОН. \r\nПреди обяд министър Вълчев ще посети СУ \"Васил Левски\" в гр. Кула и ОУ “Васил Левски“ в с. Бойница.\r\nВ 14,30 ч. министърът ще посети  СУ ”Цар Симеон Велики“ във Видин, където ще се срещне и разговаря с директори на  училища, детски градини и представители на синдикатите", "date": "2018.05.14", "title": "Министър Красимир Вълчев ще посети Видин на 15 май"}
{"url": "http://www.focus-news.net/news/2018/05/14/2521627/blagoevgrad-mazh-e-osaden-na-6-godini-zatvor-za-krazhbi-ot-grobishten-park-i-paraklis-v-sandanski.html", "text": "Съдът е признал за виновен подсъдимия С.Й. от Плевен за извършени от него кражби от гробищен парк и параклис в Сандански. Това съобщиха от пресцентъра на Апелативна прокуратура- София. Наложеното ефективно наказание от „лишаване от свобода“ за срок от шест години той следва да изтърпи при първоначален „строг“ режим. Досъдебното производство срещу него е приключило за около месец, след което Районна прокуратура – Сандански е внесла обвинителен акт в съда. 26- годишният мъж е с обременено съдебно минало, с множество осъждания, като е изтърпявал наказания „лишаване от свобода“ за умишлени престъпления от общ характер. На 26 януари С.Й. отишъл в гробищния парк на Сандански, където проникнал в обществената тоалетна и с кирка извадил алуминиевия профил на вратата. От помещението той взел две врати, прозорец и други метални профили на обща стойност 538.38лв. След няколко дни С.Й. извършил друга кражба. Късно през нощта на 31 януари той разбил с арматурна пръчка двата катинара на входната врата на параклиса „Св. Св. Козма и Дамян“, който се намира на партерния етаж на МБАЛ „Югозападна“ в Сандански. От металната каса за дарения на храма той взел двадесет и осем лева на монети. Делото е преминало при условията на съкратено съдебно следствие, при което подсъдимият е признал вината си. Първоначалното наказание от девет години „лишаване от свобода“ е редуцирано с 1/3. Присъдата не е окончателна и подлежи на обжалване и протест.", "date": "2018.05.14", "title": "Благоевград: Мъж е осъден на 6 години затвор за кражби от гробищен парк и параклис в Сандански"}
{"url": "http://www.focus-news.net/news/2018/05/14/2521625/pazardzhik-asarel-medetad-provede-informatsionni-sreshti-s-zhitelite-na-selo-popintsi-za-proektnite-prouchvaniya-v-plosht-borova-mogila.html", "text": "Ръководството на „Асарел-Медет“ АД проведе на 8 и 10 май 2018 г. в село Попинци две информационни срещи по повод проекта на дружеството за търсене и проучване в площ „Борова могила“. Тези срещи бяха предварително съгласувани между изпълнителния директор и председател на Управителния съвет на компанията инж. Делчо Николов и кмета на кметство Попинци Стоянка Ставрева и оповестени чрез афиши, разлепени на видни места в селото и персонални покани до ръководителите на местни организации и институции. Това съобщиха от пресцентъра на „Асарел-Медет“. На срещите лично инж. Делчо Николов представи проекта и политиките на „Асарел-Медет“ АД, и даде отговор на всички поставени въпроси, възникнали по повод искането на дружеството до Общински съвет – Панагюрище за учредяване на право на ползване за срок от една година върху 528 кв.м общинска земя в местността „Коминско чукарче“, в землището на село Попинци, за прокарването на 11 сондажа в изпълнение на проекта за геолого-проучвателни работи. На 8 май в с. Попинци изпълнителният директор получи на ръка „покана“ от жителя на селото Тодор Петкански за среща-разговор в читалище „Искра“, която да се проведе на 12 май от 20.00 часа. Като се абстрахира от ултимативния тон, който не подсказва за желание за равнопоставен и коректен диалог, ръководството заявява следното:\r\n- „Поканата“ е неподписана, което не дава отговор на въпроса кой организира срещата, за да може наистина да се осъществи диалог с жителите на селото;\r\n- В нея са посочени две лица за контакт – Тодор Петкански и Георги Даскалов, но никой от тях не се легитимира по никакъв начин като упълномощен представител на жителите на Попинци или поне на част от жителите селото, „които са  против разрешителното на „Асарел Медет“ АД за търсене и проучване на метални полезни изкопаеми в площ „Борова могила“, както пише в заглавието на „поканата“;\r\n- Поради горепосочените въпроси, Изпълнителният директор отправи писмена покана до двете лица за среща на 10 май в читалището на селото. На тази среща се яви единствено Тодор Петкански и останаха неизяснени въпросите за организацията и реда на предложената среща, както и регламент за нейното провеждане;\r\n- Чрез „поканата“, като условие за провеждане на „срещата-разговор“ се поставя искане за предоставяне на изброени документи, без да се държи сметка за това, че предоставянето на някои от тях е подчинено на специална нормативна уредба (Закон за подземните богатства и подзаконови актове), а за други дружеството ни е обвързано с клауза за поверителност на информацията. Всички документи, за които законодателството предвижда публично оповестяване и то е извършено от съответните органи, както и допълнителна информация за проекта, са предоставени от компанията в Кметство Попинци и са на разположение на всички, които проявяват интерес към тях.\r\n„Асарел-Медет“ АД има намерение да продължи информационната си кампания относно обсъждания проект на дружеството, както и да участва в срещи, събрания или събития, съгласувани или организирани от легитимните и законно избрани представители на местната власт – кмет на община Панагюрище, кмет на кметство Попинци и Общински съвет – Панагюрище.", "date": "2018.05.14", "title": "Пазарджик: „Асарел-Медет“АД проведе информационни срещи с жителите на село Попинци за проектните проучвания в площ „Борова могила“"}
{"url": "http://www.focus-news.net/news/2018/05/14/2521629/sofiya-vavezhda-se-vremenna-organizatsiya-na-dvizhenieto-otnosno-snimki-na-filmovata-produktsiya-kod-angel-na-15-may.html", "text": "Въвежда се временна организация на движението относно снимки на филмовата продукция „Код Ангел”. Това съобщиха от пресцентъра на Столична община. От 7.00 до 19.00 часа на 15 май се забранява престоят и паркирането на пътни превозни средства, с изключение на автомобилите на снимачния екип на ул. „Васил Стефанов” между бул. „България” и ул. „Спас Соколов”.", "date": "2018.05.14", "title": "София: Въвежда се временна организация на движението относно снимки на филмовата продукция „Код Ангел” на 15 май"}
{"url": "http://www.focus-news.net/news/2018/05/14/2521626/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.05.14", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/14/2521628/sport-grigor-dimitrov-shte-igrae-sreshtu-key-nishikori-v-parviya-si-mach-na-turnira-v-rim.html", "text": "Първата ракета на България Григор Димитров ще започне участието си на турнира от сериите „Мастърс“ в Рим с мач срещу Кей Нишикори. Българинът е поставен под номер три в основната схема на турнира и затова пропусна първия кръг, в който японеца елиминира Фелисиано Лопес с 2:0 сета. В предишните си участия Димитров е достигал до полуфинал на турнира, но последните две години отпада още след първия мач.", "date": "2018.05.14", "title": "Спорт: Григор Димитров ще играе срещу Кей Нишикори в първия си мач на турнира в Рим"}
{"url": "http://www.focus-news.net/news/2018/05/14/2521631/pregled-na-mezhdunarodnite-novini-do-18-chasa-agentsiya-fokus.html", "text": "Европейският съюз е добавил пет физически лица в антируския санкционен списък, съобщи пред журналисти дипломатически източник от ЕС, предава РИА Новости.\r\nТой е обяснил тези мерки с поведението на републиката на руските президентски избори, без да дава повече подробности.\r\nСлед това е станало известно, уточнява руската агенция, че в санкционния списък са добавени сътрудници на кримската и севастополската районни избирателни комисии. Решението ще влезе в сила във вторник, когато се очаква официалната публикация.\r\nПо-рано са се появили съобщения, че ЕС може да въведе нови рестрикции заради „подриване на териториалната цялост на Украйна“.\r\nОт руската ЦИК са определили плановете като неконструктивно решение, което говори за „неспособността на европейския политически естаблишмънт да оценява адекватно протичащите държавно-правови и обективни политически събития“.\r\nОт там са подчертали още, че всички действия на кримчаните не само отговарят на руските конституционни норми, но и съответстват на международните стандарти.\r\nРИА припомня, че президентските избори в Русия се проведоха на 18 март, а избирателната активност в Република Крим е била 71,47%.\r\n***Церемонията по откриването на американското посолство в Ерусалим започна, докато по същото време Ивицата Газа е сцена на сблъсъци между палестинците, разярени от решението на САЩ и силите за сигурност на Израел, предава AFP.\r\nЦеремонията по официалното преместване на посолството на САЩ в Израел от Тел Авив в Ерусалим започна с изпълнение на американския химн.\r\nСлед това, посланикът на Съединените американски щати Дейвид Фрийдман даде реч, а гостите на мероприятията избухнаха в бурни овации, когато бе споменато името на американския президент Доналд Тръмп.\r\n„Франс прес“ припомня, че по-рано днес в Ивицата Газа избухнаха сблъсъци между палестинците и израелските сили за сигурност, в хода на които загинаха 37 араби, а още стотици бяха ранени. \r\nДесетки хиляди се бяха събрали близо до границата в знак на протест, докато по-малък брой палестинци, хвърлящи камъни, се приближиха до оградата и се опитаха да пробият, а израелските снайперисти бяха разположени от другата страна, пише френската агенция.\r\nЗаместник-държавният секретар на САЩ Джон Съливан е начело на делегацията от  Вашингтон, пристигнала специално за откриването на посолството. В нея е и дъщерята на Тръмп Иванка и съпруга й  Джаред Кушнер – и двамата съветници в Белия Дом, както и министърът на финансите Стивън Мнучин.\r\nНа церемонията присъстваха около 800 гости.\r\nСтатутът на Йерусалим е може би най-конфликтният въпрос в израелско-палестинския конфликт, уточнява AFP.\r\nИзраел смята целия град за своя столица, докато палестинците гледат на Източен Ерусалим като на столица на бъдещата им държава.\r\n**** По последни данни жертвите на сблъсъците между палестинците и израелските военни на границата с Ивицата газа са станали 31 души, а повече от 1000 са ранени, предава ТАСС.\r\nПо постъпващата информация около 100 от ранените са получили огнестрелни рани. Сред убитите има три деца, както и 30-годишна жена. \r\nПротестната акция бе възобновена сутринта в понеделник във връзка с предстоящото откриване на новото посолство на САЩ в Израел в Ерусалим според решението на президента Доналд Тръмп от 6 декември миналата година.\r\n***  Редица европейски външни министри заявиха, че решението на САЩ да преместят посолството си в Израел от Тел Авив в Ерусалим не е мъдро и най-вероятно ще засили напрежението в Близкия изток, пише  Miami Herald.\r\nИрландският външен министър Саймън Ковъни заяви, че решението „възпламенява и без това напрегнатата ситуация, както и отношенията между израелците и палестинците“. Неговият холандски колега Стеф Блок заяви, че „не смятаме за мъдро решението посолството да се премести“. \r\nВъпреки това Чешката Република, Унгария и Румъния са блокирали публикуването на единодушно заявление от страна на Европейския съюз, осъждащо решението на САЩ.\r\n*** Президентът на САЩ Доналд Тръмп приветства насроченото за днес преместване на американското посолство в Ерусалим като „велик ден за Израел“, предава  AFP.\r\nДоналд Тръмп прикани своите последователи да гледат на живо откриването на посолството по телевизията, което ще започне в 15:00 часа българско време.\r\n*** Президентът на Турция Реджеп Тайип Ердоган заяви, че САЩ са загубили ролята си на посредник в Близкия изток, след решението си да преместят своето посолство в Израел от Тел Авив в Ерусалим, предава  AFP.\r\n„С последното си действие САЩ избраха да бъдат част от проблема, а не от решението му. Те загубиха своята роля на посредник в близкоизточния мирен процес“, заяви Ердоган по време на посещението си в Лондон.\r\n***  Министърът на финансите на САЩ Стивън Мнучин заяви, че решението американското посолство в Израел да се премести от Тел Авив в Ерусалим е „приоритет от националната политика“, предава  ABC News.\r\nСъщевременно бившият кандидат за президент на САЩ от Републиканската партия Мит Ромни подкрепи решението за преместването на дипломатическия обект, но остро разкритикува избора на свещеник, който ще освети новата сграда в Ерусалим. Пастор Робърт Джефрис от Далас, който е духовен съветник на президента на САЩ Доналд Тръмп и ще извърши свещенодействието, е критикуван заради това, че в миналото е наричал исляма „ерес от дъното на ада“ и че евреите „не могат да бъдат спасени“.\r\n„Подобен фанатик не трябва да води молитвата по време на откриването на посолството на САЩ в Ерусалим“, убеден е Ромни. \r\nМеждувременно съветникът на Доналд Тръмп по въпросите за близкия изток Джейсън Грийнблат заяви, че решението е „необходимо условие“ за траен мир между Израел и палестинците.\r\n***", "date": "2018.05.14", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/05/14/2521630/iliyan-filipov-balgarski-transporten-bransh-ako-predlozhenite-merki-za-prevozvachite-se-priemat-balgarskiyat-transport-shte-izchezne-zatova-prodalzhavame-da-protestirame.html", "text": "Ако предложените мерки за превозвачите се приемат, българският транспорт ще изчезне, затова продължаваме да протестираме. Това каза Илиян Филипов – представител на българския транспортен бранш, след среща с еврокомисаря по транспорта Виолета Булц, премиера Бойко Борисов и транспортния министър Ивайло Московски, предаде репортер на Агенция „Фокус“.\r\n„За първи път виждаме, че има диалог, защото до момента се водеше единствено и само монолог по темите в транспортния пакет. Имахме оплакване и от наши евродепутати, че по време на заседания е имало напускане на ръководни кадри само и само и да не се обсъждат наши предложени варианти. Радваме се, че еврокомисар Булц прие нашите минимални изисквания по четирите пункта, които са в мобилния пакет. Но ние сме притеснени сериозно, защото знаем, че почти нищо не зависи от нея – тя ще се опитва да убеждава другите държави, защото лобито в западните страни-членки на ЕС е доста сериозно“, каза още той и посочи, че протестите на превозвачите продължават. \r\n„Ние сме заплашени от изчезване и затова предприемаме тези мерки. Българският транспорт просто ще изчезне, ако се приемат тези мерки, а ако това се случи, и 17% от БВП изчезват, така че ние нямаме избор. Утре от 13.00 часа ще дадем международна пресконференция, на която ще присъстват и колеги от други държави и ще излезем с решение за протестите. Искаме да кажем на еврокомисар Булц, че ще отстояваме правата си до края. Ние 30 години градим частен бизнес, за нас нашите фирми са ни като деца и ще си ги пазим до последно“, коментира Филипов.\r\nЦветилена СИМЕОНОВА", "date": "2018.05.14", "title": "Илиян Филипов, български транспортен бранш: Ако предложените мерки за превозвачите се приемат, българският транспорт ще изчезне, затова продължаваме да протестираме"}
{"url": "http://www.focus-news.net/news/2018/05/14/2521633/sofiya-vavezhda-se-vremenna-organizatsiya-na-dvizhenieto-za-poseshtenieto-na-ministar-predsedatelya-na-kralstvo-ispaniya.html", "text": "От 15.00 часа на 15 май до отпътуване на делегацията на 16.05.2018 г. се забранява престоят и паркирането на пътни превозни средства, с изключение на автомобилите на делегацията на бул. „Джеймс Баучер” между ул. „Златен рог” и бул. „Черни връх”. Това съобщиха от пресцентъра на Столична Община.", "date": "2018.05.14", "title": "София: Въвежда се временна организация на движението за посещението на министър-председателя на Кралство Испания"}
{"url": "http://www.focus-news.net/news/2018/05/14/2521632/pazardzhik-natovareno-e-dvizhenieto-po-vhodno-izhodnite-arterii-i-po-okolovrastniya-pat-na-grada.html", "text": "Натоварено е движението по входно-изходните артерии и по околовръстния път на Пазарджик в края на работния ден, предаде репортер на Радио „Фокус“ – Пазарджик. Струпване на автомобили има в района на гарата, както и на двете кръгови кръстовища при моста на река Марица в посока Белово и Пещера. Натоварен е трафика и в района на Кооперативния пазар. Пътните настилки са сухи. Патрул на „Пътна полиция“ е разположен на изхода на града в посока Пловдив.\r\nАлбена ЖИЛЕКОВА", "date": "2018.05.14", "title": "Пазарджик: Натоварено е движението по входно-изходните артерии и по околовръстния път на града"}
{"url": "http://www.focus-news.net/news/2018/05/14/2521637/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с разкъсана облачност. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През деня не са получавани сигнали за инциденти по пътищата в областта.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ град Смолян автомобилният трафик е интензивен в края на работния ден. По-натоварено е движението по бул. „България“, улиците „Първи май“, „Родопи“, „Тракия“, прилежащите им улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.14", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/05/14/2521639/blagoevgrad-shofyorite-da-se-dvizhat-s-povisheno-vnimanie-na-glaven-pat-e-79-v-uchastaka-ot-simitli-do-kresna.html", "text": "Шофьорите да се движат с повишено внимание на главен път Е-79 в участъка от Симитли до Кресна от км 378 до км 400, тъй като се взимат проби от пътната настилка. Ограничението ще бъде валидно и утре. Това каза за Радио „Фокус“ – Пирин дежурният служител в Областно пътно управление-Благоевград. Нормално интензивно е движението по главен път Е-79 и АМ „Струма“ в участъка им в областта. Сухи са пътните настилки.\r\nОт Областно пътно управление-Благоевград отправят апел към водачите на моторни превозни средства да шофират внимателно.\r\nИнтензивен е трафикът по главните улици и булеварди в град Благоевград. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни.\r\nНатали СТЕФАНОВА", "date": "2018.05.14", "title": "Благоевград: Шофьорите да се движат с повишено внимание на главен път Е-79 в участъка от Симитли до Кресна"}
{"url": "http://www.focus-news.net/news/2018/05/14/2521619/kyustendil-okrazhniyat-sad-pusna-pod-domashen-arest-edin-ot-uchastnitsite-v-obira-na-bankomat-v-sapareva-banya-na-9-noemvri-2017-g.html", "text": "С определение на Окръжен съд – Кюстендил е била изменена мярка за неотклонение на К.М. - участник в обира на банкомат в Сапарева баня от „задържане под стража“ в по-лека - „домашен арест“. Това съобщиха от пресцентъра на Апелативна прокуратура- София. Той е бил привлечен към наказателна отговорност за това, че около 03.20 ч. на 9 ноември 2017 година в Сапарева баня, от офис на банка ДСК ЕАД на ул. „Княз Борис I“, заедно с Кр.Й., Т. Б. и Г. Д. отнели сейф, съдържащ касета с парични средства в размер на 9 000 лева.  За извършване на кражбата била разрушена преграда, здраво направена за защита на имот - взривяване на вратата на АТМ – устройство и използване на леки автомобили марки „БМВ Х5“ и „Фолксваген Кадди“. К.М. е бил задържан заедно с Кр. Й. на 22 януари 2018 г. в Перник, като им е била наложена мярка за неотклонение „задържане под стража“. На 27 април 2018 година, във връзка с постъпила от К.М. молба за изменение на мярка за неотклонение „задържане под стража“, взета по повдигнатото му обвинение, се е провело съдебно заседание в Районен съд – Дупница. Тогава с определение на съда същата е била оставена без уважение. В законоустановения срок К. М. е обжалвал определението на Районния съд пред Окръжен съд – Кюстендил, който е изменил наложената му мярка за неотклонение от „задържане под стража“ в „домашен арест“. Определението на съда не подлежи на обжалване и протест.", "date": "2018.05.14", "title": "Кюстендил: Окръжният съд пусна под „домашен арест“ един от участниците в обира на банкомат в Сапарева баня на 9 ноември 2017 г."}
{"url": "http://www.focus-news.net/news/2018/05/14/2521638/protothema-redzhep-taiyp-erdogan-e-na-tridnevna-vizita-v-london.html", "text": "Президентът на Турция Реджеп Таийп Ердоган пристигна на тридневна визита във Великобритания, по времена която ще проведе срещи с кралица Елизабет и премиера на страната Тереза Мей, пише електронното издание на гръцкия вестник Protothema.\r\nГръцкият вестник коментира, че посещението е предизвикало и негативни коментари, като лидерът на Либерал-демократите сър Винс Кейбъл я е осъдил и е обвинил турския лидер, че не се съобразява с либералните и демократични ценности: „Правителството на Мей изглежда е заменило дипломацията за социопатия в своите стремежи към Брекзит. Допускайки държавна визита и аудиенция при кралицата, Мей и Джонсън постлаха червеното килимче за човек, който не спазва човешките права и който е отговорен за притеснителни репресии и насилие“, заяви той.\r\nВ навечерието на посещението, Ердоган заяви, че Обединеното кралство е „стратегически партньор и съюзник“ на Турция и си пожела подобряване на отношенията между двете страни.\r\nТурският държавен глава посочи, че иска „продължаване на икономическите отношения между страните без прекъсвания заради Брекзит“.\r\nМей и Ердоган ще обсъдят редица теми от международния дневен ред, сред които ситуацията в Кипър, където двете страни са гаранти на статуквото.\r\nПревод и редакция:", "date": "2018.05.14", "title": "Protothema: Реджеп Таийп Ердоган е на тридневна визита в Лондон"}
{"url": "http://www.focus-news.net/news/2018/05/14/2521635/alsat-m-makedoniya-ministarat-na-ikonomikata-na-harvatiya-si-podade-ostavka-zaradi-skandal.html", "text": "Хърватският министър на икономиката и вицепремиер Мартина Далич подаде оставка във връзка с аферата „Hotmail“, съобщи премиерът на страната Андрей Пленкович, цитиран от излъчващият на албански скопски телевизионен канал „Алсат – М“.\r\n\"След разговори с министъра, заедно решихме тя да подаде оставка от своите функции\", заяви Пленкович.\r\nВ аферата „Hotmail“ става въпрос за обмен на поверителна информация с адвокати и консултанти, които са ангажирани в подготовката на специалния закон за рехабилитация „Агрокор“.\r\nОпозицията разкритикува жестоко правителството заради обявените имейли и призова за обявяване на предсрочни избори.\r\nПревод и редакция:", "date": "2018.05.14", "title": "„Алсат – М“ (Македония): Министърът на икономиката на Хърватия си подаде оставка заради скандал"}
{"url": "http://www.focus-news.net/news/2018/05/14/2521640/nzok-shte-izplati-planiranite-sredstva-saglasno-dogovorenostite-s-chuzhdite-zdravnoosiguritelni-fondove.html", "text": "На свое заседание Надзорният съвет на Националната здравноосигурителна каса (НС на НЗОК) прие информация за изпълнение на плана за разпределение на средствата за здравноосигурителни плащания за медицинска помощ по реда на правилата за координация на системите за социална сигурност по Закона за бюджета на НЗОК за 2018 г. Това съобщиха от пресцентъра на НЗОК. \r\nИнституцията изпълнява стриктно поетите задължения, като през тази година ще изплати в пълен размер предвидените в плана средства към немските здравноосигурителни фондове – 35 385 484 лв. \r\nСредствата, планирани за заплащане на неприключени суми по искове от други държави членки на ЕС, са в размер на 68 300 хил. лв.\r\nПланът предвижда през 2018 г. да бъдат изплатени по искове на други държави още 32 914 516 лв., от които: на Австрия - 6 379 204 лв., на Холандия – 1 742 797 лв., на Кипър – 289 567 лв., на Швейцария – 493 691 лв. \r\nВ плана НЗОК залага средства в размер на 700 000 лв. за възстановяване на извършени разходи от осигурени лица за спешна и неотложна помощ при престой в друга държава членка на ЕС и 4 000 000 лв. за заплащане на договорни партньори на институцията за оказана медицинска помощ на чужди осигурени граждани по време на престоя им в България. \r\nОбщо по плана за 2018 г. са разпределени определените със Закона за бюджета на НЗОК за 2018 г. средства в размер на 73 000 000 лв. за здравноосигурителни плащания за медицинска помощ по реда на правилата за координация на системите за социална сигурност.", "date": "2018.05.14", "title": "НЗОК ще изплати планираните средства съгласно договореностите с чуждите здравноосигурителни фондове"}
{"url": "http://www.focus-news.net/news/2018/05/14/2521636/ministar-ivaylo-moskovski-shte-izgotvim-promeni-v-konkretni-detayli-i-tekstove-po-paketa-za-mobilnost-za-da-stanat-priemlivi-za-balgarskite-prevozvachi.html", "text": "С екипа на еврокомисар Булц и превозвачи ще изготвим промени в конкретни детайли и текстове по Пакета за мобилност, за да станат приемливи за българските превозвачи. Това каза министърът на транспорта, информационните технологии и съобщенията Ивайло Московски след среща с представители на транспортния бранш в Министерски съвет, предаде репортер на Агенция „Фокус“.\r\n„По време на срещата при премиера Бойко Борисов преминахме през всички теми, които притесняват българските превозвачи, тъй като този сектор осигурява около 17% от БВП. Длъжни сме да реагираме винаги, когато има притеснения от превозвачите във връзка с европейското законодателство. Всички теми, които се засегнаха, трябва да се преработят в детайли като конкретни текстове и тя се съгласи да остави своя екип тук“, каза министър Московски и уточни, че веднага след тази среща продължава работата заедно с екипа на Булц, с администрацията на министерството и с превозвачите, така че в конкретни детайли и текстове да може да се вкарат на работна група текстове, които са приемливи за българския транспортен бранш. „И да се надяваме да се приемат. На нея също ѝ предстоят срещи с колеги от други държави, които са на по-различно мнение. Надявам се че ще намерим решение, което да бъде балансирано и което да устройва всички. За каквото зависи от нас, гарантирам, че ще бъдат положени максимални усилия“, каза още транспортният министър.\r\nЦветилена СИМЕОНОВА", "date": "2018.05.14", "title": "Министър Ивайло Московски: Ще изготвим промени в конкретни детайли и текстове по Пакета за мобилност, за да станат приемливи за българските превозвачи"}
{"url": "http://www.focus-news.net/news/2018/05/14/2521645/aktsenti-v-sutreshniya-blok-dobro-utro-balgariya-na-radio-fokus-na-15-may.html", "text": "Предстоят абитуриентските празници, понякога забавленията са съпътствани с необмислени постъпки, като рисковете се подценяват. Младите хора стават все по-изобретателни в желанието си да увеличат еуфорията и забавлението на този ден. Кои са най-големите опасности по време на абитуриентските балове, кои са препоръките как рисковото поведение да не доведе до инциденти - ще разговаряме с експерта по пътна безопасност комисар Алекси Стратиев.\r\nПоредицата атентати във Франция, Индонезия, Афганистан, Ивицата Газа и дали можем да говорим за нов формат на терористичните атаки, както и дали има промяна в стратегията на \"Ислямска държава\", ще коментираме с експерта по антитероризъм Христо Смоленов. \r\nМеждународният фестивал на любителските комедийни театри, пантомима и сатира „Велко Кънев“ се провежда до 21 май в Тополовград. За участниците, представленията и наградите ще научим от началника на отдел „Хуманитарни и социални дейности“ в Община Тополовград Красимира Ятакчиева. \r\nНад 50 събития в рамките на 2 дни и над 60 локации обхваща третото издание на фестивала Нощ на Музеите и Галериите. Варненските музеи ще участват на 19 май с различно работно време и свободен вход за посещения. Повече по темата ще разберем от репортера ни във Варна – Милена Стоева. \r\nДни след като библиотекарите и библиотечните специалисти отбелязаха своя професионален празник, те провеждат и превърналата се вече в традиция Национална библиотечна седмица. Колегата от Радио „Фокус” – Кюстендил Венцеслав Илчев ще представи информация по темата. \r\nВ началото на юни за осма година ще се проведе церемонията по връчване на наградите „Златна ябълка“. Директорът на Общинска библиотека „Д-р Иван Богоров“ – Карлово получи престижна номинация за тези награди. Какво коментира той за тази номинация, ще чуем от репортаж на колегата Весела Кръстева от Радио „Фокус“ – Пловдив.\r\nТези и още теми - в „Добро утро, България“ по Радио „Фокус“, от 06.00 до 10.00 часа на 15 май, с водещ Елеонора Чолакова.", "date": "2018.05.14", "title": "Акценти в сутрешния блок „Добро утро, България“ на Радио „Фокус“ на 15 май"}
{"url": "http://www.focus-news.net/news/2018/05/14/2521634/stara-zagora-konkurs-spektakal-za-izbor-na-tsaritsa-roza-na-18-may-postavya-nachaloto-na-praznichnata-programa-na-115-ya-praznik-na-rozata-v-kazanlak.html", "text": "Конкурс – спектакълът за избор на Царица Роза, който ще се проведе на 18 май, поставя началото на празничната програма на 115-я Празник на розата, каза за Радио „Фокус“ Сребра Касева, началник на кабинета на кмета на Казанлък Галина Стоянова. Тя поясни, че това е един от акцентите - когато Казанлък ще избере своята 50-та царица Роза. Акцент в програмата е и отбелязването на 100- годишнината на лютиерството в България, като по този повод Казанлък ще бъде домакин на IX Международен конкурс на лютиерите.\r\nНа конкурс спектакъла за избор на царица Роза са поканени да присъстват всички, които през годините са носили короната на царица Роза или са били подгласнички. Над 60 от тях са потвърдили участието си в спектакъла. \r\nНа 18 май спектакълът ще бъде предшестван от откриването на изложба в 17.00 часа в Музея на розата – Проектът „Модни обекти в цветовете на розата“ на топдизайнера Мариела Гемишева, която е родом от Казанлък. Тя е и авторът на новите рокли на 50-та царица Роза и на нейните подгласнички. В 17.30 часа в Музея на розата ще бъде представен албум на цариците Роза през годините, който е дело на директорите на културни институти. Албумът включва спомени на победителките в конкурса Царица Роза и фотографии.\r\n„Голям е интересът към конкурса за избор на царица Роза тази година“, каза Касева. Ще участват 26 момичета. Те ще бъдат оценявани от предишните царици, които ще участват в празника и в качеството си на жури, и ще изберат 50-та царица Роза. Почетен гост на конкурса по традиция ще бъде японският посланик.\r\nВодещ на спектакъла ще бъде Христо Бонин, който е родом от Казанлък. Концерт ще изнесе Васил Петров. Сценарият и реализацията на спектакъла са дело на Народно читалище „Искра“.\r\nСлавяна ГАЙДАРОВА", "date": "2018.05.14", "title": "Стара Загора: Конкурс – спектакъл за избор на Царица Роза на 18 май поставя началото на празничната програма на 115-я Празник на розата в Казанлък"}
{"url": "http://www.focus-news.net/news/2018/05/14/2521641/makfaks-makedoniya-boyko-borisov-i-zoran-zaev-shte-polozhat-tsvetya-zaedno-na-groba-na-sveti-kiril.html", "text": "Македонският премиер Зоран Заев, начело на правителствена делегация и пратеници от Македонската православна църква и Римокатолическата църква в Македония ще бъде на официална визита в Италия и Ватикана на 24 и 25 май по случай манифестацията „Македония в чест на свети Кирил“, предава македонската информационна агенция \"Макфакс\".\r\nВ четвъртък, 24 май, Заев и делегацията ще присъстват на молебен в базиликата „Свети Климент“, където ще ги посрещне старейшината на храма отец Томас Мекарти. Правителствените делегации от Македония и България ще положат венци заедно на гроба на св. Кирил.\r\nПревод и редакция:", "date": "2018.05.14", "title": "„Макфакс“ (Македония): Бойко Борисов и Зоран Заев ще положат цветя заедно на гроба на свети Кирил"}
{"url": "http://www.focus-news.net/news/2018/05/14/2521644/sofiya-vavezhda-se-vremenna-organizatsiya-na-prestoya-i-parkiraneto-na-prevozni-sredstva-v-stolitsata.html", "text": "Забранява се престоят и паркирането на пътни превозни средства, както следва: \r\n- От 08.00 часа на 15 май до 20.00 часа на 17 май 2018 г.. по: \r\n- бул. „Джеймс Баучер” между бул. „Черни връх” и ул. „Червена стена”; \r\n- ул. „Червена стена” между бул. „Джеймс Баучер” и ул. „Петър Станчев”; \r\n- ул. „Петър Станчев” между бул. „Джеймс Баучер” и ул. „Червена стена”. Това се налага във връзка със събитие на българското председателство на Съвета на ЕС, съобщават от пресцентъра на Столична Община.", "date": "2018.05.14", "title": "София: Въвежда се временна организация на престоя и паркирането на превозни средства в столицата"}
{"url": "http://www.focus-news.net/news/2018/05/14/2521643/premierat-boyko-borisov-tova-che-sme-ne-nay-otdalecheni-ot-bryuksel-ne-znachi-che-tryabva-da-ni-bade-nalozheno-tezhko-nakazanie-za-rabotata-na-balgarskite-prevozvachi.html", "text": "Това е исторически стар бранш, по времето на социализма. Съмненията са ни, че така точно подредени нещата, винаги сме били за по-високи доходи, но има някои определени недоимъци в тази стратегия. Няма как шофьорите да остават тировете и камионите без надзор. Това каза премиерът Бойко Борисов в началото на срещата с представители на транспортния бранш в Министерски съвет и еврокомисаря Виолета Булц, на която бяха обсъдени промените в пакета \"Мобилност\", засягащи условията и работата на превозвачите, предаде репортер на Агенция „Фокус“. „Застрахователите това не го приемат. Не знам да има такива охраняеми паркинги. Едно е да отидеш от Белгия до Германия или от Холандия до Франция, друго е да минеш 5000 км в едната и после в другата посока. Така се убива нашия транспортен бранш. Това са десетки хиляди шофьори“, заяви Борисов. По думите му накрая ще стане така, че да ги наемат големите компании в Европа и демографски това ще ни създаде проблем, защото всеки ще си вземе семейството там. „Тогава как ще има бързи стъпки да достигнем това, което президентът Макрон иска да се наваксва бързо в другите държави изоставането, което не е по наша вина. Когато Рузвелт и Чърчил са разпределяли света, ние сме се паднали от тази страна. Това, че сме не най-отдалечени от Брюксел, не значи, че трябва да ни бъде наложено толкова тежко наказание. Държа да го обмислим пак и да намерим решение. Обясних позицията си на президента Макрон и се надявам за разбиране“, каза още Бойко Борисов.", "date": "2018.05.14", "title": "Премиерът Бойко Борисов: Това, че сме не най-отдалечени от Брюксел, не значи, че трябва да ни бъде наложено тежко наказание за работата на българските превозвачи"}
{"url": "http://www.focus-news.net/news/2018/05/14/2521646/veliko-tarnovo-izgrazhdaneto-na-patna-vrazka-zatrudnyava-dvizhenieto-v-uchastak-ot-patya-mezhdu-selo-polikraishte-i-elena.html", "text": "Изграждането на пътна връзка затруднява движението в участъка от пътя между село Поликраище и Елена от км 16+800 до км 17+570. От Областно пътно управление – Велико Търново съобщиха за Радио „Фокус“ – Велико Търново, че срокът за приключване на дейностите е 12 юни. До тогава трафикът се пренасочва в една лента. Условията за пътуване на територията на областта са нормални. Времето е предимно ясно и слънчево. Настилките сухи, в по-усойните места – мокри. В региона няма регистрирани тежки инциденти през изминалото денонощие. Пътната обстановка към този час е спокойна. Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. Ограничението е въведено в отсечката от км 47+800 до км 48+000, а срокът за приключване на ремонта е 5-ти юли. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно.\r\nЛуиза ТРАНЧЕВА", "date": "2018.05.14", "title": "Велико Търново: Изграждането на пътна връзка затруднява движението в участък от пътя между село Поликраище и Елена"}
{"url": "http://www.focus-news.net/news/2018/05/14/2521649/sliven-natovareno-e-dvizhenieto-po-patishtata-v-oblastta.html", "text": "Натоварено е движението по пътищата в област Сливен, съобщиха от Областно пътно управление-Сливен. Трафикът в участъка на АМ „Тракия“ в областта е интензивен. Натоварено е движението и по пътя Сливен – Ямбол. Няма нововъведени ограничения за пътуващите. Пътните настилки са сухи. Затворени целогодишно за тежкотоварни автомобили над 10 т са проходите Твърдишки и Вратник. Опасност от падащи камъни има по пътя Сливен – Ичера – Градец.", "date": "2018.05.14", "title": "Сливен: Натоварено е движението по пътищата в областта"}
{"url": "http://www.focus-news.net/news/2018/05/14/2521652/sport-pari-sen-zhermen-naznachi-tomas-tuhel-za-starshi-trenyor.html", "text": "Хегемонът във френския футбол Пари Сен Жермен обяви, че назначава германският специалист Томас Тухел за старши треньор. Бившият треньор на Борусия (Дортмунд) е подписал договор за две години и ще замени испанеца Унай Емери, който напусна заради неуспехите на отбора в Шампионската лига. Очаква се официалното представяне на германския треньор да е след няколко седмици, в медиите се появи информация, че той вече е провел среща с лидера на парижани Неймар.", "date": "2018.05.14", "title": "Спорт: Пари Сен Жермен назначи Томас Тухел за старши треньор"}
{"url": "http://www.focus-news.net/news/2018/05/14/2521654/predlozhenieto-na-balgarskiya-komisar-mariya-gabriel-za-katalog-na-evropeyskite-filmi-poluchi-silna-podkrepa-na-kinofestivala-v-kan.html", "text": "Водещи европейски организации в областта на кино индустрията подписаха манифест за създаване на онлайн каталог на европейските филми, предложен от българския еврокомисар Мария Габриел. Това стана по време на 71-ия кинофестивал в Кан, съобщиха от пресофиса на българския еврокомисар Мария Габриел. Идеята за такъв каталог беше лансирана от комисар Габриел на Берлинале през февруари, а преди това и на филмовия фестивал във Венеция през септември. Организации на режисьори, продуценти, актьори, участващи на кинофестивала в Кан, приеха идеята на комисаря, която предлага създаването на този каталог, защото днес все още няма достатъчно видимост на европейските филми и трябва да се подобри тяхното разпространение, популяризиране и улеснено намиране в онлайн платформите. Въпреки постоянните усилия за регулиране, европейските филми все още са слабо представени в онлайн средата - в само 47% от случаите кинопремиерите са последвани от пускането на филмите на принципа \"видео при поръчка\". \r\n\"При положение, че пазарът на видео и предавания по поръчка отбелязва постоянен растеж, тази ситуация подкопава целия аудио-визуален сектор в Европа и демонстрира неизползвания потенциал на европейските творби. Едно от условията за справяне с предизвикателството е подобряването на прозрачността за това какви европейски филми се предлагат. Онлайн видимостта на европейските филми е ключово условие за получаване на ползи от технологичната революция, за да се гарантира, че европейският аудио-визуален сектор се развива успешно в цифровата ера\", коментира Мария Габриел. В манифеста се посочва още, че събирането на повече данни за всички европейски филми би помогнало на потребителите да направят информиран избор. Това би подействало и като катализатор за работещите в сферата да адаптират пазарните си стратегии. \r\nОсновна цел на каталога на европейските филми е да направи видими заглавия, които са привлекателни, но остават пренебрегвани и не достигат до публиката. Подписалите манифеста поемат ангажимент да улеснят създаването на надеждна и постоянно актуализираща се база данни за наличните европейски филми онлайн в отделните държави членки. Прототипът на каталога се очаква да бъде представен през октомври.", "date": "2018.05.14", "title": "Предложението на българския комисар Мария Габриел за каталог на европейските филми получи силна подкрепа на кинофестивала в Кан"}
{"url": "http://www.focus-news.net/news/2018/05/14/2521647/blagoevgrad-spokoen-e-trafikat-na-gkpp-ilinden-eksohi.html", "text": "Спокоен е трафикът на ГКПП „Илинден-Ексохи“. Това съобщиха за Радио „Фокус“-Пирин от „Гранична полиция“. Нормално интензивен е трафикът на ГКПП „Кулата-Промахон“. Без проблеми се осъществява преминаването през всички гранични контролно-пропускателни пунктове с Гърция.\r\nНатали СТЕФАНОВА", "date": "2018.05.14", "title": "Благоевград: Спокоен е трафикът на ГКПП „Илинден-Ексохи“"}
{"url": "http://www.focus-news.net/news/2018/05/14/2521653/predstoyashti-sabitiya-v-stranata-za-15-may-agentsiya-fokus.html", "text": "*** \r\nОт 14.30 часа държавният глава Румен Радев ще проведе среща на „Дондуков“ 2 с председателя на Европейската сметна палата Клаус-Хайнер Лене.\r\n*** \r\nВицепрезидентът Илияна Йотова ще участва в традиционните Каралийчеви дни в град Стражица. От 10.30 часа в парк „Красива България“ ще бъде открит „Карнавалът на приказките“. По-късно през деня вицепрезидентът ще посети село Велчево, област Велико Търново. В 13.00 часа в НЧ „Светлина – 1892“ Илияна Йотова ще разговаря с жителите на селото и ще се запознае с етнографската експозиция и библиотеката. \r\n*** \r\nВ резиденция „Бояна“ министър председателят Бойко Борисов ще се срещне с испанския премиер Мариано Рахой.  \r\n*** \r\nОт 10.00 часа министрите на околната среда и водите Нено Димов и Николина Ангелкова ще посетят пречиствателни станции и други обекти в Слънчев бряг, Несебър и Бургас, за да се запознаят на място с подготовката за летния сезон. Обиколката ще започне от почивната станция на Министерския съвет в Слънчев бряг.\r\n*** \r\nОт 14.30 часа в зала „Парадайз Хевън“ на хотел „Хелена сандс“ в к. к. „Слънчев бряг“ министърът на регионалното развитие и благоустройството Николай Нанков и заместник-министърът и ръководител на Управляващия орган на ОПРР Деница Николова ще дадат пресконференция, на която ще представят напредъка в изпълнението на програмата. На нея регионалният министър ще обяви старта на кампанията за деца на Министерството на регионалното развитие и благоустройството „Моят град е моята крепост“.\r\nОт 15.30 часа Николай Нанков ще открие дванадесетото заседание на Комитета за наблюдение на Оперативна програма „Региони в растеж“ 2014 – 2020 г. в конферентната зала на хотел „Хелена парк“ в к. к. „Слънчев бряг“.\r\n*** \r\nОт 14.30 часа министърът на образованието и науката Красимир Вълчев ще посети  СУ „Цар Симеон Велики“ във Видин, където ще се срещне и разговаря с директори на  училища, детски градини и представители на синдикатите. \r\nПреди обяд министър Вълчев ще посети СУ „Васил Левски“ в гр. Кула и ОУ „Васил Левски“ в с. Бойница.\r\n*** \r\nОт 09.00 часа в хотел „Маринела“ ще започне Конференцията на високо равнище относно икономическото и социалното сближаване в региона на Западните Балкани. От 10.30 часа ще се проведе пресконференция. \r\n*** \r\nОт 09.30 часа в зала 3 на НДК, Сметната палата на Република България организира конференция в рамките на Българското председателство на Съвета на ЕС за ролята на Върховните одитни институции за засилване на отчетността, прозрачността и интегритета в публичния сектор.  \r\n*** \r\nОт 09.00 часа 4 състав на Специализирания наказателен съд ще гледа делото срещу Юлиян Т., Христо С., Невена М. и др. за организиране и ръководене на организирана престъпна група. \r\n*** \r\nВ НДК продължава втория ден от Конференцията в областта на електронното правосъдие. \r\n*** \r\nОт 09.30 часа в хотел „Новотел София” ще се проведе IoT Adventure Forum 2018. \r\n*** \r\nОт 09.30 часа в Аудитория „проф. Петър Мутафчиев и проф. Вера Мутафчиева“, зала 310 на Нов български университет ще се проведе международна конференция на тема „Регионално развитие и трансгранично сътрудничество – европейската перспектива за страните от Западните Балкани”. Събитието е организирано от Лабораторията за публични политики към Департамент Политически науки на Нов български университет, с подкрепата на Фондация „Конрад Аденауер” – България.\r\n*** \r\nОт 10.00 часа заместник-кметът на София по транспорт - Евгени Крусев, директорът на дирекция „Сигурност“ на Столична община - Кристина Лазарова, началник отдел „Пътна полиция“ – Тенчо Тенев, началник „Охранителна полиция“ на СДВР – Борислав Муеров ще представят организацията на движение за провеждане на събития, които са свързани с българското председателство на 16 и 17 май 2018г. \r\nПресконференцията ще се проведе в Столична община, ул.“Московска“ 33, Зала 1.\r\n*** \r\nОт 10.00 часа 5 състав на Специализирания наказателен съд ще гледа делото срещу Илчо И., Станко Ж., Евгений И. и др. за образуване и ръководене на организирана престъпна група. \r\n*** \r\nОт 10.00 часа – 7 състав на СГС ще гледа делото срещу бившия ректор на Медицинския университет Ваньо М. и Алексей А., обвинени за сключване на неизгодна сделка\r\n*** \r\nОт 10.00 часа 9-и състав на Специализирания наказателен съд ще гледа делото срещу Радослав Б., Денис Б., Мариян К. и др. за образуване и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще гледа делото срещу Поля П., Спасена Г., Любомир Д. и др. за организиране и ръководене на организирана престъпна група.\r\n*** \r\nОт 10.00 часа в Националния пресклуб на БТА ще се състои пресконференция, на която ще бъде даден старта на Националната информационна кампания „Белодробно здраве във всички политики” 2018.\r\n*** \r\nОт 10.10 часа заместник-министърът на регионалното развитие и благоустройството инж. Валентин Йовев ще участва в откриването на семинар на тема „Подобряване на енергийната ефективност  на обществените и жилищните сгради“, част от конкурса „Екообщина 2018“, който ще се проведе във Френския институт –София  ( пл. „Славейков“ 3). По-късно съшия ден, от 11.00 часа, зам.-министър Йовев ще присъства на официалното откриване на „Полиграфия Офис Център“ на бул. „Цариградско шосе“ 47А.\r\n*** \r\nОт 11.00 часа в Клуб „Перото“ ще се проведе пресконференция на Движение за национална кауза (ДНК) по повод отчет на дейността на организацията за двете години от основаването ѝ. В нея ще участват Андрей Арнаудов – председател и основател на ДНК, Владо Николов – съ-основател и посланик на ДНК, Нели Хаджийска – посланик на ДНК, Мария Янева – председател на фондация „Искам бебе“, Моника Иванчовска – координатор на ДНК и кампанията „Направи го за България“. \r\n*** \r\nОт 11.00 часа омбудсманът Мая Манолова свиква обществена дискусия на тема „Насилието над деца: правни аспекти на превенцията, разпознаването, докладването, отговора и интервенциите от страна на институциите в България“. Събитието ще се проведе в институцията на омбудсмана на ул. „Георг Вашингтон“ № 22.\r\n*** \r\nОт 11.00 часа 17 състав на Специализирания наказателен съд ще се гледа делото срещу Петър П., Станислав М., Валентин Х. и Любен М. за организиране и ръководене на организирана престъпна група. \r\n*** \r\nОт 11.00 часа в зала „Арена Армеец“ ще се състои медийна среща по повод Световното първенство по художествена гимнастика, което за първи път след 31 години ще се проведе в България.\r\n*** \r\nВ 11.00 часа пред сградата на Висшия съдебен съвет на ул. „Екзарх Йосиф” 12, Информационна агенция ПИК организира протест под надслов „В защита на Апостола Васил Левски и на свободното слово“. \r\n*** \r\nОт 11.00 часа в Гьоте-институт България ще бъде представена програмата на предстоящото дванадесетото издание на платформата Световен театър в София.\r\n*** \r\nОт 12.00 часа в Националния пресклуб на БТА ще се състои пресконференция по повод на предстоящата Международна конференция „Християнските корени на Европа“, която ще се проведе на 26 май 2018 г. в Аулата на Великотърновския университет „Св. св. Кирил и Методий“. \r\n*** \r\nОт 13.30 часа 1 състав на Специализирания наказателен съд ще се гледа делото срещу Пламен Г., Ердинч Х. и Костадин К. за организиране и ръководене на организирана престъпна група. \r\n*** \r\nОт 13.30 часа 11 състав на Специализирания наказателен съд ще гледа делото срещу Диана В., Александър М. и Сашо К. за образуване и ръководене на организирана престъпна група. \r\n*** \r\nОт 13.00 часа в зала „Роял“ на „София хотел Балкан“ ще се проведе конференция с международно участие на тема  „Европейското бъдеще на транспорта от Централна и Източна Европа” по проблемите на сектора във връзка предложените нови регулации с „Мобилен пакет I“ и „Мобилен пакет II“  на ЕС. \r\n*** \r\nОт 15.00 часа в сградата на Агенция „Пътна инфраструктура“ ще бъдат отворени офертите за изпълнител на кръговото кръстовище на път II-86 Пловдив - Асеновград, при входа на град Пловдив.\r\n*** \r\nОт 15.00 до 17.00 часа заместник-председателят на Столичен общински съвет Милка Христова и народният представител от „БСП за България“ проф. Георги Михайлов ще проведат приемна за граждани в постоянната приемна на БСП – София на ул. „Леге“ №10, етаж 1.\r\n*** \r\nОт 16.20 часа в Нов български университет в галерия „Униарт“ ще се проведе лекция на Антел Бабуш в рамките на Международния научен семинар „Двуликият писател“.\r\n*** \r\nОт 18.00 часа в Двореца, пл. „Княз Александър І“, Италианският културен институт  в София и Националната галерия представят 58 шедьоври на Римския барок, свързани с творчеството на видни личности от Бернини до Кавалер д'Арпино и Матия Прети.\r\n*** \r\nОт 18.00 часа в Националния етнографски музей  ще бъде открита многожанрова изложба „ArtExtreme СТРАЖА“ на АНДАРИ – Анатолий Радев и Дария Василева под патронажа на президента на Република България Румен Радев.\r\n*** \r\nОт 18.00 часа в Експозиция за национално помирение ще бъде представена фотоизложба „21 август 1968: Краят на Пражката пролет“ организира Чешкият център съвместно с Посолството на Чешката република в София и фестивала „Фотофабрика“.\r\n*** \r\nОт 18.00 часа в Италианския културен институт (ул. Париж, 2Б) ще бъде открита изложбата „Бернини и римският Барок: модерният начин на изразяване. Творби от двореца Киджи в Арича“.\r\n*** \r\nОт 18.30 часа на Национален стадион „Васил Левски” ще се състои футболната среща между отборите на Левски и ЦСКА.\r\n*** \r\nОт 18.30 часа в галерия „Сан Стефано“ ще бъде представена книгата „Дюна 45. Намибия“ на Максим Минчев.  По време на събитието в галерията ще бъде експонирана и изложба от 80 фотографии на деца от над 100 държави, които авторът Максим Минчев е снимал по време на своите пътешествия.\r\n*** \r\nОт 18.30 часа в зала 2 в Централния дом на архитекта ще се проведе обществена дискусия „България пред избора на бъдеще“.\r\n*** \r\nОт 18.30 часа в галерия „Сан Стефано“ (ул. „Сан Стефано“ №22) ще се проведе среща с разказвача Максим Минчев. \r\n*** \r\nОт 19.00 часа в Литературен клуб „Перото“ ще се проведе връчването на наградите на първия конкурс за чиста журналистика WEB REPORT. \r\n*** \r\nОт 20.00 часа в зала 1 на НДК ще се проведе концерт на Postmodern Jukebox. \r\n*** \r\nОт 20.00 часа в хотел „РREMIER BEST WESTERN“ ще се състоят годишните награди, които ще възнаградят хуманизма и отговорността на лекари, болници, клиники и екипи с доказани значими постижения в областта.\r\n***\r\nОт 11.00 часа кметът на Асеновград д-р Емил Караиванов ще даде пресконференция по актуални теми и събития от работата на Община Асеновград. \r\n***\r\nНа площад „България“ започва изложението „Литера Експо“.\r\n*** \r\nОт 10.00 часа в Експозиционен център „Флора“ ще бъде открита конференцията „Бъдещето на дигитализацията и предприемачеството“. Кметът Димитър Николов ще произнесе приветствено слово.\r\n*** \r\nОт 18.00 часа в Младежки културен център ще се проведе Уъркшоп „Африкански танц“ с Mugisha Frank /Уганда/.\r\n*** \r\nОт 18.00 часа в  Дома на писателя ще започне ХII издание на инициативата Майски срещи на славянски творци „Свято слово“.\r\n*** \r\nОт 18.30 часа в Културен център „Морско казино\", Дензъл Ребеловски ще представи новата си пиеса „Conjunction или Екзистенциалната Невъзможност на Битието\".\r\n*** \r\nОт 19.00 часа в Младежки културен център ще се проведе Заключителен Уъркшоп – отворен урок  „Афганистански танц и перкусии“. \r\n*** \r\nОт 10.00 часа в арт салона на Радио „Варна“, Инициативен комитет на ГИ „Варна срещу Истанбулската конвенция“ ще проведе пресконференция на тема „Джендър идеологията в образованието“.\r\n*** \r\nОт 14.00 до 16.00 часа  в офиса на ПП ГЕРБ (ул. „Георги Бенковски“ №1“) общинският съветник Марица Гърдева ще има приемен ден. \r\n***\r\nОт 15.00 часа във фоайето пред зала „Варна“ на посещение в Община Варна ще бъде Н. Пр. Темиртай Избастин, посланик на Република Казахстан. Изявления са предвидени след срещата.\r\n***\r\nОт 18.00 часа в Регионална библиотека \"Пенчо Славейков\", Варна ще се проведе среща-разговор с Николай Волев.\r\n*** \r\nОт 11.00 часа в Регионалния пресклуб на БТА ще се проведе пресконференция, на която ще бъдат представени проявите по повод Майските дни на културата, Празника на Горна Оряховица и Празника на горнооряховския суджук. Ще присъстват кметът инж. Добромир Добрев и заместник-кметът Йорданка Кушева.\r\n*** \r\nОт 17.30 часа в Изложбени зали „Рафаел Михайлов“ ще бъде представена книгата  Емигрантски неволи автор Гергана Егова-Динева. \r\n*** \r\nОт 18.00 часа в РБ „П. Р. Славейков“ ще се състои премиерата на стихосбирката на Йордан Атанасов „Необясним захлас“.\r\n*** \r\nОт 10.00 часа в спортна зала „Фестивална“ кметът на Община Видин Огнян Ценков ще присъства на тържественото изпращане на зрелостниците от випуск 2018 на ППМГ „Екзарх Антим I“, а от 11.00 часа на тържеството в СУ „Цар Симеон Велики“.\r\n*** \r\nЗаместник-председателят на ГЕРБ и председател на ПГ на партията Цветан Цветанов ще посети област Видин. Той ще бъде придружаван от народния представител и областен координатор на ГЕРБ-Видин Владимир Тошев.\r\nОт 16.00 часа в сградата на Община Видин Цветан Цветанов ще се срещне с кмета на града Огнян Ценков. \r\nОт 17.00 часа в Конферентната зала на Община Видин Цветанов ще разговаря с кметове на общини от областта.\r\nОт 19.30 часа заместник-председателят на ГЕРБ ще участва в предизборна среща в село Раковица, община Макреш. На нея Цветанов ще подкрепи кандидата на ГЕРБ за кмет на община Макреш Николай Ненчев за частичните местни избори, насрочени за 20 май 2018 г. Предизборната среща ще се проведе в салона на НЧ „Надежда - 1906“. В нея ще участват още областният управител на Видин Албена Георгиева и общинският ръководител на ГЕРБ-Макреш Иван Вълчев.\r\n*** \r\nОт 10.00 часа на стадион „Христо Ботев“ ще се проведат деветнадесетите областни състезания с младежките противопожарни отряди \"Млад огнеборец\".\r\n*** \r\nОт 10.00 часа в НЧ „Съединение – 1888“ ще започнат Детски майски празници. /продължават до 19 май/.\r\n*** \r\nОт 18.00 часа в Дом-паметник „Йордан Йовков“ ще бъде представена книгата „Планът за преобразяване на Южна Добруджа (1951-1956)“ от доц. Цветолин Недков. \r\n*** \r\nОт 10.00 часа в залата на Община Дупница ще се проведе заседание на Общинския съвет. Основна точка в дневния ред са годишният отчет и баланс на общинската болница.\r\n***\r\nОт 10.00 часа в заседателната зала на Община Кюстендил ще се проведе месечно съвещание с кметовете и кметските наместници.  \r\n***\r\nОт 09.15 часа, зала 1, Апелативният съд ще гледа делото, образувано по жалба срещу присъда на Окръжен съд – Пловдив, с която подсъдимият Тодор Т. е признат за виновен  в това, че на 09.07.2014 г. около 22.00 часа, на пътя от с. Виница в посока гр. Първомай, обл. Пловдивска - на път ПДВ2215, на 1км. 900м. преди гр. Първомай, при управление на моторно превозно средство е причинил смъртта на лицето Я. Л. и три средни телесни повреди на Н. А.\r\n***\r\nОт 11.30 часа в Народна библиотека \"Иван Вазов\" - Пловдив - конферентна зала, в рамките на програмата на „Младият Пловдив чете” Капка Кънева ще гостува в Национална гимназия за сценични и екранни изкуства в Пловдив. Събитието е насочено към родители, учители и всички, работещи с малки деца. Входът е свободен.\r\n*** \r\nОт 16.00 часа общинският съветник от ГЕРБ в Общински съвет – Пловдив Иван Вичков ще приема граждани в партийния офис в район „Тракия” в блок 91.\r\n*** \r\nОт 17.00 часа на първия етаж на Постоянната експозиция на художника Енчо Пиронков в Стария град, ще бъде представена изложба с рисунки на ученици от СУ „Черноризец Храбър“.\r\n*** \r\nОт 19.00 часа в зала „Съединение“ на Регионалния исторически музей-Пловдив (Площад \"Съединение\" 1) ще гостува Мичико Дате. \r\n***\r\nОт 11.00 часа в зала 308 ще се проведе пресконференция по повод Европейска нощ на музеите в Разград.\r\n*** \r\nОт 11.00 часа ще се състои церемонията по първа копка за обект „Реконструкция и рехабилитация на пешеходната среда по ул. „Баба Тонка“.\r\n*** \r\nОт 11.30 часа ще се състои церемонията по първа копка за обект „Реконструкция и рехабилитация на пешеходната среда по ул. „Църковна Независимост“.\r\n*** \r\nОт 18.00 в Регионална библиотека „Любен Каравелов“ ще се проведе се състои премиерата на книгата „Голяма работа“ с автор Пламен Петков. \r\n*** \r\nОт 19.00 часа в Държавна опера-Русе ще се проведе премиера на Детска опера „Един нов свят“. \r\n*** \r\nОт 10.00 часа в Отдел „Изкуство” на Градската библиотека ще бъдат представени                                                  „Любими детски илюстрации” – ученици от ОУ „Филип Сакелариевич” рисуват сюжети и герои от света на приказките. \r\n*** \r\nОт 17.00 часа в двора на къщата музей „Алеко Константинов“ ще се проведе \r\nпредставяне на новата книга на Людмил Симеонов „Свищовски срещи“. \r\n***\r\nОт 18.00 часа в зала „Петър Стайков“ ще бъде премиерата на книгата на Светозар Казанджиев „Земя, погалена от Бог“. Проявата е част от Майските културни празници в Община Смолян.\r\n*** \r\nОт 11.00 часа на летището в Стара Загора ще бъде открито Международното селскостопанско изложение „БАТА АГРО“. \r\n*** \r\nОт 17.30 часа в зала „Спартак“ ще се проведе спортен празник. Състезанията са по проект „Равни в старта“ финансиран от Център за образователна интеграция на децата и учениците от етническите малцинства – ЦОИДУЕМ. \r\n***\r\nОт 11.00 часа в конферентата зала на КОЦ ще бъде дадена пресконференция от РК на БЛС- Шумен относно Здравна карта- 2018. \r\n***\r\nОт 14.00 часа в зала 2 на Областна администрация Шумен ще заседава Областната транспортна комисия.", "date": "2018.05.14", "title": "Предстоящи събития в страната за 15 май (Агенция „Фокус“)"}
{"url": "http://www.focus-news.net/news/2018/05/14/2521650/anadolu-agency-mvnr-na-turtsiya-osadi-kategorichno-premestvaneto-na-amerikanskoto-posolstvo-v-erusalim-i-prokle-klanetata-v-ivitsata-gaza.html", "text": "Министерството на външните работи на Турция осъди категорично решението на САЩ да преместят посолството си в Израел от Тел Авив в Ерусалим, предава Anadolu Agency.\r\n„Осъждаме категорично решението на администрацията на САЩ да премести посолството си от Тел Авив в Ерусалим в нарушение на международното право и в противоречие на всички съответстващи резолюции на ООН. Отново повтаряме, че това действие е юридически нищожно“, гласи съобщението на турското външно ведомство.\r\nВ изявлението се подчертава още веднъж, че действията на Вашингтон „игнорират легитимните права на палестинския народ“ и „няма да помогнат за мира, сигурността и стабилността в региона“.\r\nОсвен това, от турското МВнР коментираха и съпътствалите откриването на посолството в Ерусалим сблъсъци в района на Ивицата Газа по следния начин: „Проклинаме клането, извършено от силите за сигурност на Израел, които бяха окуражени да извършат това спрямо мирно протестиращите палестинци от този ход (на САЩ). Нито регионалният, нито глобалният мир и стабилност ще бъдат жизнеспособни, докато палестинският въпрос не бъде уреден чрез трайно и справедливо решение и несправедливото отношение към палестинския народ не спре\".\r\nПревод и редакция:", "date": "2018.05.14", "title": "Anadolu Agency: МВнР на Турция осъди категорично преместването на американското посолство в Ерусалим и прокле кланетата в Ивицата Газа"}
{"url": "http://www.focus-news.net/news/2018/05/14/2521655/shumen-divident-ot-120-542-leva-ot-pechalbata-na-industrialen-park-shumen-ad-poluchava-obshtinata-v-oblastniya-grad.html", "text": "Дивидент от 120 542 лева от печалбата на Индустриален парк – Шумен АД получава Община Шумен. Това съобщиха от пресцентъра на Община Шумен. 50% от реализираната за миналата година печалба в размер на 602 714.26 лв. да бъде разпределена между основните акционери, като дивидентът за „НИКИ-БТ“ АД е в размер на 180 814.28 лв., а за общината – 120 542 лева.  Това реши по-рано днес Общото събрание на дружеството, което се проведе в административната сграда на ул. „Любен Каравелов” № 27 в Шумен. 10 % от останалата част от печалбата или 60 271.43 лв. ще бъдат разпределени във фонд „Задължителни резерви“. 40 % от неразпределената печалба или 241 085.70 лв. остава неразпределена печалба, с която ще бъдат покрити загуби от минали години в размер на 172 300.87 лв. Общото събрание на акционерите на „Индустриален парк – Шумен” АД одобри и прие доклада на Съвета на директорите за дейността на дружеството и годишния финансов отчет за 2017 година.", "date": "2018.05.14", "title": "Шумен: Дивидент от 120 542 лева от печалбата на Индустриален парк – Шумен АД получава Общината в областния град"}
{"url": "http://www.focus-news.net/news/2018/05/14/2521657/gd-granichna-politsiya-na-gkpp-kapitan-andreevo-i-gkpp-dunav-most-ruse-trafikat-e-intenziven-na-izhod-za-tovarni-avtomobil.html", "text": "На граничен контролно-пропускателен пункт (ГКПП) \"Капитан Андреево\" на българо-турската и ГКПП \"Дунав мост-Русе\" на българо-румънската граница трафикът е интензивен на изход за товарни автомобили. Това съобщиха от пресцентъра на ГД \"Гранична полиция\".\r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.05.14", "title": "ГД \"Гранична полиция\": На ГКПП \"Капитан Андреево\" и ГКПП \"Дунав мост-Русе\" трафикът е интензивен на изход за товарни автомобил"}
{"url": "http://www.focus-news.net/news/2018/05/14/2521648/stara-zagora-boris-yovchev-i-faya-geratlieva-ot-detskiya-kompleks-v-kazanlak-sa-sred-laureatite-ot-konkursa-uchilishte-na-badeshteto.html", "text": "Малките възпитаници на клуб  „Светлини сред сенките” при Детски комплекс „Св. Иван Рилски” в Казанлък Борис Йовчев и Фая Гератлиева са сред лауреатите на конкурса „ Училище на бъдещето“ за тази учебна година, каза за Радио „ Фокус“ ръководителят на клуба Валентина Димова. Тя поясни, че децата участват в този конкурс предлагайки проекти за уникални училища на бъдещето с предложение за изучаване на интересни предмети. „Водещо в творбите им беше желанието, в бъдеще учителите да са още по-добри и усмихнати, да умеят да играят, освен да обучават, а също така и да вдъхновяват. Архитектурата на детските училища беше чудновата, но и много интересна. В съчиненията им преобладаваха кръглите форми, както и сгради, които бяха построени високо в облаците“, каза Димова. \r\nОсемгодишният Борис Йовчев е с първо място, а Фая Гератлиева, също на 8 год. е с второ. Те получиха грамоти и енциклопедии за историята на България и родните забележителности. \r\nСлавяна ГАЙДАРОВА", "date": "2018.05.14", "title": "Стара Загора: Борис Йовчев и Фая Гератлиева от Детския комплекс в Казанлък са сред лауреатите от конкурса „Училище на бъдещето”"}
{"url": "http://www.focus-news.net/news/2018/05/14/2521658/makfaks-makedoniya-savetat-za-sigurnost-na-oon-provezhda-zasedanie-za-kosovo.html", "text": "Съветът за сигурност на ООН започна дебат по новия тримесечен доклад на генералния секретар на Организацията на обединените нации, Антонио Гутериш, за работата на Временната администрация на ООН в Косово (ЮНМИК), предава македонската информационна агенция „Макфакс“.\r\nСърбия е представена от външния министър Ивица Дачич, който, както беше съобщено, ще представи оценката на Сърбия за положението в Косово и Метохия и за действията на ЮНМИК.\r\nДачич заяви по-рано, че Сърбия ще поиска от членовете на Съвета да обсъждат Косово и в бъдеще. В доклада за периода от 17 януари до 15 април, Гутериш изразява загриженост заради влошаването на отношенията между Белград и Прищина, особено след ареста на директора на директора на сръбската правителствена Канцелария за Косово и Метохия Марко Джурич и призовава двете страни да се въздържат от конфронтационна риторика. В същото време той изразява загриженост за бавния напредък в разследването на убийството на косовския сръбски политик Оливер Иванович.\r\nПревод и редакция:", "date": "2018.05.14", "title": "„Макфакс“ (Македония): Съветът за сигурност на ООН провежда заседание за Косово"}
{"url": "http://www.focus-news.net/news/2018/05/14/2521660/sofiya-mlad-mazh-e-bil-naragan-v-troley-na-krastovishteto-na-ul-opalchenska-i-bul-slivnitsa-nyama-opasnost-za-zhivota-mu.html", "text": "Млад мъж е бил наръган в тролей на кръстовището на ул. „Опълченска“ и бул. „Сливница“, няма опасност за живота му. Това съобщиха за Агенция „Фокус“ от пресцентъра на МВР. Сигналът в полицията е подаден около 18.10 часа. Пострадалият мъж е с повърхностна прободна рана и е откаран в болнично заведение, без опасност за живота. Задържан е извършителят на деянието. Предстои изясняване на фактите и обстоятелствата около инцидента.", "date": "2018.05.14", "title": "София: Млад мъж е бил наръган в тролей на кръстовището на ул. „Опълченска“ и бул. „Сливница“, няма опасност за живота му"}
{"url": "http://www.focus-news.net/news/2018/05/14/2521642/sherpite-sa-se-zavarnali-v-bazoviya-lager-bez-da-nameryat-boyan-petrov.html", "text": "Шерпите са се завърнали в базовия лагер, без да намерят Боян Петров, но са важни доказателства, материали и оборудване, които вероятно са използвани от алпиниста. Екипът в момента анализира всички събрани доказателства по време на операцията. Това става ясно от съобщение на  официалната страница на спасителния екип Dream Wanderlust във \"Фейсбук\". Спасителният екип се е опитал да лети с хеликоптери цял ден, но поради метеорологичните условия те не са могли да излетят дори от летището в Катманду.\r\nСпасителният екип на хеликоптера все още се надява да лети тази вечер или утре сутрин до базовия лагер.\r\nОт докладите, предоставени от шерпите, ще зависи и посоката на търсене. \r\n\"Все още се опитваме да стигнем до базовия лагер. Но за съжаление не се случи и един час благоприятно време за летене. След като съберем доказателствата от шерпите, отново ще се опитаме да подновим търсенето. Надявам се да имам ясна картина в рамките на 24 часа\", каза ръководителят на хеликоптерния екип.", "date": "2018.05.14", "title": "Шерпите са се завърнали в базовия лагер, без да намерят Боян Петров"}
{"url": "http://www.focus-news.net/news/2018/05/14/2521661/tsvetan-tsvetanov-v-grad-loznitsa-niyazi-niyaziev-e-dobre-podgotven-i-shte-bade-edin-uspeshen-kmet.html", "text": "Вие сте работодателите, които трябва да назначат Ниязи. В момента Лозница изостава. Има какво да се наваксва и съм сигурен, че с кмет като Ниязи Ниязиев мечтите ви за Лозница ще се сбъднат. С тези думи заместник-председателят на ГЕРБ и председател на ПГ на партията Цветан Цветанов се обърна към жителите на град Лозница (област Разград) по време на предизборно събрание. На него Цветанов подкрепи кандидата на ГЕРБ за кмет на Лозница Ниязи Ниязиев за частичните местни избори, насрочени за 20 май 2018 г. Това съобщиха от пресцентъра на ПП ГЕРБ. На събитието присъстваха още кметът на Разград и областен координатор на ГЕРБ д-р Валентин Василев, областният управител на Разград Гюнай Хюсмен и заместник-областният управител Нурие Црънгалова.\r\nПо думите на Цветан Цветанов общинският кмет е важен, защото от него зависи не само развитието на общинския център, но и на селата. „В неделя елате и гласувайте с високо вдигнати глави и изберете най-достойния кандидат“, призова жителите на Лозница Цветанов. Той коментира, че кандидатът на ГЕРБ е добре образован и е максимално подготвен за това да бъде един успешен кмет. „Всички предпоставки за успешен мандат са налице. Остава единствено на 20 май да гласувате с номер 1 в бюлетината за Ниязи Ниязиев“, посочи зам.-председателят на ГЕРБ.\r\nКандидатът на ГЕРБ за кмет на Лозница Ниязи Ниязиев призова в неделя хората да изберат бъдещето. „Ще работя отговорно и прозрачно за нашия дом – гр. Лозница.“, ангажира се той.\r\n „В неделя ще има избори, защото предишният кмет беше отстранен заради неправомерно изхарчени средства. Вината носи лично той и екипът му“, обясни на свой ред кметът на Разград и областен координатор на ГЕРБ д-р Валентин Василев. Той попита присъстващите искат ли да ги управляват отново същите хора или искат промяна. „Промяната е Ниязи Ниязиев“, категоричен бе той.\r\n„С ГЕРБ съм заради единството на нацията. Ние трябва да работим заедно заради бъдещето на нашите деца“, бяха думите на областния управител на Разград Гюнай Хюсмен. Той подчерта, че ГЕРБ предлага най-добрата алтернатива за града в лицето на Ниязи Ниязиев.", "date": "2018.05.14", "title": "Цветан Цветанов в град Лозница: Ниязи Ниязиев е добре подготвен и ще бъде един успешен кмет"}
{"url": "http://www.focus-news.net/news/2018/05/14/2521664/sofiya-peycheva-rb-kyustendil-v-ramkite-na-natsionalnata-bibliotechna-sedmitsa-se-obrashta-vnimanie-na-vsichki-obshtestveni-biblioteki-v-stranata.html", "text": "В рамките на Националната библиотечна седмица се обръща внимание на всички обществени библиотеки в страната. Това каза пред Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. По думите й тази година акцент са училищните, университетските библиотеки, като места нужни и необходими за продължаващото, подкрепящото образование, като места, полезни с богатата си информация и възможности, които те предоставят на своите потребители. „Така че в тези дни, които са наречени Национална библиотечна седмица, обръщаме интереса и вниманието си към тези проблеми”, каза София Пейчева. Основните послания на тазгодишната кампания са, че библиотечният сектор се нуждае от последователна национална политика, че е необходима спешна реформа в мрежата на обществените библиотеки, която да осигури равен достъп до библиотечни услуги на всички граждани, независимо от това, къде живеят, учат и работят. Трябва да бъдат изпълнени разпоредбите на Закона за предучилищното и училищно образование по отношение на създаването и функционирането на училищните библиотеки – важен елемент в образователния процес, а научните и академични библиотеки да бъдат разглеждани като портал за достъп до научна информация – важен елемент в процеса на научноизследователската и академична дейност.\r\nВенцеслав ИЛЧЕВ", "date": "2018.05.14", "title": "София Пейчева, РБ – Кюстендил: В рамките на Националната библиотечна седмица се обръща внимание на всички обществени библиотеки в страната"}
{"url": "http://www.focus-news.net/news/2018/05/14/2521663/stara-zagora-vazpitanitsi-ot-shkola-zhivopis-kam-detskiya-kompleks-byaha-otlicheni-v-natsionalniya-plener-za-detska-risunka-edin-den-izpalnen-s-valshebstva.html", "text": "Възпитаници от школа по изобразително изкуство „Живопис” към Детския комплекс в Казанлък бяха отличени в юбилейния 20-ти национален пленер за детска рисунка на тема „Един ден изпълнен с вълшебства”, каза за Радио „ Фокус“ ръководителят на школата Галина Иванова. Давид Кулев на 16г. получи поощрителна награда в пленера, а Ванеса Георгиева и Мариана Димитрова - грамоти за отлично представяне. Пленерът за детска рисунка е част от Националния фестивал на детската книга, организиран от Регионална библиотека „Сава Доброплодни”, Община Сливен и Министерство на културата. В пленера взеха участие 300 участници от цялата страна. \r\nСлавяна ГАЙДАРОВА", "date": "2018.05.14", "title": "Стара Загора: Възпитаници от школа „Живопис” към Детския комплекс бяха отличени в националния пленер за детска рисунка „Един ден изпълнен с вълшебства"}
{"url": "http://www.focus-news.net/news/2018/05/14/2521597/yambol-okrazhnata-prokuratura-predade-na-sad-turski-grazhdanin-podsadim-za-kontrabandno-prenasyane-na-blizo-25-kg-heroin.html", "text": "Окръжна прокуратура – Ямбол предаде на съд турският гражданин Юсуф А. Той е подсъдим за това, че на 10 декември 2017 г. през ГКПП „Лесово“, обл. Ямбол, с товарен автомобил – влекач, без надлежно разрешително пренесъл през границата на страната от Република Турция в Република България 50 пакета с високорисково наркотично вещество – хероин  - с общо нето тегло от 24,872 кг. (на обща стойност 2 238 515 лв.), като предметът на контрабандата е в особено големи размери и случаят е особено тежък – престъпление по чл.242, ал.4, предл.1, вр. чл.2, предл.1 от НК. Това съобщиха от пресцентъра на Апелативна прокуратура-Бургас.\r\nНаркотичното вещество е открито благодарение на отличните действия на митническите служители, които са извършили проверката на превозното средство.\r\nОкръжен съд – Ямбол е насрочил заседанието си за 15 май 2018 г.", "date": "2018.05.14", "title": "Ямбол: Окръжната прокуратура предаде на съд турски гражданин, подсъдим за контрабандно пренасяне на близо 25 кг. хероин"}
{"url": "http://www.focus-news.net/news/2018/05/14/2521662/evrokomisaryat-violeta-bults-s-mehanizma-za-svarzvane-na-evropa-safinansirame-sazdavaneto-na-parkingi-na-koito-shofyorite-da-noshtuvat-i-da-yadat-topla-hrana.html", "text": "Предложението ни е свързано с уреждане на възможност шофьорите да нощуват и да почиват в кабините, но това да се осъществява на защитени и надлежно оборудвани паркинги. Това каза еврокомисарят по транспорта Виолета Булц в началото на срещата с премиера Бойко Борисов и представители на транспортния бранш, на която бяха обсъдени промените в пакета \"Мобилност\", засягащи условията и работата на превозвачите, предаде репортер на Агенция „Фокус“. „С помощта на Механизма за свързване на Европа съфинансираме създаването на такива безопасни паркинги“, изтъкна тя. „И застрахователите не биха възразили в случай, че шофьорите оставят там превозните си средства, така че да имат възможност да излязат от камиона, да си вземат душ, да ядат топла храна, да прекарват и нощта“, коментира еврокомисарят. „Франция се съгласи тази паркинги да бъдат управлявани от частни лица и фирми. Точно поради тази причина тя се съгласи с предложението ни“, коментира Виолета Булц. „Положението е трудно, но е такова, че държавите-членки имат своите местни правила, но това доведе до фрагментиране на пазара. Много ясно послание обаче получихме в ЕК, че нещо не е наред. Получават се различни социални отклонения, редица компании се появяват, които са фиктивни, несправедливи социални условия за работещите в сектора“, обясни тя. „Разбирам, че българските превозвачи са притеснени във връзка с изискването времето за почивка да бъде прекарано извън кабината на превозното средство. Това, което предлагаме, въвежда един по-гъвкав режим“, заяви еврокомисарят. „Ще направя всичко възможно да отговоря на всички въпроси на българските превозвачи“, каза още Виолета Булц.", "date": "2018.05.14", "title": "Еврокомисарят Виолета Булц: С Механизма за свързване на Европа съфинансираме създаването на паркинги, на които шофьорите да нощуват и да ядат топла храна"}
{"url": "http://www.focus-news.net/news/2018/05/14/2521665/b-92-sarbiya-harvatiya-e-v-panika-sled-preduprezhdenieto-che-120-hilyadi-bezhantsi-se-dvizhat-kam-bosna.html", "text": "След като получиха предупреждение от босненската Република Сръбска, че 120 хиляди бежанци и мигранти се движат към Босна и Херцеговина, хърватската полиция е поставена в повишена готовност и взима мерки за прииждащата вълна, предава белградското радио „Б-92“, като се позовава на информация от хърватския ежедневник „Ютарни лист“.\r\nСпоред изданието, правозащитните органи търсят начини за защита от мигрантите.\r\nВ Загреб са притеснени от това, че Босна и Херцеговина (БиХ) е само на пътя на мигрантите, които бягат от своите разкъвсани от война страни и искат да стигнат до Европейския съюз. Един от маршрутите им минава през БиХ, от където влизат в Хърватия, а след това продължават към Словения.\r\nПоради новия приток на мигранти, седем полицейски управления по границата с БиХ са поставени в повишена готовност, съобщава вестникът. Издадена е заповед границата да се наблюдава по-внимателно от всякога, се казва в статията, като се отбелязва, че до тези звена ще бъде изпратено допълнително оборудване.\r\nСъщо така се наблюдава и ситуацията в БиХ, откъдето идва предупреждение за 120 000 мигранти и бежанци, които се приближават  към страната. Според ежедневника, понастоящем не се правят опити за по-масово навлизане на имигранти откъм БиХ, но се предполага, че в момента те проучват границата, за да открият най-лесния начин да я преодолеят.\r\n\"Ако открият слаба точка, ние ще се изправим пред стотици мигранти, които ще опитат да пробият границата\", е цитиран полицейски източник, запознат със ситуацията.\r\n„Ютарни лист“ обяснява, че тази последна вълна от мигранти идва, въпреки че бившият балкански маршрут през Македония, Сърбия и Хърватия е практически затворен.\r\nСпоред официални изявления на представители на словенската полиция, натискът върху този маршрут е изключително висок, докато в района между Гърция и Албания има между 50 000 и 60 000 мигранти, чиято единствена цел е да стигнат до Западна Европа.\r\nВ Сараево вече има паника, продължава ежедневикът, като добавя, че всеки ден в БиХ влизат по около 100 мигранти и че те са от Сирия, Либия, Афганистан, Палестина, Пакистан, Алжир, Мароко, Ирак, Турция, Иран, Тунис и други страни , Мигрантите са изградили незаконен палатков лагер в центъра на Сараево, тъй като местните власти не знаят как да решат проблема с настаняването им.\r\nМеждувременно, хърватското правителство запазва мълчание, отбеляза вестникът и припомня, че след срещата на Вишеградската група в петък в Гърция, в Хърватия почти не се говори, че са обсъждани мигрантите, докато унгарският външен министър Петер Сиярто е заявил, че проблемът е бил една от основните теми.\r\nОсвен това, Сиярто е заявил, че \"южните и югоизточните граници на ЕС са отворени и безпомощни, точно както преди три години\".\r\n\"Ако новата миграционна вълна продължи, това ще бъде заплаха за сигурността на Европа\", подчерта унгарският министър.\r\nТрудностите на Хърватия обаче не свършват тук, тъй като в страната се очаква нова вълна от мигранти - този път депортираните от Австрия, които наскоро приеха закон за чужденците, който предвижда, че всяко лице, подало молба за убежище в страна-членка, където Регламентът Дъблин III е в сила, трябва незабавно да бъде пратен обратно в тази държава.\r\nПревод и редакция:", "date": "2018.05.14", "title": "„Б-92“ (Сърбия): Хърватия е в паника след предупреждението, че 120 хиляди бежанци се движат към Босна"}
{"url": "http://www.focus-news.net/news/2018/05/14/2521667/zapochna-vtoroto-izdanie-na-kulinarniya-festival-vkusat-na-plovdiv.html", "text": "Започна второто издание на кулинарния фестивал „Вкусът на Пловдив“, който ще продължи до 16 май под мотото „Заедно“. Това съобщиха за Радио „Фокус“- Пловдив от Община Пловдив. На тематичните шатри разположени на Малката главна са си дали среща повече от 30 участници – топ-готвачи на Пловдив и производители от Фермерския пазар, които всеки ден от 12.30 часа до вечерта ще правят презентации на своите умения, специалитети и майсторлък. Всички те имат помощници - ученици от ОУ „Йордан Йовков“ Пловдив, които след края на проявата ще проведат часовете по учебна практика в известни пловдивски ресторанти.\r\nВторото издание на фестивала „Вкусът на Пловдив – Заедно“ бе открито официално от кмета на Пловдив инж. Иван Тотев и Енчо Енев от Сдружение на ресторантьорите и хотелиерите „Тракия“, в присъствието на заместник-кметовете инж. Александър Държиков и Георги Титюков, кмета на район „Централен“ Георги Стаменов, директорът на ОИ „Старинен Пловдив“ Йордан Илиев и инж. Гергана Кабаиванова – управител на Фондация “LocalFood”.\r\nВ програмата на откриването, което се състоя пред Туристическия информационен център на Община Пловдив до Римския стадион участие взеха и танцьорите от Фолклорен ансамбъл „Тракия“ . Бяха приготвени специално два ритуални хляба с името на фестивала, от които всички присъстващ опитаха с удоволствие.\r\n„Вкусът на Пловдив“ се организира от Сдружение на ресторантьорите и хотелиерите „Тракия“, Община Пловдив и Регионална занаятчийска камара-Пловдив. Партньори на събитието са Сдружение на професионалните готвачи, клуб „Орфей Уелнес“ и Фондация „Local Food“.", "date": "2018.05.14", "title": "Започна второто издание на кулинарния фестивал „Вкусът на Пловдив“"}
{"url": "http://www.focus-news.net/news/2018/05/14/2521659/afp-spored-poslednite-danni-na-palestinskoto-zdravno-ministerstvo-zaginalite-v-ivitsata-gaza-sa-52.html", "text": "Петдесет и двама палестинци са загинали в резултат от сблъсъците между демонстранти и силите за сигурност на Израел в Ивицата Газа в понеделник, предизвикани от официалното преместване на посолството на САЩ в Израел от Тел Авив в Ерусалим, съобщиха от палестинското Министерство на здравеопазването, предава AFP.\r\nФренската агенция уточнява, че в хода на деня десетки хиляди палестинци участваха в демонстрации, които преминаха в безредици, в района на граничната стена между Ивицата Газа и Израел. От палестинското ведомство твърдят, че над 2400 души са ранени.\r\nОчаква се демонстрациите да продължат и във вторник.\r\nПревод и редакция:", "date": "2018.05.14", "title": "AFP: Според последните данни на палестинското здравно министерство, загиналите в Ивицата Газа са 52"}
{"url": "http://www.focus-news.net/news/2018/05/14/2521656/sergey-lavrov-rusiya-se-otnasya-negativno-kam-otkrivaneto-na-posolstvoto-na-sasht-v-erusalim.html", "text": "Москва се отнася негативно към откриването на посолството на САЩ в Ерусалим и го възприема като ревизия на международните договори. Това заяви в понеделник министърът на външните работи на Русия Сергей Лавров, цитиран от ТАСС.\r\n„Що се касае до въпроса за откриването на посолството на САЩ в Ерусалим, ние нееднократно сме давали нашата негативна оценка за това решение“, заяви Лавров по време на пресконференция след края на преговорите между външните и военните министри на Русия и Египет. „Убедени сме, че не бива по подобен начин едностранно да се ревизират договорите, закрепени в решенията на международната общност“.\r\nСпоред неговите думи, всички въпроси за разрешаването на палестино-израелския конфликт могат да бъдат решени чрез директен диалог между лидерите на враждуващите страни и Москва потвърждава „тази позиция във всичките си контакти с ръководството на Израел.“ „Както знаете, Русия неведнъж е предлага своята територия, за да помогне да се започне такъв диалог. Нашето предложение остава в сила“, посочи външният министър.\r\nЦеремонията по откриването на новото посолството на Съединените американски щати в Израел се проведе в  понеделник в Ерусалим.На нея пристигна представителна делегация от Вашингтон начело с първия заместник-държавен секретар Джон Съливан и министъра на финансите Стивън Мнучин. Американският президент Доналд Трумп, който взе решението за пренасянето на американската дипломатическа мисия на 6 декември м.г., не отиде на церемонията в Ерусалим.\r\nТАСС пише, че статутът на Ерусалим е един от ключовите проблеми в палестино-израелския конфликт. Израелтяните взеха източната част на града в хода на войната от 1967 година. Палестинците искат да направят източната част на града столица на своята бъдеща държава.\r\nПревод и редакция:", "date": "2018.05.14", "title": "Сергей Лавров: Русия се отнася негативно към откриването на посолството на САЩ в Ерусалим"}
{"url": "http://www.focus-news.net/news/2018/05/14/2521668/nimh-utre-sled-obyad-nad-zapadna-i-tsentralna-balgariya-shte-ima-kratkotrayni-valezhi-ot-dazhd-maksimalnite-temperaturi-shte-sa-ot-19-do-22.html", "text": "Атмосферното налягане е малко по-ниско от средното за месеца и слабо ще се понижи. През нощта облачността ще е значителна и на много места ще има превалявания от дъжд, но до сутринта процесите ще затихват и облачността ще се разкъсва. Преди обяд ще е предимно слънчево. Около и след обяд, главно над Западна и Централна България ще се развива мощна купеста и купесто-дъждовна облачност. Ще има краткотрайни валежи от дъжд, придружени с гръмотевични бури и градушки. По-интензивни ще са явленията през нощта срещу сряда в северозападната част от страната. Ще духа слаб до умерен вятър от изток-североизток. Минималните температурите ще са от 10° до 15°, а максималните – между 23° и 28°. Това съобщи за Агенция \"Фокус\" Боряна Маркова, дежурен синоптик в Националния институт по метеорология и хидрология (НИМХ) при БАН.По Черноморието ще преобладава слънчево време с временни увеличения на облачността. Ще духа до умерен югоизточен вятър. Максималните температури на въздуха ще са 19-22°. Температурата на морската вода е 18-19°. Вълнението на морето ще е 2-3 бала.\r\nВ планините ще се развива купесто-дъждовна облачност и на много места ще има краткотрайни валежи с гръмотевици и временно усилване на вятъра. Ще духа до умерен югозападен вятър. Максималната температура на височина 1200 метра ще е около 17°, на 2000 метра – около 9°.\r\nИ през следващите дни до петък въздушната маса над страната ще остане неустойчива. Ще има и слънчеви часове, но и развитие на купесто-дъждовна облачност, с краткотрайни превалявания, на места и с гръмотевични бури, възможни са и градушки. По-интензивни ще са явленията главно в часовете след обяд и през първата половина от нощта. По-голяма е вероятността за валежи в Западна и Централна България, а през нощта срещу четвъртък и в четвъртък - в източните райони. Температурите ще са близки и малко по-високи от обичайните - преобладаващите максимални ще са между 23° и 28°, минималните – между 10° и 15°. В сряда вятърът от северозапад за кратко ще се усили и с него в Северна България ще нахлуе малко по-хладен въздух.", "date": "2018.05.14", "title": "НИМХ: Утре след обяд над Западна и Централна България ще има краткотрайни валежи от дъжд, максималните температури ще са от 19° до 22°"}
{"url": "http://www.focus-news.net/news/2018/05/14/2521666/sport-novak-dzhokovich-zapochna-s-kategorichna-pobeda-v-rim.html", "text": "Носителят на 12 титли от Големия шлем Новак Джокович започна с убедителна победа участието са на турнира от сериите „Мастърс“ в Рим. Сърбинът преодоля първия кръг след победа с 6:1, 6:3 над Александър Долгополов само за 56 минути игра. Бившият номер едно в световната ранглиста, който миналата седмица се смъкна до 18-ото място, е печелил титлата във Вечния град четири пъти и е стигал до финала осем пъти. Следващият противник на Джокович ще бъде победителят от мача между Николос Басилашвили и Филипо Балди.", "date": "2018.05.14", "title": "Спорт: Новак Джокович започна с категорична победа в Рим"}
{"url": "http://www.focus-news.net/news/2018/05/14/2521669/ria-novosti-puskat-avtomobilnoto-dvizhenie-po-krimskiya-most-na-16-may.html", "text": "Автомобилното движение по моста над Керченския пролив ще бъде пуснато на 16 май, съобщават от информационния център на „Кримския мост“, предава РИА Новости.\r\n„Това е с половин година по-рано от предвиденото в договора ( декември 2018 година). Първи по моста ще преминат местните жители – кримчани и кубанци“, отбелязва се в съобщението до медиите.\r\nЩе бъдат открити по две платна във всяка посока за преминаване на леки транспортни средства и пътнически автобуси, обяснява руската агенция.\r\n„Максимално разрешената скорост е 90 км/ч. Спирането на моста е забранено“, се казва още в обявлението.\r\nНа церемонията по пускането на движението по автомобилната част на моста на 15 май ще присъства и президентът на Русия Владимир Путин.\r\nМостът на Керченския пролив, който ще съедини Крим с Краснодарския край, е най-дългият в страната – дължината му е 19 километра.\r\nПревод и редакция:", "date": "2018.05.14", "title": "РИА Новости: Пускат автомобилното движение по Кримския мост на 16 май"}
{"url": "http://www.focus-news.net/news/2018/05/14/2521670/sofiya-v-momenta-operirat-v-pirogov-mladiya-mazh-koyto-be-naragan-v-troley-na-gradskiya-transport.html", "text": "В момента оперират в „Пирогов“ младия мъж, който бе наръган в тролей на столичния градски транспорт. Това съобщи за Агенция „Фокус“ говорителят на лечебното заведение Мария Пойразова. Повече информация за състоянието му ще има в утрешния ден.\r\nСпоред източници на „Фокус“ мъжът е наръган в тролейбус, движещ се по линия №7. Извършителят на деянието е бил във видимо нетрезво състояние. Полицията към момента води разпити. Приятелката на пострадалият е припаднала при вида му след инцидента. Причина за скандала е, че пътници на тролейбуса са яли семки, плюейки обелки в превозното средство. Две момчета, едно от които е пострадалият, са направили забележка на въпросните пътници, когато извършителят на нападението е скочил да защитава плюещите обелките и впоследствие е наръгал едно от момчетата.", "date": "2018.05.14", "title": "София: В момента оперират в „Пирогов“ младия мъж, който бе наръган в тролей на градския транспорт"}
{"url": "http://www.focus-news.net/news/2018/05/14/2521672/savetat-obshti-vaprosi-chl-50-neobhodimi-sa-oshte-usiliya-za-da-ima-plavno-otteglyane-na-obedinenoto-kralstvo.html", "text": "Съветът „Общи въпроси“ (чл. 50) заседава днес в Брюксел под председателството на заместник министър-председателя и министър на външните работи Екатерина Захариева. Това съобщиха от пресцентъра на МВнР. Актуалното състояние на преговорите с Обединеното кралство и предстоящият Европейски съвет във формат 27 бяха основните теми на вниманието на министрите. \r\nГлавният преговарящ на ЕС Мишел Барние информира Съвета за последните развития в разговорите с британската страна – както по отношение на останалите отворени въпроси от споразумението за оттегляне, така и относно рамката на бъдещите отношения ЕС-Обединено кралство. Обща бе оценката, че са необходими още усилия, за да бъде отчетен необходимият съществен напредък през октомври. \r\nИ гражданите, и бизнесът от двете страни на Ламанша имат нужда от сигурност, че оттеглянето на Обединеното кралство от ЕС ще се случи по плавен и подреден начин. Възможно най-скоро те трябва да знаят какво ще стане след Брекзит, заяви министър Захариева. До октомври остават само пет месеца, а все още има важни въпроси на оттеглянето, които трябва да бъдат решени, подчерта тя. \r\nМинистрите започнаха също подготовката на заседанието на Европейския съвет по чл. 50 в края на юни. Очаква се лидерите да направят преглед на състоянието на преговорите с Обединеното кралство.", "date": "2018.05.14", "title": "Съветът “Общи въпроси” (чл. 50): Необходими са още усилия, за да има плавно оттегляне на Обединеното кралство"}
{"url": "http://www.focus-news.net/news/2018/05/14/2521673/stara-zagora-shkolata-za-izobrazitelni-izkustva-art-liniya-postavi-nachaloto-na-noviya-si-proekt-kartini-ot-dvora-na-nastarata-kashta.html", "text": "Школата за изобразителни изкуства „Арт линия“ постави началото на новия си проект „Картини от двора на настарата къща“, каза за Радио „Фокус“ ръководителят на школата Ваня Запрянова. Тя поясни, че проектът се реализира като съвместна инициатива на школата и Исторически музей \"Искра\". „Ще представим един алтернативен метод на обучение“, каза още Ваня Запрянова. \r\nДецата от школата ще рисуват  в двора на Етнографския комплекс в Казанлък и в музея. В тези културни институти ще се провеждат творчески ателиета и работилници. „Те ще чуят разкази за миналото и историята. Така  ще бъде запазена връзката на децата със стария български бит и народна култура“.\r\nСлавяна ГАЙДАРОВА", "date": "2018.05.14", "title": "Стара Загора: Школата за изобразителни изкуства „Арт линия“ постави началото на новия си проект „Картини от двора на настарата къща“"}
{"url": "http://www.focus-news.net/news/2018/05/14/2521671/rumen-hristov-zam-predsedatel-na-sds-desnitsata-vinagi-e-bila-motor-na-reformi-i-neynata-lipsa-v-parlamenta-se-useshta.html", "text": "Десницата винаги е била мотор на реформи и нейната липса в Парламента се усеща. Това коментира за Радио „Фокус“ Румен Христов, заместник-председател на Съюза не демократичните сили по повод предстоящата национална конференция на СДС. Той допълни, че целта в настоящия момент е СДС да върви към консолидиране на и търсене на възможност за „рестарт“. Христов каза още, че остава позитивно настроен за бъдещето на партията. „Очевидно е, че когато една партия не разполага с голям електорален потенциал и участва в парламента с 5-6 или повече депутати, но не достатъчни да формират политика, тогава тя трябва да бъде стожер на това, което беше основа на СДС, а именно промяната на всичко, което се случваше в България от един тоталитарен и авторитарен режим, към демократични промени“, заяви Христов. Той допълни, че най-важното за партията е да бъдат „стегнати“ нейните структури. \r\nХристов уточни, че все още обмисля възможността да се кандидатира за лидер на партията, макар за това да има номинации от структури в страната.", "date": "2018.05.14", "title": "Румен Христов, зам.-председател на СДС: Десницата винаги е била мотор на реформи и нейната липса в Парламента се усеща"}
{"url": "http://www.focus-news.net/news/2018/05/14/2521675/burgas-zapochna-deloto-za-ubiystvoto-na-11-godishnata-nikol-ot-oblastniya-grad.html", "text": "Делото за убийството на 11-годишната Никол, което потресе Бургас миналото лято, влиза в съда. Четвъртокласничката беше намушкана с нож в асансьор на жилищен блок от 15-годишен ученик, предаде БНТ. Преди съдебното заседание, близки на момичето и родители на съученички протестираха пред съдебната палата. Майката на Никол не пожела да говори пред журналистите, а близка на семейството поиска строга присъда за убиеца.\r\nНа излизане от конвойният автомобил Иван остана безмълвен, но разгневен близък до почерненото семейство го нападна с яйца. Съдебната охрана веднага го арестува.\r\nАдвокатът на почерненото семейство Яни Николов каза, че към момента няма никакви данни за смекчаващи вината обстоятелства за Иван. \"Според мен вината е доказана напълно - на 100%\", каза той в кулоарите на съда. Делото се гледа при закрити врата.", "date": "2018.05.14", "title": "Бургас: Започна делото за убийството на 11-годишната Никол от областния град"}
{"url": "http://www.focus-news.net/news/2018/05/14/2521677/veliko-tarnovo-klinika-na-otkrito-organizirat-vav-oblastniya-grad-za-chetvarta-poredna-godina.html", "text": "„Клиника на открито“ организират за четвърта поредна година в старата столица. Инициативата е част от общинската програма  „Здрави деца в здрави семейства“, като на 17-ти май предстои нейният пролетен дял, поясни за Радио „Фокус“ – Велико Търново д-р Светлана Моминска, началник отдел „Профилактика на болестите и промоция на здравето“ в Регионалната здравна инспекция. Проявата, по традиция, ще се проведе в парк „Марно поле“ в часовете от 10.00 до 13.00 часа, на алеята към ДНА. Целта на Клиниката е, чрез направените безплатни изследвания, да се обърне внимание на гражданите към рисковите за здравето фактори – тютюнопушене, нездравословно хранене, ниска двигателна активност и други. Инициативата е посветена на превенцията на хроничните незаразни болести (сърдечно-съдови, белодробни, диабет, затлъстяване) и Международен ден на сестринството – 12 май, Световен ден на хипертонията – 17 май, Европейски ден за борба със затлъстяването – 19 май и Световен ден без тютюнев дим – 31 май. В четири импровизирани „кабинети”, студенти и експерти от РЗИ – Велико Търново ще осъществяват измерване на кръвна захар и кръвно налягане; изследване на дишането със спирометър; консултиране и изследване за носителство на вируса на СПИН; измерване на ръст и телесна маса, определяне на ИТМ. Всичко това ще е придружено с разпространение на здравно-образователни материали.\r\nОрганизатори на инициативата „Клиника на открито“ са Община Велико Търново, Регионална здравна инспекция – Велико Търново и Филиал Велико Търново на Медицински университет – Варна.\r\nЛуиза ТРАНЧЕВА", "date": "2018.05.14", "title": "Велико Търново: „Клиника на открито“ организират във областния град за четвърта поредна година"}
{"url": "http://www.focus-news.net/news/2018/05/14/2521674/hizbulla-minalata-sedmitsa-izstrelyahme-55-raketi-po-golanskite-vazvisheniya-kato-preduprezhdenie-kam-izrael.html", "text": "Лидерът на ливанската шиитска групировка „Хизбулла“ Хасан Насрала заяви, че миналата седмица са изстреляни 55 ракети от Сирия по Голанските възвишения, предава електронното издание The Times of Israel.\r\nМедията припомня, че миналата сряда от Силите за отбрана на Израел съобщиха за 20 ракети, четири от които са били прихванати от системата за противоракетна отбрана „Железен купол“, а останалите са паднали още на сирийска територия. Ерусалим хвърли вината за ракетната атака върху разположените в Сирия ирански въоръжени формирования.\r\nБез да поема отговорността за ракетния бараж, Насрала е заявил, „55 ракети, някои от които с голям калибър, бяха изстреляни по постовете на военната окупация в окупирания Голан, принуждавайки всички жители в окупирания Голан и част от населението на Северен Израел да се скрият панически в бомбоубежищата“, според цитата на ливанската електронна медия „Нахарнет“.\r\n„Посланието на изстреляните ракети срещу Голан е, че Израел вече не може да бомбардира Сирия без да получи отговор“, е обяснил лидерът на шиитската групировка.\r\nПревод и редакция:", "date": "2018.05.14", "title": "„Хизбулла“: Миналата седмица изстреляхме 55 ракети по Голанските възвишения като предупреждение към Израел"}
{"url": "http://www.focus-news.net/news/2018/05/14/2521679/smolyan-premierata-na-knigata-na-svetozar-kazandzhiev-zemya-pogalena-ot-bog-shte-bade-na-15-may.html", "text": "Клубът на дейците на културата и Регионална библиотека „Николай Вранчев“, организират на 15 май 2018 г., от 18.00 часа в зала „Петър Стайков“ премиера на книгата на Светозар Казанджиев „Земя, погалена от Бог“. Проявата е част от Майските културни празници в Община Смолян. Това съобщиха от Клуба на дейците на културата.\r\nКнигата е възпев на Родопа планина, откровение на автора за привързаността му към родния край, където, според него, най-силно тупка сърцето на България, а за родопчани само слънцето стои по-високо от отечеството. Тя е хроника за преживяното от планината от най-дълбока древност до днес, за историята й – без начало и без край…\r\n„Земя, погалена от Бог“ е дело на издателство „Български писател“, а редактор на книгата е проф. Елена Николова.", "date": "2018.05.14", "title": "Смолян: Премиерата на книгата на Светозар Казанджиев „Земя, погалена от Бог“ ще бъде на 15 май"}
{"url": "http://www.focus-news.net/news/2018/05/14/2521681/plovdiv-2019-shte-vzeme-uchastie-vav-festivala-na-ezikovoto-raznoobrazie-v-solun.html", "text": "Градът, като Европейска столица на културата 2019, ще бъде представен  в рамките на Шестия фестивал на езиковото разнообразие в град Солун. Това съобщиха за Радио „Фокус“-Пловдив от общината. По покана на Генералното консулство на България в Солун част от екипа на фондация „Пловдив 2019“ ще отпътува към гръцкия град в края на тази седмица, за да представи с презентация и информационен щанд събитията от програмата на града за 2019-та. Събитието  ще се проведе от 18 до 20 май, където в огромните пространства на пристанището ще бъдат разположени щандовете на различните държави. Фондация „Пловдив 2019“ ще представи града още с различни рекламни материали, свързани с предстоящото домакинство на титлата. Всяка година участниците във форума показват езиковото и културното си многообразие чрез участие в програмата с песни, танци, театрални постановки, обичаи и традиции.\r\nФестивалът на езиковото многообразие се организира под егидата на Община Солун, с участието на Генерални и почетни консулства, институции и различни организации. Празникът е насочен към популяризиране на идеята за плурализъм и приемственост, социално взаимодействие и сътрудничество,  хуманизъм  и солидарност.\r\nПловдив се включва във форума заедно с традиционни участници като Франция, Германия, Австрия, Албания, Русия, Сърбия, Румъния, Турция,  Украйна,  Италия, Испания, Грузия, Палестина, Чехия, Финландия,  доброволчески  организации, гръцката организация на Червения кръст и др.\r\nПловдив и Солун са побратимени от 1983 г. Тази година се навършват 35 години от побратимяването на двата града. Солун е бил Европейска столица през 1997 –та година. Участието в престижния форум се осъществява като продължение на сътрудничеството в областта на културата и туризма, стартирало между кмета Иван Тотев и Янис Бутарис – кмет на Солун.", "date": "2018.05.14", "title": "Пловдив 2019 ще вземе участие във Фестивала на езиковото разнообразие в Солун"}
{"url": "http://www.focus-news.net/news/2018/05/14/2521676/osnovnata-tsel-na-balgarskoto-predsedatelstvo-na-saveta-na-es-v-sektor-energetika-e-sazdavaneto-na-stabilen-energien-sayuz-obzor.html", "text": "Основната цел на Българското председателство на Съвета на ЕС в сектор „Енергетика“ е създаването на стабилен енергиен съюз. Около това се обединиха участниците в срещата на председателите на комисиите по енергетика на парламентите на страните от ЕС, която се провежда в рамките на Парламентарното измерение на Българското председателство.\r\nПредседателят на Народното събрание Цвета Караянчева посочи, че България цели изграждане на енергиен съюз, който да представя достъпна и нисковъглеродна енергия за всички европейци. Като други приоритети тя посочи законодателните предложения от пакета „Чиста енергия за всички европейци“, целите за възобновяемите енергийни източници до 2030 г., както и осъществяването на поетапен и икономически обоснован преход към ниско въглеродна икономика. „Убедени сме, че ЕС може да бъде устойчив само ако отразява спецификите на отделните държави-членки и ако се базира на недискриминационен подход и технологичен неутралитет. Насърчаването на регионалното сътрудничество и добрата свързаност на Европа са жизненоважни за осигуряване на сигурна, добре функционираща и достъпна енергийна среда. Това е добра възможност за развиване на икономиките и на от страните от Западните Балкани. Един от основните аспекти на този процес е завършването на междусистемната свързаност в региона – в това отношение поставяме акцент на интерконекторните връзки между държавите“, каза още Караянчева.\r\nПредседателят на Комисията по енергетика и народен представител от ГЕРБ Делян Добрев уточни, че България участва активно във формирането на енергийната политика на Европейския съюз с отправна точка, лансирана от Европейската комисия през 2015 г. – Рамкова стратегия за устойчив енергиен съюз с ясно преплитащи се пет измерения. „Това са енергийна сигурност, солидарност и доверие, интегриран европейски енергиен пазар, енергийна ефективност и изследвания, иновации и енергоспособност“, каза още Добрев и уточни, че в продължение на стратегията за устойчив енергиен съюз най-големият до момента по обем пакет е пакетът „Чиста енергия за всички европейци“.\r\nЗам.-председателят на енергийната парламентарна комисия и народен представител от БСП Таско Ерменков коментира, че солидарността в ЕС в областта на енергийната сигурност би трябвало да се изразява в еднакъв подход към доставките на енергийни ресурси, независимо дали на север или на юг. „Защото всеки европейски народ има правото на сигурни енергийни доставки и то на социално достъпни за него цени, независимо дали живее в Северна, Западна, Централна или Югоизточна Европа. И ако Европейската комисия провежда една такава политика, мисля, че голяма част от проблемите, които стоят и пред нея, и пред ЕС, ще бъдат решени“, коментира Ерменков.\r\nЦветилена СИМЕОНОВА", "date": "2018.05.14", "title": "Основната цел на Българското председателство на Съвета на ЕС в сектор „Енергетика“ е създаването на стабилен енергиен съюз (ОБЗОР)"}
{"url": "http://www.focus-news.net/news/2018/05/14/2521678/ot-tozi-leten-sezon-otpadatsite-na-plazhovete-shte-se-sabirat-razdelno-obzor.html", "text": "Още от този туристически сезон трябва да започне разделно събиране на отпадъците по плажовете. Това съобщи на пресконференция във Варна министърът на околната среда и водите Нено Димов, който заедно с вицепремиера Валери Симеонов и министъра на туризма Николина Ангелкова участва в среща с кметове на морски общини, концесионери на плажове, представители на фирми и организации за готовността на туристическия сезон. Министърът на околната среда посочи, че е поискал от концесионерите и организациите да поставят информационни табели за събиране на отпадъците разделно и да има места, на които да може да се изхвърля пластмасата. Той добави, че през есента управляваното от него министерство още започне дискусия с бранша за подготовка на законодателни решения, с които разделното събиране на отпадъци по плажовете да стане задължително от следващия сезон. Концесионерите и наемателите на морските плажове са запознати със задълженията си и Министерството на туризма ще следи дали ги изпълняват, каза по време на пресконференцията министър Николина Ангелкова. По думите ѝ проверките на плажните ивиците и на местата за настаняване ще продължат, но ще бъдат правени така, че да не пречат на работата на бизнеса, като се спазва българското законодателство. Министърът посочи, че броят на неохраняемите ивици този сезон ще е по-малък спрямо миналия. Тя допълни, че през тази година 13 плажа в България са със син флаг, което означава, че предлаганото качество се повишава. Благодарение на усилията на министерството плажовете, които ще останат без стопанин са 86, обясни  тя. По думите ѝ прогнозите към момента са чуждестранните туристически посещения през летния сезон да са около 5% повече в сравнение с лято 2017 г., когато те бяха над 5,3 млн. Министър Ангелкова поясни, че и ранните резервации, и предварително заявените полети на морските летища Варна и Бургас за лято 2018 г. сочат ръст спрямо миналия сезон. По време на пресконференцията във Варна вицепремиерът Валери Симеонов коментира, че и в сега действащия закон за шума има пълна забрана за озвучаване на открити площи от 23.00 до 7.00 часа. Заместник министър-председателят припомни, че миналата година е имало разминаване в т.нар. „тихи часове“, като някои общини са въвели норма от 24.00 до 8.00 часа. Той отбеляза, че действието на нормативната база не може да се променя по желание на определени собственици на заведения. Симеонов беше категоричен, че и през този летен сезон контрол ще има. След пресконференцията днес, министрите Димов и Ангелкова присъстваха на откриването на кампанията на Фестивален и конгресен център във Варна и НДК – „re: ФКЦ – Рециклирай! Културно е”. В централното фоайе на Центъра бяха представени три инсталации, изработени от пластмасови отпадъци, събрани на територията на комплекса.\r\nДиана СТОЕВА", "date": "2018.05.14", "title": "От този летен сезон отпадъците на плажовете ще се събират разделно (ОБЗОР)"}
{"url": "http://www.focus-news.net/news/2018/05/14/2521699/sport-dunav-pobedi-vitosha-bistritsa-s-31-i-specheli-pleyauta.html", "text": "Дунав победи Витоша Бистрица с 3:1 на градския стадион в Русе и спечели плейаута за оставане в Първа професионална лига с общ резултат 4:1. Така русенци се класираха за баража за избягване на допълнителните плейофи срещу победителя от двойката Пирин – Етър, които играят в момента при резултат 0:0 след първото полувреме. Великотърновци спечелиха първия двубой на своя стадион „Ивайло“ с 2:1", "date": "2018.05.14", "title": "Спорт: Дунав победи Витоша Бистрица с 3:1 и спечели плейаута"}
{"url": "http://www.focus-news.net/news/2018/05/14/2521682/balgariya-shte-predlozhi-promeni-v-paketa-za-mobilnost-na-evropeyskata-komisiya-za-da-stane-priemliv-za-prevozvachite-ni-obzor.html", "text": "България ще разработи и внесе промени в Пакета за мобилност на Европейския съюз, за да станат неговите изисквания приемливи за българските международни превозвачи. Това стана ясно от думите на транспортния министър Ивайло Московски след среща при премиера Бойко Борисов с еврокомисаря по транспорт Виолета Булц. \r\nЕврокомисар Виолета Булц обясни, че действащите в момента европейски правила не служат добре и всяват хаос и добави, че е готова да разгледа възраженията на българската страна . „Секторът на логистиката, транспорта и превоза е от важно значение за функционирането на европейския пазар. Въз основа на прогнозите, че до 2030 г. той ще отбележи ръст от 35%, а до 2060 – над 60%, е важно основата, на която това развитие ще стъпи, да е справедлива и здрава“, каза още еврокомисар Булц и посочи, че затова Европейската комисия е предложила Първият, Вторият и Третият пакет за мобилност, като повечето от социалните аспекти са уредени в първия. „На срещата задълбочено обсъдихме четири въпроса. Първият е за връщането на водачите на превозните средства у дома като част от тяхната задължителна почивка. Посланието на Комисията беше съвсем ясно и то е, че на шофьорите трябва да бъде предоставена възможност къде да прекарат времето си за почивка – дали у дома, или на мястото, където се намират. Вторият въпрос беше свързан за възможността за нощуване в кабината на превозното средство или извън нея – по него посланието ни също беше много ясно, Комисията иска да се гарантира, че ще бъдат изградени охраняеми съоръжения за паркиране, така че шофьорите да почиват в камионите си, паркирани на такива паркинги. Третият въпрос беше свързан с международния трафик и правилата за командироване – ние сме убедени, че международен трафик за ограничено време не трябва да подлежи на правилата за командироване. Четвъртият въпрос, който буди много загриженост, е свързан с превозвачите от трети страни – всички правила, които ще важат в рамките на единния пазар на ЕС, ще се прилагат и по отношение на превозвачи от трети страни, като държавите-членки могат да налагат и допълнителни такси“, обясни Булц.Премиерът Бойко Борисов обвини ЕК, че убива транспорта ни. \"Едно е да отидеш от Белгия до Германия или от Холандия до Франция, друго е да минеш 5000 км в едната и после в другата посока. Така се убива нашия транспортен бранш. Това са десетки хиляди шофьори“, заяви той след срещата с Булц и отбеляза, че накрая ще стане така, че да ги наемат големите компании в Европа и демографски това ще ни създаде проблем, защото всеки ще си вземе семейството там. \"Тогава как ще има бързи стъпки да достигнем това, което президентът Макрон иска да се наваксва бързо в другите държави изоставането, което не е по наша вина. Когато Рузвелт и Чърчил са разпределяли света, ние сме се паднали от тази страна. Това, че сме най-отдалечени от Брюксел, не значи, че трябва да ни бъде наложено толкова тежко наказание. Държа да го обмислим пак и да намерим решение. Обясних позицията си на президента Макрон и се надявам за разбиране“, каза още Бойко Борисов. \r\nМинистър Ивайло Московски обясни, че част от екипа на транспортният еврокомисар ще остане в България и заедно с администрацията на Министерството на транспорта и представители на превозвачите веднага започват да работят върху промените в конкретни детайли и текстове по Пакета за мобилност.Илиян Филипов – представител на Българския транспортен бранш, коментира, че ако сегашните предложени мерки за превозвачите се приемат, това означава, че българският транспорт ще изчезне. „Радваме се, че еврокомисар Булц прие нашите минимални изисквания по четирите пункта, които са в мобилния пакет. Но ние сме притеснени сериозно, защото знаем, че почти нищо не зависи от нея – тя ще се опитва да убеждава другите държави, защото лобито в западните страни-членки на ЕС е доста сериозно“, каза още той и посочи, че българският бранш няма да се откаже от насрочените за 17 май по време на Срещата на върха ЕС – Западни Балкани протести срещу новите изисквания. Утре от 13.00 часа те ще дадат международна пресконференция, на която ще присъстват и колеги от други държави и ще излезем с решение за протестите.\r\nЦветилена СИМЕОНОВА", "date": "2018.05.14", "title": "България ще предложи промени в Пакета за мобилност на Европейската комисия, за да стане приемлив за превозвачите ни (ОБЗОР)"}
{"url": "http://www.focus-news.net/news/2018/05/14/2521700/targovishte-izlozhba-posvetena-na-stari-targovski-familii-predstavya-regionalniyat-istoricheski-muzey-v-grada.html", "text": "Изложба, посветена на стари търговски фамилии, представя Регионален исторически музей- Търговище. Това съобщиха от РИМ-Търговище. В експозицията „От първа ръка търговци” са представени оригинални експонати, свързани с търговската дейност на тези фамилии – търговски тефтери  на Кирил Банов, Иван Славов Геренов, Димитър Славов, Петър Банов, Недю Недев, Ради Сапунджиев, снимки, документи и лични вещи. Чрез постери е представена кратка информация за някои търговски фамилии от града – Банови, Бърневи, Абаджимаринови, Свещарови (Мумджиеви), Шишманови, Сапунджиеви, Габровски, Фурнаджиеви и известния търговец х. Ангел х. Друмев.  Възстановки на пътуващ кърджия и на заможен търговец на манифактура препращат към работното ежедневие на търговците в миналото. Изложбата ще бъде открита на 15 май, от 17.30 часа, в Славейковото училище. От 18.00 часа в Славейковото училище ще бъде представена книгата „Стари мерки, теглилки и монети в България през  VII – XX век”- второ допълнено и основно преработено издание от доц.д-р Хрито Харитонов, директор на Исторически музей – Полски Тръмбеш.         Книгата ще бъде представена от професор д-р на историческите науки Иван Йорданов, доктор хонорис кауза на Шуменски университет „Епископ Константин Преславски” и доц.д-р Женя Жекова от Регионален исторически музей – Шумен.", "date": "2018.05.14", "title": "Търговище: Изложба, посветена на стари търговски фамилии, представя Регионалният исторически музей в града"}
{"url": "http://www.focus-news.net/news/2018/05/14/2521701/veliko-tarnovo-teatarat-v-oblastniya-grad-sabira-tri-balgarski-zaglaviya-v-afisha-si-po-povod-24-may.html", "text": "Три български заглавия събира в своя афиш за празничния месец май Музикално-драматичен театър „Константин Кисимов”. Спектаклите са посветени на Деня на българската просвета и култура 24 май и за удобство на зрителите се продават на пакетна цена от 18 лв. За всяка от постановките обаче може да се закупи и отделен билет, съобщават за Радио „Фокус“ – Велико Търново от културната институция.\r\nМаратонът с българските заглавия започва на 17 май от 19.00 часа в голяма зала на театърасъс спектакъла „Хъшове”, по мотиви от повестта „Немили-недраги” на Иван Вазов. Постановката е на гост-режисьора Бойко Илиев, художник е Лидия Къркеланова, а в нея участва целият драматичен състав на театъра. Храмът на Мелпомена в старата столица е единствен, след Народния театър в София, който прави подобна сценична реализация на „Хъшове”.\r\nНа 22 май от 19.00 часа в голяма зала ще бъде представен мюзикълът „Българи от старо време“ по едноименната оперета и повестта на Любен Каравелов. Музиката е на Асен Карастоянов, а либретото – на Коста Райнов. В представлението участват солистите, хорът, балетът и оркестърът на театъра.\r\nНа 23 май, отново от 19.00  часа, в камерна зала ще се играе историческият спектакъл „Духът на поета” от Стефан Цанев. Пиесата досега е поставяна единствено в Народния театър. На търновска сцена постановката се реализира съвместно с Община Велико Търново и е посветена на 140-годишнината от Освобождението на България. Режисьор е Антони Цонев. В образа на Стамболов се превъплъщава актьорът Детелин Кандев, а в ролята на Захарий Стоянов ще видим Иван Митев. Като Гунчо – най-приближеният човек до Стамболов, в представлението излиза Георги Тодоров. Спектакълът е обогатен с авторската музика на Петър Атанасчев, а сценографията е на Лидия Къркеланова.\r\nБилети за трите български заглавия могат да се закупят на касата на МДТ „Константин Кисимов” във Велико Търново.\r\nЛуиза ТРАНЧЕВА", "date": "2018.05.14", "title": "Велико Търново: Театърът в областния град събира три български заглавия в афиша си по повод 24 май"}
{"url": "http://www.focus-news.net/news/2018/05/14/2521683/the-times-of-israel-palestintsi-sa-zapalili-granichen-punkt-za-treti-pat.html", "text": "Палестинците са запалили граничния пункт „Керем Шалом“ между Ивицата Газа и Израел за трети път, съобщават от Силите за отбрана на Израел, цитирани от електронното издание The Times of Israel.\r\nГраничният пункт, през който ежедневно минават стотици камиони със стоки за палестинския анклав, е затворен, за да могат израелските власти да възстановят щетите от постоянните палежи, пише израелската медия.\r\nВ петък палестински протестиращи за запалили газопроводите, които обслужват околната територия, както и електрозахранващата инфраструктура и  конвейерна лента, използвана за прехвърляне на стоки в Ивицата, съобщават от израелската армия.  \r\nПревод и редакция:", "date": "2018.05.14", "title": "The Times of Israel: Палестинци са запалили граничен пункт за трети път"}
{"url": "http://www.focus-news.net/news/2018/05/14/2521703/burgas-na-19-may-2018-g-regionalen-istoricheski-muzey-v-grada-shte-se-vklyuchi-za-14-ta-poredna-godina-v-evropeyskata-nosht-na-muzeite.html", "text": "На 19 май 2018 г., събота, Регионален исторически музей-Бургас ще се включи за 14-та поредна година в Европейската нощ на музеите. Това съобщиха от РИМ – Бургас. Четирите експозиции на РИМ-Бургас – Археологическа, Етнографска, Природонаучна и Историческа, ще работят със свободен достъп от 18:00 до 00:00 ч.\r\nПразничната програма ще започне в 18:00 часа от зала „Трезор“ на Археологическия музей, където ще бъдат открити 4 златни изложби – Български женски накити от средните векове и Османския период, Съкровищата на Варненския некропол, Тракийското съкровище от с. Кралево и Златната маска на тракийския цар Терес. За първи път пред публика ще бъде показана иконата от слонова кост от X век, открита през 2017 година при разкопките на крепостта Русокастро. Официален гост на тържествата ще бъде заместник министърът на културата Амелия Гешева.\r\nОт 18:30 часа в Историческия музей ще бъде открита изложбата „Българите светци“, която представя 65 българи, канонизирани от Българската, Вселенската, Сръбската, Румънската и Руската патриаршии. Малко по-късно – от 19:00 часа, Етнографският музей ще представи изложбата „Забавната музика в Бургас през ХХ в.“. Тя ще бъде съпроводена с караоке на български песни, в което участник ще бъде публиката.\r\nИнтересен акцент в програмата за Нощта на музеите в Бургас е включването с атрактивни събития на ТК „Акве Калиде“. Програмата там ще започне в 20:00 часа с безплатни прожекции на всеки кръгъл час до полунощ.\r\nПосетителите ще могат да се насладят на мелодичен джаз и евъргрийни в изпълнение на формация Circle в градинката пред Акве Калиде. Точно в 22:00 сред стените на древната баня ще започне огненото шоу „Огънят от древността“, представено от формация „Дивинитас“.\r\n18:00 ч., Археологическа експозиция, ул. Алеко Богориди № 21, зала „Трезор“\r\nОткриване на изложби:\r\n1.\tБългарски женски накити от средните векове и Османския период – съвместно с РИМ-Варна\r\n2.\tЗлатната маска на тракийския цар Терес – гостува ИМ „Искра“, гр. Казанлък\r\n3.\tСъкровищата на Варненския некропол – гостува РИМ-Варна\r\n4.\tТракийското съкровище от с. Кралево – гостува РИМ-Търговище\r\n18:30 ч., Историческа експозиция, ул. Лермонтов № 31, Изложбена зала:\r\nОткриване на изложба: „Българите светци“ – собствена изложба на РИМ-Бургас, изготвена с финансовата подкрепа на Министерството на културата. Представя всички българи-светци, канонизирани от българската, руската и вселенската патриаршия.\r\n19:00 ч., Етнографска експозиция, ул. Славянска № 69, първи етаж: Откриване на изложба „Забавната музика в Бургас през ХХ в.“\r\n19:15 ч., в двора на Етнографската експозиция\r\nКараоке – 20:00 до 24:00 ч. в ТК „Акве Калиде“\r\nОтворени врати за посещение на музея и прожекции на всеки кръгъл час с вход свободен.\r\n20:30 ч., градината на ТК „Акве Калиде“\r\nМузикален спектакъл в– мелодичен джаз и евъргрийни в изпълнение на формация Circle\r\n22:00 ч., градината на Акве Калиде\r\n„Огънят от древността“ – митично и епично огнено шоу, представено от формация „Дивинитас“, амфитеатър.", "date": "2018.05.14", "title": "Бургас: На 19 май 2018 г. Регионален исторически музей в града ще се включи за 14-та поредна година в Европейската нощ на музеите"}
{"url": "http://www.focus-news.net/news/2018/05/14/2521704/ikonomistat-krasen-stanchev-s-finansiraneto-na-poredniya-restart-na-aets-belene-shte-se-sluchi-poznatata-ot-1987-88-g-istoriya-balgarskoto-pravitelstvo-vzima-pari-ot-zapad-i-gi-dava-na-iztok.html", "text": "С финансирането на поредния рестарт на АЕЦ „Белене“ ще се случи познатата през 1987-88 г. история - българското правителство взима пари от Запад и ги дава на Изток. Това коментира за Радио „Фокус“ Красен Станчев, основател на Института за пазарна икономика и преподавател в Софийския университет „Св. Климент Охридски“. Той прогнозира, че новият инвеститор на АЕЦ „Белене“, който и да е той, няма къде да продава електроенергия на тази цена, на която може да се откупи строежът и определи като най-реалистична оценката за 10-15 години за 11 евроцента на киловатчас. Според него това автоматично превръща проекта като пазарно безсмислен и поставя въпроса за неговото подновяване. „Нямам друго обяснение освен, че и това правителство се опитва да разглежда този проект като дойна крава. Или го правят приятели на това правителство. Със сигурност към основната цена ще трябва да се поемат и системните връзки, които са около 4 милиарда евро. Ако правителството поеме тези разходи, те ще бъдат разходи на българските данъкоплатци или на потребители на електроенергия. Тоест, няма да се изпълнят пазарните условия. Ако все пак се стигне до осъществяване на този проект, тогава инвеститорът би трябвало да поеме разходите по извеждане от експлоатация. В момента България има най-малко заделени средства във фонда за извеждане от експлоатация и за складиране на отработено ядрено гориво. Те са някъде под 100 млн. лв. на година, което прави енергията у нас евтина. Но така или иначе тези разходи ще паднат върху плещите на българските данъкоплатци и потребители на електроенергия, коментира Станчев. Според Красен Станчев присъствието на китайски инвеститор играе ролята на параван, за да се покаже колко голям е интересът към проекта.", "date": "2018.05.14", "title": "Икономистът Красен Станчев: С финансирането на поредния рестарт на АЕЦ „Белене“ ще се случи познатата от 1987-88 г. история - българското правителство взима пари от Запад и ги дава на Изток"}
{"url": "http://www.focus-news.net/news/2018/05/14/2521707/afp-parvata-dama-na-sasht-e-pretarpyala-operatsiya.html", "text": "Първата дама на САЩ Мелания Тръмп е в болница, след като е претърпяла операция на бъбрека, съобщава AFP.\r\nПървата дама е имала успешна операция, съобщи комуникационният директор на Белия Дом Стефани Гришъм.\r\nОчаква се Мелания Тръмп да остане в болницата „до края на седмицата. Йонислав Дочев", "date": "2018.05.14", "title": "AFP: Първата дама на САЩ е претърпяла операция"}
{"url": "http://www.focus-news.net/news/2018/05/14/2521705/burgas-regionalna-biblioteka-peyo-yavorov-shte-bade-predstavena-v-natsionalna-izlozhba.html", "text": "Регионална библиотека „Пейо Яворов” ще бъде представена в националната фото изложба „Националната библиотека и регионалните библиотеки в България“. Това съобщиха от Регионалната библиотека. Тя ще бъде открита на 15-и май в Националната библиотека „Св. св. Кирил и Методий“ и е част от програмата на инициативата „Национална библиотечна седмица”, която се провежда за 13-а поредна година. Кампанията ще се проведе от 14-и до 18-и май под наслов „Достойно бъдеще за нашите библиотеки!“. Тя се организира от Българската библиотечно-информационна асоциация в партньорство с фондация „Глобални библиотеки – България“ и с подкрепата на фондация „Америка за България“.\r\nОфициалното откриване на кампанията ще се състои на 15-и май (вторник) от 14.00 часа в столицата. Специален гост ще бъде Ева Майдел, член на Европейския парламент и председател на Международното европейско движение. Целта на кампанията е да ангажира вниманието на законодателната, изпълнителната и местните власти с неотложните проблеми в библиотечния сектор и необходимостта от незабавни действия за реформирането му.\r\nВ период на революционни промени в информационното общество и създаването на единен цифров пазар в Европейския съюз, библиотеките са сред водещите институции в процесите на дигитализация, обмен на цифрова информация, създаване на отворени дигитални архиви и достъп до електронното управление. Дигитално роденото поколение има своите очаквания за библиотеките – като за модерни, добре оборудвани центрове за достъп до информация, места за социални комуникации и култура.\r\nБиблиотечният сектор в България обединява над 4 000 обществени, училищни и академични библиотеки, техните ползватели са над 1 млн., а посещенията ежегодно са над 11,5 млн.", "date": "2018.05.14", "title": "Бургас: Регионална библиотека „Пейо Яворов” ще бъде представена в национална изложба"}
{"url": "http://www.focus-news.net/news/2018/05/14/2521680/tass-v-hoda-na-sblasatsite-v-ivitsata-gaza-zaginaha-50-palestintsi.html", "text": "Жертвите след стълкновенията между палестинци от Ивицата Газа и израелските сили за сигурност в понеделник вече са повече от 50, а повече от две хиляди са ранени. Такива уточнени данни приведе телевизионния канал Al Mayadeen, позовавайки се на информация от представител на палестинското министерство на здравеопазването, предава ТАСС.\r\nСпоред информацията, повече от 100 души са получили огнестрелни наранявания. Сред убитите са деца на възраст 12, 14 и 16 години, както и 30-годишна жена. Според данни от новинарския портал Samananews, жертва на сблъсъците е станал един от лидерите на контролиращата анклава групировка „ХАМАС“ Махмуд ар Рантиси Ахмед, който е застрелян от израелските военнослужещи в източната част на Газа. Сред пострадалите са няколко сътрудници на медиите, включително кореспондент на Al Jazeera и негов колега от алжирски телевизионен канал.\r\nМасовите демонстрации в Ивицата Газа, в рамките на „Марша на завръщането“, не стихват от края на март, когато палестинците отбелязват Деня на земята в памет на шестима араби, загинали през 1976 година по време на протести срещу отчуждаването на стотици поземлени имоти от израелските власти. Вече седми петък подред палестинците се впускат в стълкновения и безредици на границата, обяснява ТАСС.\r\nПротестните акции се възобновиха в понеделник сутринта във връзка с церемонията по откриването на посолството на САЩ в Израел в Ерусалим в съответствие с решението на държавния глава Доналд Тръмп от 6 декември м.г.\r\nИзбухналите в понеделник сблъсъци станаха най-ожесточените от края на март. Съгласно постъпващата информация, на отделни места жителите на Ивицата Газа са се опитали да разрушат граничната ограда и да пробият на територията на еврейската държава. Протестиращите палят гуми, хвърлят камъни по войниците и пускат запалени хвърчила на територията на Израел, с цел да възпламенят нивите, коментира руската агенция.\r\nВ отговор на действията на демонстрантите, Силите за отбрана на Израел използват сълзотворен газ и водни оръдия, а при опит за преминаване на израелска територия стрелят на поражение. Освен това, според данните на палестинските медии, войниците използват и дронове, от които хвърлят гранати с газ и възпламенителни бомби. Твърди се, че няколко такива безпилотни летателни апарати са свалени от манифестантите.\r\nПревод и редакция:", "date": "2018.05.14", "title": "ТАСС: В хода на сблъсъците в Ивицата Газа загинаха 50 палестинци"}
{"url": "http://www.focus-news.net/news/2018/05/14/2521711/sport-prezidentat-na-yuventus-potvardi-che-trenyorat-ostava.html", "text": "Президентът на Ювентус Джузепе Марота потвърди, че треньорът Масимилиано Алегри ще остане и през следващия сезон в отбора. Марота коментира, че ръководството на клуба желае оставането му и че единствено от Алегри зависи дали той ще напусне.", "date": "2018.05.14", "title": "Спорт: Президентът на Ювентус потвърди, че треньорът остава"}
{"url": "http://www.focus-news.net/news/2018/05/14/2521710/afp-redzhep-tayip-erdogan-obvini-izrael-v-darzhaven-teror-i-genotsid-i-privika-poslanitsite-na-sasht-i-izrael-za-konsultatsii-obnovena.html", "text": "Президентът на Турция Реджеп Тайип Ердоган обвини Израел в „държавен терор“ и „геноцид“, заради загиналите в Ивицата Газа, съобщава AFP.\r\n\"Израел извършва държавен терор. Израел е терористична държава\", заяви Ердоган пред турски студенти в Лондон в реч излъчена по държавната телевизия. \"Това, което Израел извърши, е геноцид. Осъждам тази хуманитарна драма, геноцидът, независимо дали идва от САЩ или Израел\", допълни той.\r\nВ същото време вицепремиерът на Турция Бекир Боздаг заяви пред репортери, че посланиците на САЩ и Израел ще бъдат привикани за \"консултации\". Йонислав Дочев", "date": "2018.05.14", "title": "AFP: Реджеп Тайип Ердоган обвини Израел в „държавен терор“ и „геноцид“ и привика посланиците на САЩ и Израел за консултации (ОБНОВЕНА)"}
{"url": "http://www.focus-news.net/news/2018/05/14/2521709/the-times-of-israel-yuzhna-afrika-privika-svoya-poslanik-ot-izrael.html", "text": "Южна Африка привика своя посланик в Израел „до второ нареждане“ като протест, заради смъртта на поне 55 палестинци в сблъсъците в Ивицата Газа, пише The Times of Israel.\r\n„Правителството на Южна Африка осъжда по най-строгия възможен начин последния акт на насилствена агресия извършена от военните сили на Израел в Ивицата Газа, която доведе до смъртта на над 40 цивилни“, се казва в изявление на Департамента за международни отношения и сътрудничество на Южна Африка.\r\n„Жертвите вземаха участие в мирни протести срещу провокативната инаугурация на посолството на САЩ В Йеруалисам“, пише още в изявлението.\r\n„Вземайки предвид безразборния маниер на последните израелски атаки, правителството на Южна Африка взе решени да привика своя посланик Сиса Нгомбане до второ нареждане“, допълниха още от департамента. Йонислав Дочев", "date": "2018.05.14", "title": "The Times of Israel: Южна Африка привика своя посланик от Израел"}
{"url": "http://www.focus-news.net/news/2018/05/14/2521708/reuters-boris-dzhonsan-podkrepi-tereza-mey-za-mitnichesko-partnyorstvo-s-es.html", "text": "Външният министър на Великобритания Борис Джонсън заяви, че подкрепят министър-председателя Тереза Мей по отношение на сключването на митническо партньорство с Европейския съюз, съобщава Reuters.\r\nПървоначално Джонсън се обяви против идеята за митническо партньорство и я описа като „налудничава“. Няколко члена на Кабинета също се обявиха против идеята.\r\nПишейки във вестник в неделя, Тереза Мей заяви, че може да ѝ бъде доверено извършването на Брекзит, но няма как да бъде направено без компромиси от всички страни.\r\n„Мисля, че статията на министър-председателя във вестник „Sunday Times“ каза много ясно всичко“, заяви Джонсън. „Мисля, че позицията на министър-председателя, която аплодирах вече два пъти, е напълно правилна“, допълни той. Йонислав Дочев", "date": "2018.05.14", "title": "Reuters: Борис Джонсън подкрепи Тереза Мей за митническо партньорство с ЕС"}
{"url": "http://www.focus-news.net/news/2018/05/14/2521651/burgas-s-normalna-intenzivnost-se-osashtestvyava-dvizhenieto-v-oblastta.html", "text": "С нормална интензивност се осъществява движението в област Бургас, каза за Радио „Фокус“ – Бургас дежурният в Областно пътно управление-Бургас. Пътищата са сухи и нормално проходими. Няма ограничения на видимостта. Извършват се ремонтни дейности на пътя  Слънчев Бряг – Бургас с изграждане на второ платно, в участъка Поморие-Ахелой. водачите да се движат с повишено внимание и съобразена скорост.\r\nИнтензивно е движението по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща в Бургас. Натоварен е автомобилният трафик в района на кръговото кръстовище “Трапезица” и пред Окръжна болница. По-интензивно е придвижването на моторни превозни средства и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”.\r\nНормално се осъществява движението на входно-изходните пътни артерии. Няма образувани колони от автомобили.\r\nВеселина НИКОЛОВА", "date": "2018.05.14", "title": "Бургас: С нормална интензивност се осъществява движението в областта"}
{"url": "http://www.focus-news.net/news/2018/05/14/2521702/beliyat-dom-otgovornostta-za-zaginalite-v-ivitsata-gaza-e-iztsyalo-na-hamas.html", "text": "От Белия Дом заявиха, че управляващата Ивицата Газа ислямистка групировка „ХАМАС“ е виновна за това, че по демонстрациите срещу преместването на посолството на САЩ в Израел от Тел Авив в Ерусалим край граничната ограда на палестинския анклав,  прераснаха в безредици, които доведоха до смъртта на най-малко 52-а араби и раняването на още хиляди, както твърдят от палестинското Министерство на здравеопазването, предава AFP.\r\n„Отговорността за тези трагични смъртни случаи лежи изцяло върху „ХАМАС“, заяви говорителят на американското президентство Рай Шах пред репортерите.\r\n„ХАМАС, съвсем съзнателно и цинично, предизвиква тази реакция“, уточни той, като добави, че „Израел има право да се отбранява“.\r\nПревод и редакция:", "date": "2018.05.14", "title": "Белият Дом: Отговорността за загиналите в Ивицата Газа е „изцяло на ХАМАС“"}
{"url": "http://www.focus-news.net/news/2018/05/14/2521713/emsc-zemetresenie-s-magnitud-58-po-skalata-na-rihter-e-registrirano-v-atlanticheskiya-okean.html", "text": "Земетресение с магнитуд 5.8 по скалата на Рихтер е регистрирано в региона на Южна Джорджия и Южни сандвичеви острови, Атлантически океан, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 18:14 часа местно време (23:14 българско време) на дълбочина от 30 км.\r\nОстровите са британска територия и се намират югоизточно от Аржентина.\r\nНяма данни за жертви и материални щети. Йонислав Дочев", "date": "2018.05.14", "title": "EMSC: Земетресение с магнитуд 5.8 по скалата на Рихтер е регистрирано в Атлантическия океан"}
{"url": "http://www.focus-news.net/news/2018/05/14/2521706/the-times-of-israel-izrael-zaplashi-da-prodalzhi-da-izbiva-liderite-na-hamas-ako-protestite-prodalzhat.html", "text": "Израел е предупредил управляващата в Ивицата Газа ислямистка организация „ХАМАС“, че ще продължи да избива лидерите на групировката, ако те продължат да предизвикват и организират сблъсъци край граничната ограда на палестинския анклав, пише електронното издание The Times of Israel.\r\n„Ако протестите продължат, убийствата ще се върнат“, е заявил пред израелският телевизионен канал „Хадашот ТВ“ неназован източник от силите за сигурност на еврейската държава, който е уточнил, че посланието е изпратено на „ХАМАС“ чрез Египет.\r\nИзраелската медия обяснява, че предполагаемото предупреждение е направено, докато самата палестинска групировка е отправила смъртни заплахи към израелтяните.\r\n„Днес заявяваме ясно пред целия свят, че мирният протест на нашия народ предизвика врага да пролее още кръв“, е заявил един от лидерите на групировката Халил ал Хаийа, според цитата на израелското издание.\r\nТой е добавил, че въоръженото крило на „ХАМАС“ и други групировки „няма да мълчат за престъпленията на окупацията“.\r\nЦитирайки източници от ислямистката организация, „Хадашот ТВ“ съобщава, че десетима нейни членове са убити по време на сблъсъците в понеделник, включително синът на съоснователя Абдел Азиз ал Рантиси.\r\nСилите за отбрана на Израел определиха днешните сблъсъци като \"безпрецедентни\" в сравнение с тези от последните седмици.\r\n\"Това е безпрецедентно по отношение на нивото на насилие в сравнение с предишните седмици\", заяви говорителят бригаден генерал Ронен Манелис, като посочи три опита за нападение от въоръжени мъже срещу израелските сили по време на безредиците като основно доказателство за жестокостта на бунтовете.\r\nВъпреки международната критика за начина по който армията се спрява със сблъсъците, премиерът  Бенямин Нетаняху обеща, че Израел \"ще продължи да действа решително и ще защитава нашия суверенитет и нашите граждани\".\r\n\"Всяка страна има задължението да защитава своите граници. Терористичната организация \"Хамас\" обяви намеренията си да унищожи Израел и изпрати хиляди, за да пробие граничната ограда за тази цел\", подчерта той преди извънредната среща на кабинета по сигурността във връзка със ситуацията в Газа в понеделник вечерта.\r\nПревод и редакция:", "date": "2018.05.14", "title": "The Times of Israel: Израел заплаши да продължи да избива лидерите на „ХАМАС“ ако протестите продължат"}
{"url": "http://www.focus-news.net/news/2018/05/14/2521712/asharq-al-awsat-sauditska-arabiya-osazhda-nasilieto-sreshtu-nevaorazheni-palestintsi.html", "text": "Саудитска Арабия осъжда използването на смъртоносно насилие от Израел срещу невъоръжени палестинци в Ивицата Газа, заяви официален източник от министерството на външните работи на Саудитска Арабия, съобщава Саудитската прес агенция, цитирана от Asharq Al-Awsat.\r\nИзточникът е отбелязал нужда международната общност да споделя отговорностите си за спиране на насилието и защитата на палестинския народ.\r\nТой препотвърди твърдата позиция на Саудитска Арабия към палестинската кауза и подкрепата за палестинския народ. Йонислав Дочев", "date": "2018.05.14", "title": "Asharq Al-Awsat: Саудитска Арабия осъжда насилието срещу невъоръжени палестинци"}
