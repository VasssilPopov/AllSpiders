{"url": "http://www.focus-news.net/news/2018/12/20/2604358/afp-palestinets-e-ubit-ot-izraelskata-armiya.html", "text": "Палестинец беше убит от израелската армия на Западния бряг, съобщава  AFP . \r\nГоворител на израелската армия потвърди, че „войниците откриват огън по посока на превозно средство, което се опитва да премине през военна бариера в района на Рамала, като убиват един от пътниците“. Превод и редакция : Калоян Пенков", "date": "2018.12.20", "title": "AFP: Палестинец е убит от израелската армия"}
{"url": "http://www.focus-news.net/news/2018/12/20/2604342/abv-predstavi-politicheski-manifest-za-uchastie-v-izborite-prez-2019-godina-obzor.html", "text": "АБВ представи политически манифест за участие в изборите през 2019 година. Манифестът е изготвен в резултат на двумесечни дискусии и анализи и приет на Националния съвет на партията. През следващите месеци предстои той да бъде подложен на широк обществен дебат. На пресконференция  лидерът на АБВ Румен Петков  заяви, че партията има готовността да участва сама в изборите през 2019 г. „Имаме самочувствието, че като политическа партия предлагаме много силен нов социален договор с гражданите и имаме основание да търсим собствената си реализация. Разбира се, имаме активен диалог с други политически сили. Интерес проявяват НПО. Не е назрял моментът, в който трябва да финализираме разговори за структуриране на формат, в който да участваме“, коментира Петков. Той посочи, че АБВ не е привърженик на стремежа на кило по повод броя евродепутати. Той подчерта, че партията ще се стреми да вкара евродепутати, за които България и българщината са кауза. Председателят на АБВ заяви, че политическият манифест е новият социален договор - платформата, на база на която ще си готвят съответната програма.  Заместник-председателят на АБВ доц. Христо Михайлов  допълни, че във фокуса на политическия манифест – платформа за изборите през 2019 г. на АБВ стои човекът. Той отчете, че на първо място от АБВ оценяват липсата на държавност и извеждат като основен приоритет държавността. \"На второ място – това са значимите неотложни проблеми в икономиката и енергетиката. Проблеми, които трябва да бъдат решени по нов начин с високотехнологична икономика и с енергетика, която да гарантира сигурността на държавата и просперитета на икономиката на България. На следващо място като основен стълб стои проблемът с бедността, неравенствата и демографската катастрофа в страната. Следващ основен момент, който сме развили и разработили това е новият модел на здравеопазване, на образование и на пето място стоят проблемите в контекста и на демографската катастрофа и икономиката, но сме откроили и отделили самостоятелен раздел за селското стопанство“, заяви още доц. Михайлов.  Заместник-председателят на АБВ Любомира Ганчева  допълни, че политическият манифест е битка за България и показва последователността на партията и за какво се бори. Тя също определи манифеста като нов социален договор. „Ние сме единствената политическа партия, която водим битка за нова данъчна система. Новата се изразява в това да се върне нормалността в данъчната система. Да не сме тази черна дупка в ЕС“, обясни Ганчева. Според нея ГЕРБ е доказала, че вместо да се справя с всички предизвикателства, ги засилва, а манифестът на АБВ дава конкретни решения.  \r\nДеница КИТАНОВА", "date": "2018.12.20", "title": "АБВ представи политически манифест за участие в изборите през 2019 година (ОБЗОР)"}
{"url": "http://www.focus-news.net/news/2018/12/20/2604340/mariya-bencheva-regionalna-biblioteka-peyo-yavorov-burgas-prigotvili-sme-novi-knigi-za-chitatelite-na-bibliotekata-predi-kolednite-i-novogodishnite-praznitsi.html", "text": "Приготвили сме нови книги за читателите на библиотеката преди коледните и новогодишните празници. Това каза за  Радио „Фокус“ – Бургас  Мария Бенчева, директор на Регионална библиотека „Пейо Яворов“ – Бургас. По думите ѝ още в началото на следващата година предстои предоставянето на още книги за библиотеката от Министерството на културата. „Цялата 2018-а година премина под егидата на 130 години от създаване на библиотеката. Проведохме различни инициативи по този повод, като например брандирането на автобуси с лика на българските писатели“, отбеляза Бенчева. Според нея годината е преминала успешно за екипа на Регионалната библиотека. \r\nМария ПОПЧЕВА", "date": "2018.12.20", "title": "Мария Бенчева, Регионална библиотека „Пейо Яворов“ – Бургас: Приготвили сме нови книги за читателите на библиотеката преди коледните и новогодишните празници"}
{"url": "http://www.focus-news.net/news/2018/12/20/2604341/plovdiv-predkoleden-praznik-se-provede-v-pensionerskiya-klub-v-rayon-tsentralen.html", "text": "Предколеден празник се проведе в Пенсионерския клуб в Район „Централен“ в Пловдив, съобщиха за  Радио „Фокус“ - Пловдив  от Общината. На тържеството присъства и кметът на Община Пловдив инж. Иван Тотев. „Грижите за възрастните хора са една голяма отговорност за всички нас. Радвам се, че можем да споделим този празник заедно с Вас, а Община Пловдив винаги ще помага на пенсионерските клубове“, заяви кметът. Той лично поздрави всеки един от членовете и им пожела здраве и светли празници. \r\nНай-големият клуб на възрастните хора в града тази година отбеляза и 50 години от своето създаване, а преди най-светлите празници в годината събра своите членове. \r\n„Ако организирате различни състезания за игра на табла или карти, с удоволствие може да изиграем и партия шах например“, допълни още кметът Иван Тотев. \r\nКметът на Район „Централен“ Георги Стаменов зарадва възрастните хора, като им подари телевизор. Инициативата е лично негова и беше посрещната с ръкопляскания. Той обяви, че предстои да бъде открит втори клуб в Района. \r\n„Голяма е необходимостта от още едно помещение, което се намира на бул. „Санкт Петербург“ № 1“, посочи Стаменов. Така през следващата година около Великденските празници още възрастни ще могат да се присъединят и да намерят още повече приятели и да се включат в различните инициативи, които се организират. \r\nХората от пенсионерския клуб бяха много доволни от приятната изненада и специално благодариха за това, че администрация винаги откликва и съдейства, когато е необходимо. \r\nПо стара българска традиция празникът продължи с къщно право хоро, в което се включиха Иван Тотев, Георги Стаменов и Тошо Пашов.", "date": "2018.12.20", "title": "Пловдив: Предколеден празник се проведе в Пенсионерския клуб в Район „Централен“"}
{"url": "http://www.focus-news.net/news/2018/12/20/2604344/veliko-tarnovo-nad-100-detsa-startiraha-v-koleden-turnir-po-leka-atletika-v-zakritata-pista-na-sporten-kompleks-ivaylo.html", "text": "Над 100 деца от Велико Търново, Дряново, Трявна и Севлиево стартираха днес в Коледен турнир по лека атлетика в закритата писта на Спортен комплекс „Ивайло“, съобщиха от  Общинско предприятие (ОП) „Спортни имоти и прояви“ - Велико Търново . Надпреварата се организира от лекоатлетически клубове от старата столица със съдействието на Община Велико Търново и ОП „Спортни имоти и прояви”. Мотото на състезанието, в което се включиха малки спортисти до 13-годишна възраст, бе „Аз обичам леката атлетика“. Децата стартираха в дисциплините 60 метра гладко бягане, дълъг скок и скок височина. Любопитно е, че на пистата се пуснаха и момчета от школата на футболния „Етър ВТ” и клуба по борба „Етър- Виктори 2011”, които също се представиха много добре. \r\n„Идеята ни бе точно малките атлети да имат своя шанс да усетят състезателната атмосфера, да получат награди и да създадем един своеобразен празник за тях. Искахме да стартират, да покажат какво са научили през годината и в същото време заедно да се забавляват на пистата и в секторите за скокове“, посочват от ОП „Спортни имоти и прояви“.", "date": "2018.12.20", "title": "Велико Търново: Над 100 деца стартираха в Коледен турнир по лека атлетика в закритата писта на Спортен комплекс „Ивайло“"}
{"url": "http://www.focus-news.net/news/2018/12/20/2604343/ria-novosti-putin-zayavi-che-promenite-pri-pensioniraneto-sa-neizbezhni.html", "text": "Владимир Путин заяви, че увеличаването на пенсионната възраст в Русия е било неизбежно. \r\nДържавният глава припомни, че в началото и средата на миналото десетилетие се е обявил твърдо против повишението на възрастта за пенсиониране, предава  РИА Новости . \r\nСпоред него проблемът с недостига на работници може да бъде решен за пет до седем години, но тогава ще трябва да въведем драстични мерки без преходни периоди. \r\n„Независимо как обяснявате, когато става въпрос за конкретен човек - това не предизвиква възторг, наясно съм, че ще има критика“, каза Путин. \r\nВ същото време той припомни, че Съветският съюз се срина поради лошата икономическа политика. Президентът също така припомни и трудния период за Русия през 90-те години.  Превод и редакция : Калоян Пенков", "date": "2018.12.20", "title": "РИА Новости: Путин заяви, че промените при пенсионирането са неизбежни"}
{"url": "http://www.focus-news.net/news/2018/12/20/2604339/do-kraya-na-2021-g-speshnata-meditsinska-pomosht-v-stranata-shte-bade-modernizirana-obzor.html", "text": "До края на 2021 г. се очаква пълно модернизиране на Спешната медицинска помощ в страната. Това съобщи министърът на здравеопазването Кирил Ананиев по време на официална церемония по приемане на първите две линейки, част от проекта „Подкрепа за развитие на системата за спешна медицинска помощ“. „Първите две линейки, закупени по проекта за модернизация на спешната помощ, са предназначени за ЦСМП София, където необходимостта от обновяване на автопарка, с оглед на текущата амортизация на колите, е най-сериозна“, посочи още министърът.  \r\n„Щастлив съм, че днес в навечерието на един от най-светлите християнски празници, Рождество Христово, сме заедно и отчитаме изпълнението на първата реална крачка по реализацията на най-големия структурен инвестиционен проект в здравеопазването – този за модернизацията на спешната помощ на територията на цялата страна.  Реално ние днес приемаме два типа линейки – тип Б - за превоз, първоначално лечение и мониторинг на пациенти и С – за превоз, интензивно лечение и мониторинг на пациенти. На базата на това добро начало в следващите месеци – до 2021 г.  ще получим всички 280 санитарни автомобили, за които министерството има сключени договори със „София Франс Ауто“ АД. От март месец ще започне регулярната доставка на останалите линейки, като разчетите са да бъдат доставяни по 10 линейки на месец“, посочи Ананиев.  \r\nЗа високопроходимите линейки и тези тип 4х4, предвид обстоятелството, че по обявената през месец март 2018 г. обществена поръчка не постъпиха оферти, Министерството на здравеопазването обяви нова процедура, по която има постъпили 3 оферти за високопроходими линейки и четири оферти за санитарни превозни средства тип 4х4. Към настоящия момент комисия от експерти със съответната професионална компетентност разглеждат подадените оферти, обясни пред журналисти здравният министър. Проект „Подкрепа за развитие на системата за спешна медицинска помощ“ е финансиран от Европейския фонд за регионално развитие (ЕФРР), чрез  Оперативна програма „Региони в растеж” 2014-2020, с общ бюджет 163 897 815,62 лв. и тригодишен срок за изпълнение, до 23.10.2021 г. Проектът обхваща не само доставката на 400 оборудвани медицински превозни средства, а и строителство, реконструкция, ремонт, преустройство и подобряване на достъпа в 237 обекта от системата на спешна медицинска помощ и модернизиране на помещенията чрез доставка на оборудване и обзавеждане. „Убеден съм, че след положените големи усилия от страна на Управляващия орган на Оперативна програма „Региони в растеж“ 2014-2020, Министерство на здравеопазването и всички заинтересовани страни, дейностите по проекта ще бъдат реализирани в пълен обем и в предвидените срокове, с което ще се осигури така очакваното от хората подобряване на достъпа и качеството на предоставяната спешна медицинска помощ, така че и персоналът, който работи в системата, да се чувства удовлетворен, и пациентите, които ползват услугите на спешната медицинска помощ, да бъдат обгрижени“, беше категоричен министър Ананиев.  \r\n„Няма по-щастлив ден от този за цялата оперативна програма, защото с резултатите, които отчитаме днес, можем спокойно да мислим в перспектива за това, че ще успеем да изпълним всички заложени цели в този проект, а също и че успяхме да защитим една сериозна инвестиция – може би единствената в България, която касае толкова широк спектър от дейности, свързани със сектор „Здравеопазване“, и то инвестиционни мерки, обвързани с цялостната реформа на един от стълбовете на здравната ни система – спешната помощ. Днес можем да видим резултата от екипната работа на Министерството на здравеопазването, Управляващия орган, Европейската комисия, изпълнителите на дейности по проекта“, заяви ръководителят на Управляващия орган на ОП „Региони в растеж“ и зам.-министър на регионалното развитие и благоустройство Деница Николова.  \r\n„Започваме деня с официалното представяне на резултата от съвместните усилия на няколко институции в България и Европейската комисия, което е поредно убедително доказателство за проявата на европейска солидарност и за това, че европейските институции работят и отделят средства в интерес на хората“, посочи в изказването си ръководителят на Представителството на ЕК в България Огнян Златев.  \r\nМинистър Ананиев благодари на Европейската комисия за бързото и без забележки одобряване на проекта, на Управляващия орган на ОП „Региони в растеж“ за оказаната подкрепа и гласуваното доверие, както и на екипа по управление на проекта към МЗ – за усилията дейностите по проекта да бъде реализирани в срокове и в пълен обем.  \r\nДаяна ДЮЛГЕРОВА", "date": "2018.12.20", "title": "До края на 2021 г. Спешната медицинска помощ в страната ще бъде модернизирана (ОБЗОР)"}
{"url": "http://www.focus-news.net/news/2018/12/20/2604338/zhulieta-petkova-spetsialno-uchilishte-za-uchenitsi-s-narusheno-zrenie-varna-ot-tazi-godina-imame-detska-ploshtadka-a-sega-rabotim-i-po-izgrazhdaneto-na-taktilna-pateka.html", "text": "От тази година имаме детска площадка, а сега работим и по изграждането на тактилна пътека. Това каза в интервю за  Радио „Фокус“ – Варна  директорът на Специално училище за ученици с нарушено зрение „Проф. д-р Иван Шишманов“ - Варна Жулиета Петкова и отбеляза също, че част от основните проблеми при деца с нарушено зрение е трудността при движение в градската среда, където съществуват редица препятствия. „Пътеката е свързана с това да научим децата как да се движат в околната среда. Ние не можем да пригодим общественото т.е. общото пространство, улиците, или тротоарите. Така че. трябва да научим нашите деца да се справят с живота и с преодоляването на различни препятствия, а тази тактилна пътека тренира точно това“, посочи Жулиета Петкова.  \r\nТя обясни, че пътеката е съставена от различни модули, които са с определена текстура. Тренировките на деца с нарушено зрение върху нея ще им помогне да развият своите умения за движение при наличието на дупки, неравности по тротоарите и пътната настилка. Тя допълни, че се надява съоръжението да бъде направено до 2-3 месеца. По рано тази година в училището бе открита детска площадка с размери 144 кв.м., разказа още Жулиета Петкова. „Тя позволява на максимален брой деца да изпитват удоволствие от играта на открито. Уредите дават възможност за моторно развитие на учениците, тренирайки баланс, координация, обогатяване се сензорния им опит, и децата могат да обследват и развиват своите познавателни умения“, каза още тя. Всички съоръжения на територията на училището са съобразени с възрастта, уврежданията и двигателните умения на децата, допълни Жулиета Петкова. \r\nБояна АТАНАСОВА", "date": "2018.12.20", "title": "Жулиета Петкова, Специално училище за ученици с нарушено зрение – Варна: От тази година имаме детска площадка, а сега работим и по изграждането на тактилна пътека"}
{"url": "http://www.focus-news.net/news/2018/12/20/2604348/pazardzhik-ministerski-savet-odobri-dopalnitelna-subsidiya-za-obshtina-velingrad-v-razmer-na-blizo-2-miliona-leva.html", "text": "Министерски съвет одобри допълнителна субсидия за Община Велинград в размер на 1 883 100 лв, съобщиха за  Радио „Фокус“-Пазарджик  от Общината. Средствата са предимно за реализиране на ремонтни и рехабилитационни дейности на улици, пътища и водопроводи и са отпуснати след изпратено на 7 декември писмо с искане от кмета на Велинград д-р Костадин Коев с изходящ номер 04-19/72. С осигуреното финансиране от 250 000 лв. ще бъде извършен ремонт на асфалтовата настилка и ще бъдат изградени подпорни стени по пътя между с.Аврамово и с.Кръстава, за по 50 000 лв. ще бъдат  реконструирани водопроводи  – в село Всемирици и този от с. Света Петка до с. Долна Дъбева. За ремонта на ул. „Вела Пеева“ в с.Пашови са осигурени 170 000 лв. 1 363 100 лева общо са отпуснати за ремонта на общинските административни сгради, както и за ремонтните дейности в централната градска част. В рамките на това решение  Правителството отпусна още над 2,3 млн лв за четири пазарджишки общини – Ракитово, Батак, Сърница и Лесичево.", "date": "2018.12.20", "title": "Пазарджик: Министерски съвет одобри допълнителна субсидия за Община Велинград в размер на близо 2 милиона лева"}
{"url": "http://www.focus-news.net/news/2018/12/20/2604349/dots-rumen-bostandzhiev-psiholog-zalogat-da-prebadem-e-v-tova-da-uspeem-da-razviem-chuvstvata-za-saprichastnost-i-solidarnost.html", "text": "Залогът да пребъдем е в това да успеем да развием чувствата за съпричастност и солидарност. Това каза за  Радио „Фокус“ – Бургас  доц. Румен Бостанджиев психолог, сексолог и преподавател, по повод Международния ден за човешката солидарност. „Съпричастността започва с това как се отнасяме с хората в нашето семейство. Наближаващите коледни празници са добра възможност да проумеем тази дълбока традиция, която съществува, а именно защо в тази най-тъмна и трудна част от годината хората са измислили точно такива празници, в които да се събират семейните общности“, добави Бостанджиев.  \r\nТой сподели, че Коледа е семеен празник и събира хората, които са свързани по кръвна линия. По думите на специалиста това е съвсем ясен модел как обществата са оцелявали и как могат да оцелеят. Според него би било абсурдно да се говори за световна солидарност и съпричастност към предизвикателствата на човечеството, ако човек не е в състояние да допринесе за благополучието на собственото си семейство, деца и хората около него. Доц. Бостанджиев заяви, че човек, колкото по-далеч стигне в това да се свързва с другите хора, толкова по-дълбоко е неговото усещане за смисъл и сигурност в живота. Той допълни още, че е изключително интересно как природата е предвидила в човешкия организъм възможности, които възнаграждават човек, когато той успее да се свърже по един пълноценен начин с другите хора, като точно тази нагласа на съзнанието кореспондира много добре с доброто здраве, с дълголетието и с процъфтяването на човек. \r\nМария КУРТЕВА", "date": "2018.12.20", "title": "Доц. Румен Бостанджиев, психолог: Залогът да пребъдем е в това да успеем да развием чувствата за съпричастност и солидарност"}
{"url": "http://www.focus-news.net/news/2018/12/20/2604347/plovdiv-bezplatno-shte-bade-parkiraneto-v-sinya-zona-v-grada-po-koleda-i-nova-godina.html", "text": "Безплатно ще бъде паркирането в „Синя зона“ в Пловдив по Коледа и Нова година. Това съобщиха за  Радио „Фокус“ – Пловдив  от Общинско предприятие „Паркиране и репатриране“. Жителите и гостите на града ще могат да паркират безплатно в „Синя зона“ по коледните празници – в периода от 23 до 26 декември включително, както и на 1 януари 2019 година. От общинското предприятие напомнят, че работното време на „Синя зона“ в Пловдив е от 08.30 до 17.30 часа в дните от понеделник до събота включително. Освен в неделя, за престой не се заплаща и в дните на официалните празници и свързаните с тях почивни дни. Цената за един час престой е 2 лв. Тя може да се заплати чрез закупуване на талони, изпращане на SMS или таксуване чрез паркинг автоматите, които предоставят възможност за цена от 1 лев за 30-минутен престой в „Синя зона“.", "date": "2018.12.20", "title": "Пловдив: Безплатно ще бъде паркирането в „Синя зона“ в града по Коледа и Нова година"}
{"url": "http://www.focus-news.net/news/2018/12/20/2604346/varna-dva-novi-proekta-na-obshtina-dalgopol-po-programata-za-razvitie-na-selskite-rayoni-sa-v-protses-na-administrativna-i-finansova-otsenka.html", "text": "Два нови проекта на Община Дългопол по Програмата за развитие на селските райони са в процес на административна и финансова оценка. Това съобщиха за  Радио „Фокус“ – Варна  от Община Дългопол. Първият проект е за реконструкция, оборудване и обзавеждане на спортна инфраструктура на територията на град Дългопол и е на стойност 100 000 лева. Включените дейности по проекта са изграждане на игрище за футбол, теренни ивици за безопасност, както и изграждане на две трибуни с по 54 места. Вторият проект е за основен ремонт за въвеждане на мерки за енергийна ефективност в Административна сграда „Б“ на община Дългопол и Многофункционална сграда „Младост“. Стойността на проекта е 300 000 лева. Ще бъде подменена дограмата на сградите, ще бъде извършено топлинно изолиране на покрив и външни стени, както и подмяна на електрическа и отоплителна инсталация. \r\nМарияна ВАЛЕНТИНОВА", "date": "2018.12.20", "title": "Варна: Два нови проекта на Община Дългопол по Програмата за развитие на селските райони са в процес на административна и финансова оценка"}
{"url": "http://www.focus-news.net/news/2018/12/20/2604351/tass-tramp-sasht-tryabva-da-se-fokusirat-varhu-sebe-si-a-ne-da-se-boryat-s-islyamska-darzhava-v-siriya.html", "text": "Президентът на САЩ Доналд Тръмп заяви, че страната трябва да се фокусира върху себе си, вместо да се сражава с терористичната групировка „Ислямска държава“ в Сирия, съобщава агенция  TACC . \r\n„Трудно е да се повярва, че сенатор Линдзи Греъм може да бъде против спасяването на живота на войниците и спестяването на милиарди долари. Защо се борим за нашия враг, Сирия, пребивавайки там и унищожавайки „Ислямска държава“ заради него, Русия, Иран и други страни там? Време е да се съсредоточим върху нашата страна и да доведем младите хора вкъщи, където трябва да бъдат!“, написа президента в социалната мрежа Twitter. \r\nЧленове на Конгреса се изказаха срещу решението на президента за изтеглянето на войските от територията на Сирия. Републиканския сенатор Линдзи Греъм, който се смята за поддръжник на Тръмп, критикува решението, написвайки, че „оттеглянето на малкото американски сили от Сирия би било огромна грешка в стил „Барак Обама“. Превод и редакция : Калоян Пенков", "date": "2018.12.20", "title": "ТАСС: Тръмп:  САЩ трябва да се фокусират върху себе си, а не да се борят с „Ислямска държава“ в Сирия"}
{"url": "http://www.focus-news.net/news/2018/12/20/2604345/plovdiv-obnoveni-sa-svetofarite-kray-dve-uchilishta-v-rayon-trakiya.html", "text": "Обновени са светофарите край две училища в район „Тракия“ в Пловдив. Това съобщиха за  Радио „Фокус“ – Пловдив  от Общинско предприятие „Организация и контрол на транспорта“. Работата на пешеходните светофари до СУ „Свети Седмочисленици“ и СУ „Софроний Врачански“ в район „Тракия“ вече е възстановена. Стълбовете са били демонтирани за ремонт на амортизирани секции и други елементи на съоръженията. Обновяването е приключило в предвидения срок и в момента светофарите вече работят, като са съобразени с нормативните изисквания за безопасност.", "date": "2018.12.20", "title": "Пловдив: Обновени са светофарите край две училища в район „Тракия“"}
{"url": "http://www.focus-news.net/news/2018/12/20/2604350/plovdiv-koleden-kontsert-se-provede-v-detska-gradina-kosmonavt.html", "text": "Коледен концерт се проведе в детска градина „Космонавт” в Пловдив с децата от подготвителна група „Патиланци” с техните учители и родители. Това съобщиха за  Радио „Фокус“-Пловдив  от Район „Северен“, Община Пловдив. Официален гост на тържеството бе кметът на района инж. Ральо Ралев. Децата бяха подготвили богата програма, която включваше историята за раждането на Исус Христос в далечния Витлеем, изпълнения на стихотворения, песни и танци, коледарски и сурвакарски благословии. Децата подариха на гостите си картини „Коледа у дома”. \r\nИнж. Ральо Ралев  и директорът на детска градина „Космонавт” Сл. Антова пожелаха светли празници  на децата, учителите и гостите. „Здраве и късмет да съпътства всеки ден децата в красивата детска градина „Космонавт”, заяви инж. Ралев.", "date": "2018.12.20", "title": "Пловдив: Коледен концерт се проведе в детска градина „Космонавт”"}
{"url": "http://www.focus-news.net/news/2018/12/20/2604352/smolyan-chetiri-darveta-v-zemlishtata-na-selata-borino-buynovo-i-kozhari-sa-obyaveni-za-vekovni.html", "text": "Четири дървета в землищата на селата Борино, Буйново и Кожари, община Борино, са обявени за вековни. Това съобщиха от  Регионална инспекция по околната среда и водите (РИОСВ) – Смолян . Дърветата са от видовете бук (Fagus  sylvatica), черен бор (Pinus nigra) и смърч (Picea abies) и са на възраст между 100 и 300 години. Букът в землището на село Буйново е на около 300 години, с диаметър над 130 сантиметра. \r\nПроцедурата по обявяването им за вековни дървета започна през месец септември тази година, след запознаване на РИОСВ – Смолян с предложение на Сдружение „Био-Б-Еко“ - село Борино и проверка на терен. \r\nСпоред Закона за биологичното разнообразие се забранява изкореняването, отсичането, кастренето и чупенето на клони на вековни дървета, както и нараняването на стъблата им и всякакви други действия, които биха довели до унищожаване, увреждане или влошаване на физиологичното им състояние. Нарушителите носят административно-наказателна отговорност според действащото законодателство на България.", "date": "2018.12.20", "title": "Смолян: Четири дървета в землищата на селата Борино, Буйново и Кожари са обявени за вековни"}
{"url": "http://www.focus-news.net/news/2018/12/20/2603874/afp-kubinski-sastezateli-po-beyzbol-mogat-da-igrayat-v-amerikanskata-liga.html", "text": "Кубински бейзболисти вече ще бъдат наемани в клубове от Американската лига (MLB), съобщава  AFP . Това няма да се смята за дезертьорство, както досега.  \r\nВ сряда за целта беше подписано споразумение между двете организации - Американската бейзболна лига и Кубинската бейзболна федерация.  Ивелина Ватова", "date": "2018.12.20", "title": "AFP: Кубински състезатели по бейзбол могат да играят в Американската лига"}
{"url": "http://www.focus-news.net/news/2018/12/20/2603898/energiynata-komisiya-shte-obsadi-sastoyanieto-na-svobodniya-pazar-na-elektroenergiya-i-efekta-mu-varhu-tsenite.html", "text": "Комисията по енергетика ще обсъди състоянието на свободния пазар на електроенергия и ефекта му върху цените. Това се посочва в  дневния ред на комисията . За насрочване на заседанието настояха депутатите от БСП. Те поискаха да бъдат изслушани министърът на енергетиката Теменужка Петкова, председателят на КЕВР Иван Иванов, както и представители на работодателските организации. От дневния ред не става ясно дали на заседанието поисканото от опозицията изслушване ще се състои.", "date": "2018.12.20", "title": "Енергийната комисия ще обсъди състоянието на свободния пазар на електроенергия и ефекта му върху цените"}
{"url": "http://www.focus-news.net/news/2018/12/20/2603862/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Администрацията на американския президент Доналд Тръмп планира да изтегли от Сирия всички американски войници, заяви в сряда представител на Пентагона, а президентът Тръмп обяви победа срещу „Ислямска държава“, пише авторитетното американско издание  The Washington Post . \r\nПрезидентът, в съобщение в социалната мрежа „Туитър“, каза, че Съединените щати \"победиха „Ислямска държава“ в Сирия, което е единствената ми причина да съм там по време на президентството на Тръмп\". \r\nИзявлението му дойде малко след като новините съобщиха, че Белият дом е взел решение във вторник да изтегли бързо цялата американска сила от повече от 2000 военнослужещи от Сирия и да прекрати продължителната американска наземна кампания срещу „Ислямска държава“. \r\nТръмп отдавна обещава да приключи кампанията срещу „Ислямска държава“ и оспорва стойността на скъпите и опасни военни мисии в чужбина. Но войските на САЩ, работещи заедно със сирийските партньори, все още се борят да изкоренят останалите джобове от бойци на групировката в Централна Сирия. Едно рязко американско оттегляне би поставило въпроса дали бойците на „Ислямска държава“ не биха могли по-лесно да си възвърнат силата. \r\nРешението е нов завой на фона на неуспеха на американските лидери да намерят решение за дългия граждански конфликт в Сирия, в който участват както  американски съюзници така и съперници -Турция, Русия и Иран, пише изданието. \r\nАдминистрациите на Тръмп и Обама  не се решават да се намесят по-ангажиращо в конфликта в Сирия, но много високопоставени служители, включително в Държавния департамент и Пентагона, подкрепиха продължаващото присъствие на войски в Сирия, докато се подобрят условията за сигурност и може да се постигне политическо решение, припомня вестникът. \r\nПредставителите на отбраната, говорейки при условие на анонимност за решението, което все още не е обявено, заявиха, че изтеглянето се очаква да се случи възможно най-бързо и ще засегне цялата сила на повече от 2000 американски члена на службата. The Wall Street Journal съобщи за първи път в сряда, че американските войски ще бъдат изтеглени от Североизточна Сирия. \r\n*** Сенаторът Линдзи Греъм (републиканец от Южна Каролина), предупреди президента Тръмп в сряда, че изтеглянето на САЩ от войната в Сирия ще бъде \"грешка в сил „Обама“, пише американското издание  The Washington Examiner . \r\nПрезидентът твърди, че „Ислямска държава“ е победена в Сирия на фона на съобщенията, че администрацията планира бързо оттегляне от страната след четиригодишна война с терористичната група. \r\nНо Греъм заяви, че изтеглянето на двете хиляди военнослужещи в Сирия ще бъде  победа за групировката и се позова на решението на бившия президент Барак Обама да оттегли всички сили от Ирак през 2011 г., което позволи на „Ислямска държава“ да се настани  в региона и предизвика критики сред съпартийците си. \r\n\"Ако тези медийни съобщения са верни, това ще бъде грешка в стил „Обама“, направена от администрацията на Тръмп. Докато американското търпение в противопоставянето на радикалния ислям може да намалее, желанието на радикалните ислямисти да убиват американци и нашите съюзници никога не спада \", каза Греъм в изявление. \"След посещението ми в Сирия по-рано тази година за мен е ясно, че приблизително 2 000-те американски войници, разположени там, са жизненоважни за нашите интереси в областта на националната сигурност\". \r\nТръмп заяви по-рано тази година, че САЩ скоро ще напуснат Сирия. Въпреки това, на фона на докладите за оттегляне, Пентагонът издаде в сряда изявление, в което се казва, че продължава операциите в страната. \r\n\"По това време ние продължаваме да работим заедно със и чрез нашите партньори в региона\", каза полковник Робърт Манинг, говорител на Пентагона в сряда. \r\n*** САЩ изтеглят войските си от Сирия, пише във водеща статия електронното израелско англоезично издание  The Times of Israel .  \r\nАмериканските власти заявиха, че пълното изтегляне на силите e в ход, след като президентът написа в социалната мрежа „Туитър“, че унищожаването на „Ислямска държава“ е била единствената  причина САЩ  да бъдат там. \r\nПовечето американски сили са разположени в Северна Сирия, макар че малък контингент се намира в гарнизон в Ат-Танф, близо до йорданската и иракската граница. Голям контингент на основната подкрепяна от САЩ сила в Сирия, известен като сирийските демократични сили (SDF), е доминиран от кюрди и се разглежда от Турция като \"терористична\" група. \r\nИзточници, които са запознати с въпроса, са заявили, че американските представители са предупредили своите съюзници в Североизточна Сирия, че планират незабавно изтегляне, пише The Wall Street Journal, цитиран от израелското издание. \r\nРешението за оттегляне е шокиращо развитие не само за кюрдите в Сирия, а и за отдавна установената американска доктрина в региона. \r\nСамо миналата седмица Брет Макгърк, специалният пратеник за борбата с „Ислямска държава“, заяви: \"Никой не е обявил, че мисията е изпълнена\". \r\n\"Военната цел е трайното поражение на „Ислямска държава“.  И ако научихме едно нещо през годините, то е, че  трайното поражение на такава групировка означава, че не може просто да завземеш територията им и после да си тръгваш“, заяви Макгърк. \r\nАмериканското присъствие в Сирия се смята за ключово за сдържане на иранското влияние в страната и в региона като цяло. Подкрепяните от Техеран милиции подпомагат  режима на президента Башар Асад, припомня изданието. \r\nИзраел също работи, за да не позволи на Иран да се установи  в Сирия, усилие, което се усложни от руския съюз с Асад, пише The Times of Israel. \r\nИзраелският постоянен представител в ООН  Дани Данон заяви, че Израел уважава  решението, но опозиционният депутат Яир Лапид предупреди, че изтеглянето ще \"проправи пътя за Иран да се окопае в Сирия\". \r\nПрез септември американският министър на отбраната Джим Матис предупреди, че прекалено бързото изтегляне от Сирия ще бъде \"стратегическа грешка\", а специалният представител на САЩ за  Сирия Джеймс Джефри заяви, че САЩ \"не бързат\" да напуснат обхваната от гражданска война страна. \r\nПо това време съветникът по националната сигурност на Тръмп, Джон Болтън, дългогодишен „ястреб“ по въпросите, свързани с Иран, настояваш, че идеята за изтегляне на САЩ е още по-далеч във времето, обвързвайки такова събитие с действията на Иран в Сирия. \r\n\"Няма да напуснем (Сирия), докато иранските войски са извън границите на Иран\", каза той пред репортери, припомня изданието. \r\n*** Пентагонът оповести, че е започнало изтеглянето на американските части от Сирия, но Вашингтон ще продължи да „работи съвместно с местните партньори”, пише турският вестник „Милиет”. \r\nПреди това говорителят на Пентагона полковник Роб Менинг използва израза: „на този етап продължаваме да действаме с нашите съюзници в района.”. Същевременно  зам.-министърът на отбраната Патрик Шахан отказа коментар по темата. \r\nВ сутрешните часове американските медии оповестиха, че армията на САЩ е планирала да изтегли всичките си военни от Сирия – около 2 000 души. \r\nГоворителят на Белия дом Сара Сандерс направи изявления, че „заедно с преместването на борбата с ДАЕШ на нова сцена, САЩ  вече са започнали връщането на своите войски.” \r\nВ информациите на американските медии, базирани на сведения от представители на Държавния департамент, се посочва: „Целият персонал на Държавния департамент в Сирия ще бъде изтеглен в рамките на 24 часа; а САЩ ще изтеглят от Сирия военните си в рамките на период от 60 до 100 дни. \r\n*** Турция ще изчака следващите стъпки на САЩ и според тях ще вземе решение във по отношение на възможни покупки на американските ракетните системи „Пейтриът”, пише  вестник „Джумхуриет” . Информацията се базира на неназовани трима турски компетентни по темата лица, дали изявления за „Ройтерс”. „Доволни сме от решението на Вашингтон да ни продаде ракетни системи „Пейтриът”, но решението ни за покупка от Русия на ЗРК „С-400” не се е променило. Анкара ще продължи да следи едни последващи стъпки на САЩ, за да прецени покупката на въпросните ракети „Пейтриът”, цитира мнението им „Ройтерс” и „Джумхуриет”. \r\n***  След одобрението от Държавния департамент на САЩ на продажбата на Турция на американските ракетни системи „Пейтриът” последва моментална реакция от Русия, пише вестник „Джумхуриет”. В изявление по темата на Кремъл се посочва, че това одобрение няма да окаже влияние върху спогодбата между Русия и Турция за доставка на руските ЗРК „С-400”. Уточнява се, че „всички дейности по въпросната сделка за „С-400” вече са приключили”. Обръща се внимание, че „продажбите на ракети за Турция от САЩ и от Русия се различават една от друга” и се изразява убеденост, че „Анкара няма да сподели с Вашингтон сведения във връзка с руските ракети”, посочва още „Джумхуриет”.", "date": "2018.12.20", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/20/2603919/kevr-shte-obsadi-iskanoto-uvelichenie-na-tsenata-na-prirodniya-gaz.html", "text": "На заседание в сградата на КЕВР ще се проведе открито заседание за обсъждане на доклад за утвърждаване на цена на „Булгаргаз“ ЕАД, по която общественият доставчик продава природен газ на крайните снабдители и на клиенти, присъединени към газопреносната мрежа за I тримесечие на 2019 г. \r\nИсканото увеличение на цената е с 3.5%, или 1.52 лв./MWh., което е по-ниско от първоначално предвидените близо 5 на сто. Посочената причина за искането от страна на „Булгаргаз“ е поскъпването на петрола. Ако искането бъде одобрено, увеличението ще влезе в сила за първото тримесечие на 2019 г. По-високи сметки с около 2% ще има само при промишлеността и при потребителите, които се отопляват на газ. Отражение няма да има в сметките на бита за топла вода и парно.", "date": "2018.12.20", "title": "КЕВР ще обсъди исканото увеличение на цената на природния газ"}
{"url": "http://www.focus-news.net/news/2018/12/20/2603875/izvestiya-prezidentat-na-braziliya-obvinen-v-koruptsiya.html", "text": "Главният прокурор на Бразилия Ракел Додж повдигна обвинение срещу президента Мишел Темер по повод разследване за корупция, пише вестник  „Известия“ . \r\nКакто съобщава, бразилският телевизионен канал Глобо, става дума за подозрение в пране на пари. Предполага се, че е взел общо шест милиона долара за периода от 2000-та година до 2014-та. \r\nСрокът на президентския мандат на Мишел Темер изтича на 1 януари 2019 година, когато постът ще се поеме от Жанр Болсонар, спечелил изборите от втория тур, проведен на 29 октомври. Той е от крайно дясната Социално-либерална партия.  \r\nБившият държавен глава на Бразилия Луис Инасиу да Силва в момента е в затвора с присъда от 12 години и един месец за корупция. Присъдата му влезе в сила от януари 2018 година. Самият да Силва не признава вината си и смята, че делото срещу него е резултат от политическо преследване на консерваторите.  Ивелина Ватова", "date": "2018.12.20", "title": "„Известия“: Президентът на Бразилия обвинен в корупция"}
{"url": "http://www.focus-news.net/news/2018/12/20/2603865/the-guardian-tereza-mey-shte-se-prinudi-da-se-otkazhe-ot-namerenieto-si-ogranichi-migratsiyata.html", "text": "Непокорни министри вярват, че Тереза Мей ще бъде принудена да позволи на работници със заплащане под 21 000 паунда да идват във Великобритания и след Брекзит, тъй като бизнесите интензивно лобират за правото да наемат на работа квалифицирани работници от чужбина.   \r\nПремиерът настоява да се наложи долна граница за наемане на работници до 30 000 паунда, което означава да се намали големия миграционен поток, пише  The Guardian  и припомня, че предстои още една година на консултации след този бунт на кабинета.   \r\nСамо часове след като бе публикувана дълго очакваната Бяла книга на правителството за имиграцията, в сряда се надигна негодувание сред бизнесите за предложенията, с които се задълбочават пукнатините в онова, което се смяташе като един от най-важните аспекти във визията на Мей за Великобритания след Брекзит.  \r\nФилип Хамънд, финансовият министър, и Грег Кларк, министър, отговарящ за бизнеса, сега очакват работодателските групи да упражнят силен натиск, за да не се приеме предлагания от премиера долен праг от 30 000 паунда.   \r\nБялата книга очертава картината на това как след 2021 година ще спре свободното движение от ЕС. То именно се възприема като една от най-важните причини за желанието на британците да напуснат Евросъюза.   \r\nДокументът предлага система, основана на притежаваната квалификация, която не дели държавите, от които идват работниците на страни, членки на ЕС, и не-членуващи в ЕС. Кабинетът обаче се сдържа да предложи окончателно решение за постигане на праг за всички заплати.   \r\nБялата книга бе представена днес в Камарата на общините от Саджид Джавид, вътрешният министър, който заяви, че базата от 30 000 паунда е предложена от независимия Комитет за миграционни съвети и не е „твърдо установена“.  \r\nТой призна, че министрите трябва още да поработят по темата и добави: „Ние ще се ангажираме още с въпроса, за да сме сигурни, че ще вземем вярно решение и ще ви представим долна граница, която би била приета от всички в Обединеното кралство“ . \r\nИзточник от кабинета каза, че като се има предвид натискът от работодателите, се очаква крайният резултат „да е по-близо до 21 000, а не до 30 000 паунда“. Привържениците на Хамънд обявиха, че той,самият, „много доволен“ от тези резултати и се надява консултациите да започнат.   \r\nОт Вътрешното министерство отказаха да предвиждат дали новият режим ще намали имиграцията, като поясниха, че бъдещите й нива ще зависят от поредица от фактори, за които е трудно сега да се говори.  \r\nБялата книга рефлектира директно една дългогодишна цел, която самата  Тереза Мей има. В нея се казва, че правителството продължава да се ангажира „да намали т. нар. нетна миграция до устойчиви нива, както е посочено в партийния манифест на консерваторите“.   \r\nОт една година Даунинг стрийт се опитва да публикува Бяла книга за имиграцията, като вярваше, че въвеждането на стриктен граничен контрол ще бъде сериозен коз в ръцете на Мей в борбата й с депутатите, разбунтували се срещу нейната сделка с ЕС за Брекзит.   \r\nВ следващите пет години ще бъдат въведени преходни мерки, които ще позволят В Обединеното кралство да се наемат чужди работници за ниско платени работни места, но за срок от 12 месеца, като се даде възможност и за допълнителни 12 месеца. Така ще се гарантира, че ако не си намерят работа, те няма да се установят за постоянно в страната.   \r\nНовите имиграционни правила ще влязат в сила в края на преходния период след Брекзит в началото на 2021 година. Продължителни консултации означава, че бизнесите ще имат не повече от година да се адаптират към тях, след като бъде определен долния праг на трудовото възнаграждение.   \r\nПрез 2019 година ще бъде изпробвана т. нар. схема на„малката скала“ за берачите на плодове и други сезонни селскостопански работници, но на останалите сектори от икономиката няма да се предоставят подобни специални   условия, се казва в Бялата книга.   Ивелина Ватова", "date": "2018.12.20", "title": "The Guardian: Тереза Мей ще „се принуди да се откаже“ от намерението си ограничи миграцията"}
{"url": "http://www.focus-news.net/news/2018/12/20/2603864/reuters-sasht-nalozhiha-novi-sanktsii-na-rusiya-zaradi-namesata-v-izborite.html", "text": "САЩ налагат нови санкции на Русия, съобщава  Reuters  в сряда. Те са изготвили списък на отделни личности, за които се смята, че наред с други деяния, са замесени и в подкрепяната от Кремъл кампания за намеса в президентските избори от 2016 година.  \r\nФинансовото министерство на САЩ обяви, че ще отмени  санкциите за основния производител на алуминий в Русия „Русал“ и за други две компании, свързани с Олег Дерипаска. Той, самият, остава под контрол.  \r\nНовите мерки засягат 15 души, членове на руското военно разузнаване и 4 структури, заподозрени в намеса в президентските избори, в хакерски атаки срещу Световната антидопингова агенция и други „вредителства“ в света, се казва в съобщение на ведомството, публикувано на неговата електронна страница.   \r\nТова действие е „отговор на продължаващото незачитане от страна на Русия на международните норми“, се казва в съобщението.  Ивелина Ватова", "date": "2018.12.20", "title": "Reuters: САЩ наложиха нови санкции на Русия заради намесата в изборите"}
{"url": "http://www.focus-news.net/news/2018/12/20/2603869/the-times-tramp-obyavi-kray-na-bitkata-s-islyamska-darzhava-bez-da-kazhe-na-obedinenoto-kralstvo.html", "text": "В сряда президентът Тръмп се забърка в разправия с Великобритания, пише The Times. Според вестника причината е, че е обявил победата си срещу „Ислямска държава“ (ИД) преди да е изтеглил всички американски войски от Сирия.   \r\nТръмп е изненадал съюзниците си с декларацията, която е направил в Туитър: „ Ние победихме ИД в Сирия, единствената ми причина да стоя там по време на президентството на Тръмп“. Белият дом потвърди плановете да се върнат у дома намиращите се в Сирия 2000 американски военни.   \r\nВеликобритания обаче не е била информирана предварително, както пише The Times. Тя гледа на „ИД“ като на заплаха за сигурността си, а правителственият говорител е заявил, че Обединеното кралство няма да оттегля войските си: „Дори и да е останала без територия „ИД“ ще си остане заплаха.“  Ивелина Ватова", "date": "2018.12.20", "title": "The Times: Тръмп обяви „край“ на битката с „Ислямска държава“ без да каже на Обединеното кралство"}
{"url": "http://www.focus-news.net/news/2018/12/20/2603870/sled-nyakolko-mesetsa-shte-tragnat-parvite-probni-vlakove-po-liniya-3-proektat-za-metroto-v-sofiya-e-gotov-na-81-obzor.html", "text": "След няколко месеца ще тръгнат първите пробни влакове по Линия 3, проектът за метрото е готов на 81% . Това стана ясно, след като кметът на София Йорданка Фандъкова, министърът на транспорта, информационните технологии и съобщенията Росен Желязков и директорът на „Метрополитен“ ЕАД инж. Стоян Братоев инспектираха строителството на две от метростанциите от Линия 3 на метрото. \r\nУчастъкът с релсите вече е завършен и в момента се извършват завършителни дейности по станциите от бул. „България“ до кв. „Красно село“. Към момента изграждането на проекта върви по график и се предвижда до края на следващата година да има вече 8 км от метрото, като част от третата линия на метрото. Очаква се, също така, от станция „Красно село“ до пл. „Орлов мост“ да се стига за 7-8 минути, а на крайната станция на спирката на Околовръстният път при „Горна Баня“, да има буферен паркинг. Вече е започнало и изграждането на ЖП гарата в „Горна Баня“, която ще бъде свързана със станцията на метрото, така както е на ЖП гара „Искър“. \r\nПредвижда се другата половина на 2020 година да бъдат готови и 4-те станции от „Красно село“, през „Овча Купел“ до Околовръстния път при „Горна Баня“. А след пускането на третата линия на метрото се очаква около 90 хил. тона вредни емисии във въздуха годишно да бъдат спестявани. В момента се извършва и подготовка за монтаж на т. нар преградни стени по цялото протежение на станцията, за да може метрото да бъде обезопасено на третата линия на метрото. Тази част от „Метрополитен“ ще може да обслужва около 170 хил. души, като Столична общината очаква около 1,5 млн. души в София да използват тази отсечка на метрото.  \r\n2024 година трябва да бъде изцяло завършена третата линия на метрото. Тя е разделена на 4 етапа. В момента се строи само първи и втори етап. Това са: бул. „Владимир Вазов“ през централната част до „Овча Купел“, и от „Овча Купел“ до ЖК „Овча Купел“, „Горна Баня“ към ЖП линията София-Перник, със съвместно метро и жп гара в Горна Баня. Това са 12 км с 12 станции. \r\nВ момента се подготвя проектът за следващите два етапа, единият е по бул. „Владимир Вазов“- 3 км с по 3 метростанции, а другият е по „Слатина“ - „Гео Милев“ и зала „Арена Армеец“ по „Цариградско шосе“ – 6 км с 6 станции. Идеята на „Метрополитен“ е строителството на тази отсечка да започне от 2021 г. и 2024-2025 година да бъде изцяло завършено. Те съобщиха и че участъците, които се изграждат от метеостанциите от Линия 3, са изключително тежки, защото 3 км от тях са минавали под реки. Това е затруднявало работата и на машините, защото 4 пъти са били сменявани резците им, вместо един. \r\nЗа този програмен период на транспорта се инвестират около 2 милиарда евро, които са разделени на 3 оси - пътната, жп и инфраструктурата на метрото. Повечето средства по този проект идват по Оперативна програма „Транспорт“, както и от съфинансирането от страна на общината. За следващата година общината залага 82,5 средства от бюджета, с помощта на Европейска инвестиционна банка. \r\nОт „Метрополитен“ уведомиха, че повече метровлакове няма да има за празниците, защото графикът е много стабилизиран и не може да се променя. Те поясниха, че септември месец са променили графика, като интервалът между влаковете е бил съкратен. Прави се анализ за отделяне на графика на първата и втората линия, за да може да има една междинна метростанция в „Модерното предградие“ и трафика да се облекчи и да бъде в интервала между 1,5 мин до 2 мин.", "date": "2018.12.20", "title": "След няколко месеца ще тръгнат първите пробни влакове по Линия 3, проектът за метрото в София е готов на 81% (ОБЗОР)"}
{"url": "http://www.focus-news.net/news/2018/12/20/2603867/nezavisimaya-gazeta-ukrainski-sili-za-sigurnost-obstrelvaha-pokrayninite-na-donetsk-s-minometi.html", "text": "Подразделения на украинските сили за сигурност са обстрелвали в сряда село Старомихайловка, западно от Донецк, пише „Независимая газета“.  За стрелбата е съобщено в представителството на самопровъзгласилата се Донецка народна република (ДНР) в Съвместния център за контрол и координация по прекратяване на огъня (СЦКК). \r\n\"Днес (сряда – бел. ред.) в 21:40 ч. е регистриран обстрел от страна на въоръжени части на Украйна по направлението Красногоровка-Старомихайловка“, се казва в съобщение от представителството на ДНР. \r\nСпоред СЦКК, по населения пункт са изстреляни 12 миномета калибър 120 мм. Информация за жертви и материални повреди няма.   \r\nОт началото на конфликта в Донбас през април 2014 година страните са се договаряли повече от 20 пъти за примирие. Поредната договореност за прекратяване на огъня и установяване на „учебно примирие“ от полунощ на 29 август са били постигнати на среща на контактната група в Минск. До този момент обаче няма устойчив режим на тяхното практическо приложение.  Ивелина Ватова", "date": "2018.12.20", "title": "„Независимая газета“: Украински сили за сигурност обстрелваха покрайнините на Донецк с миномети"}
{"url": "http://www.focus-news.net/news/2018/12/20/2603868/nezavisimaya-gazeta-ukrayna-narushava-sporazumeniya-s-evropeyskiya-sayuz.html", "text": "Украйна нарушава споразумението за безвизов режим и не изпълнява изискванията, предписани от Европейската комисия, се съобщава от Комисията, цитирано в електронната страница на „Росбалт“, руска федерална информационно-аналитична агенция. За това пише вестник  „Независимая газета“ . \r\nВ новия годишен отчет Комисията отбелязва, че споразумението може да бъде замразено, ако Киев срочно не изпълни редица условия, в частност борбата с корупцията и миграцията.   \r\nОсвен това От Брюксел настояват Украйна да се откаже от прекалено силния контрол над неправителствените организации, да създаде информационни програми за правата и задълженията при безвизов режим на придвижване, за ефективност на антикорупционните структури, за независима работа на специализираната антикорупционна прокуратура, за повишаване ефективността на полицията и спецслужбите в борбата с организираната престъпност.    Ивелина Ватова", "date": "2018.12.20", "title": "„Независимая газета“: Украйна нарушава споразумения с Европейския съюз"}
{"url": "http://www.focus-news.net/news/2018/12/20/2603871/prezidentat-rumen-radev-nalozhi-veto-na-tekstove-ot-nakazatelniya-kodeks-obzor.html", "text": "Президентът Румен Радев наложи 12-о вето. Така държавният глава упражни правомощието си и върна за ново обсъждане в Народното събрание разпоредби от Закона за изменение и допълнение на Наказателния кодекс, с които се изменят норми в Наказателно-процесуалният кодекс. С тях се дава възможност за отлагане до 48 часа на уведомяването при задържане на лице. Още по-тревожна е възможността задържани непълнолетни лица да бъдат в неизвестност за техните родители в срок до 24 часа. Конституцията вменява на родителите да се грижат за децата си до тяхното пълнолетие и задължава държавата да ги подпомага. Президентът подкрепя усилията и мерките в борбата срещу тероризма, организираната престъпност и други форми на усложнена престъпна дейност като уместни и оправдани, но не е съгласен с подхода на законодателя. Без да е очертан кръгът на лицата и на конкретните престъпления, за които може да се отлага уведомяването, се открива възможност за непропорционално засягане на права и се създава риск изключението да се превърне в правило.  \r\nВетото върху промените в Закона за изменение и допълнение на Наказателния кодекс е дванадесетото за президента, като до момента парламентът е подкрепил само едно от тях - върху Закона за приватизация и следприватизационен контрол.  \r\nДържавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане. Председателят на ПГ на ГЕРБ Цветан Цветанов  коментира, че мярката, на която президентът налага вето, ще заработи само по престъпления за организирана престъпност и тероризъм - всяка друга теза може да бъде поднесена манипулативно. „България беше в наказателна процедура и беше в предпоставката да започне. Това, което ние направихме, е да се запознаем с директивата на ЕС и да предприемем съответните законодателни промени. Това задържане по никакъв не ограничава възможността за адвокат, който от самото начало, през целия процес, ако има такъв, той получава съответната адвокатска защита. Тук говорим само за обкръжението и близките на задържаното лице\", коментира Цветанов и заяви, че стилът на президента е да се налага вето, за да може да има дебат и да се търси поредната конфронтация или заблуждение. Той подчерта, че всичко, което е направено в НК, е съгласно директива на ЕС. Цветанов подчерта, че са в състояние да информират президента по мотивите на промените в Наказателния кодекс, министърът на правосъдието може да предприеме действия. По думите му ветото най-вероятно ще бъде разгледано след Нова година. Заместник-председателят на ПГ на „БСП за България“ Крум Зарков  коментира, че ветото на президента е основателно и от БСП ще го подкрепят. \"Нека управляващите, които останаха глухи за всички предупреждения, включително експертната общност, да не се оправдават с европейски директиви“, каза той. По думите му европейската директива ясно определя при кои престъпления може да бъде използвано такова изключение. „В българския закон това нещо го няма и много правилно президентът го връща за повторно обсъждане. Надявам се да бъде чут\", коментира още Крум Зарков.", "date": "2018.12.20", "title": "Президентът Румен Радев наложи вето на текстове от Наказателния кодекс (ОБЗОР)"}
{"url": "http://www.focus-news.net/news/2018/12/20/2603878/balgarskoto-evropredsedatelstvo-misiyata-uspeshna-obzor.html", "text": "Като успешно изпълнена мисия определи българското европредседателство ресорният министър Лиляна Павлова, която направи отчет на свършеното от Триото държави, които ротационно председателстваха Съвета на Европейския съюз през последните 18 месеца (от 1 юли 2017 г. до 31 декември 2018 г.).  По думите й сътрудничеството, приемствеността и непрекъснатият диалог са спомогнали за постигането на много по отношение на заложените 5 приоритета в програмата на трите страни, а именно: \"Съюз за работни места, растеж и конкурентоспособност\", \"Съюз, който оправомощава и защитава всички свои граждани\", \"Към енергиен съюз с насочена към бъдещето политика в областта на климата\", \"Съюз на свобода, сигурност и правосъдие\", \"Съюзът като мощен фактор на световната сцена\". Като най-голям пробив за българското председателство тя определи постигнатото по отношение на Директивата за командированите работници. „България беше поздравена, защото това костваше много и е пробив в социалния стълб на Европа, който гарантира еднакво заплащане на труда на гражданите, независимо къде се намират в Европа“, уточни министър Павлова.  По думите й България е успяла да затвори най-много досиета от Триото - 78 от 105, което се дължи на изключително активната и динамична работа. Сред темите, в които страната ни ще продължи да участва активно, тя очерта: продължаването на дебата за Многогодишната финансова рамка, постигането на съгласие по Единната европейска система за убежище, Единния цифров пазар и дигиталната трансформация и бъдещето на Брекзит.  \r\nМинистър Павлова отчете също и, че похарчените средства за подготовката и провеждането на българското председателство са били по-малко от предвидените. По думите й са спестени европредседателството ни е струвало 62 млн. лв. без ремонтите, 22 млн. лева от заложените предварително са били спестени.  \r\nПо думите й през цялото време администрацията и министрите са се стремели едновременно за защитават националния интерес и да бъдат балансьор по различните досиета, включително и по пакета „Мобилност“, по който усилията за защита на българските превозвачи ще продължат и занапред. „Повишихме имиджа на страната ни, показахме, че сме достоен и честен партньор, доказахме, че можем да изпълняваме своите ангажименти и че сме изпълнили своите критерии“,  заяви министър Павлова в отговор на въпрос за това как Българското председателство е допринесло за приемането ни в Шенген и Еврозоната. Тя уточни, че ръководенето на работата на Съвета на ЕС не може и на трябва да се съотнася с приемането ни в европейските структури. „Доказахме, че „Съединението прави и силата“ и се надявам, че това ще бъде и мотото на европейските избори“, допълни Павлова.  \r\nНа 20 декември Министерството за Българското председателство на Съвета на ЕС 2018, ще бъде закрито с акт на Народното събрание.  \r\nВесела АЛЕКСАНДРОВА", "date": "2018.12.20", "title": "Българското европредседателство - мисията успешна (ОБЗОР)"}
{"url": "http://www.focus-news.net/news/2018/12/20/2603873/izvestiya-londonsko-letishte-sprya-rabotata-si-zaradi-dronove.html", "text": "Лондонското летище „Гетуик“ временно прекрати работа, след като във въздушното му пространство бяха забелязани два безпилотни летателни апарата, пише вестник  „Известия“ .   \r\nТе са били видени около полосите за излитане и кацане. Всички самолети, които е трябвало да кацнат на „Гетуик“, са били препратени към съседни летища.  \r\nПолицейският хеликоптер се опитал да  проследи автомобила, от който се контролирали дроновете, но засега не успял да го открие.   \r\nНа 17 декември тази година, само преди 3 дни, Петропавловски-Камчатското летище беше затворено за три часа заради инцидент с американски самолет.  Ивелина Ватова", "date": "2018.12.20", "title": "„Известия“: Лондонско летище спря работата си заради дронове"}
{"url": "http://www.focus-news.net/news/2018/12/20/2603877/kardzhali-razsledva-se-ubiystvo-na-novorodeno-bebe-izvarsheno-ot-27-godishnata-mu-mayka-obzor.html", "text": "Районна прокуратура-Кърджали e започнала досъдебно производство за убийство на новородено бебе, извършено от 27-годишната му майка. Такъв вид престъпление се  наказва  с лишаване от свобода до три години.  \r\nНа 18 декември 27-годишната жена е родила дете в района на Водното огледало край река Арда в град Кърджали. Състоянието ѝ се влошило към 16.00 часа и родилката потърсила медицинска помощ в МБАЛ „Д-р Атанас Дафовски“. Жената обяснила къде е родила детето и там била изпратена дежурната оперативно-следствена група, която иззела биологичен материал от мястото. Полицейските служители започнали издирване на детето. Новороденото бебе е било открито мъртво на 19 декември във водите на река Арда, в района на Водното огледало.  \r\nЗа Агенция „Фокус“ заместник районният прокурор Чавдар Чавдаров коментира, че убитото новородено дете е хвърлено от майка си в реката. Той обясни, че в момента се провежда разследване, което е съвсем в начален етап. „Майката все още не е задържана. Назначена е съдебно-медицинска, както и психологична експертиза. Наблюдаващият прокурор ще прецени дали да задържи 27-годишната жена след изготвянето на експертизите, които все още не са готови“, коментира прокурорът.", "date": "2018.12.20", "title": "Кърджали: Разследва се убийство на новородено бебе, извършено от 27-годишната му майка (ОБЗОР)"}
{"url": "http://www.focus-news.net/news/2018/12/20/2603882/nad-25-mlrd-leva-sa-izplateni-v-sektor-zemedelie-prez-2018-g-obzor.html", "text": "Над 2,5 млрд. лева са средствата изплатени в сектор „Земеделие“ през 2018 г. Това стана ясно от думите на министъра на земеделието, храните и горите Румен Порожанов по време на заключителна за годината пресконференция, на която бяха представени резултатите от работата на ведомството. „1,521 млрд. от сумата са директните плащания, обвързаното производство, зелените плащания и други. Само на 18 декември бяха изплатени 634 млн. лв. по Схемата за единно плащане на площ“, посочи той. „Общо 305 млн. лв. са всички преходни национални помощи. Водещите са в тютюнопроизводството и в животновъдството. Беше отпуснат и dе minimis – там, където съответните сектори имат своята пазарна нужда и необходимост да бъдат подпомогнати допълнително\", каза Румен Порожанов. Той припомни, че през тази година има две одобрени държавни помощи в сектора – за малки мандри и за Global G.A.P. - сертификат, който производителите на плодове и зеленчуци трябва да притежават, за да могат да реализират продукция в големите търговски вериги.  Министърът съобщи още, че в момента заедно с производителите на плодове се работи и върху възможностите за помощи за малки камери за бързо замразяване, сушилни и други съоръжения, с които да се подпомогне процесът по запазване на плода веднага след беритба. „Сред важните законодателни инициативи през 2018 г., които минаха при широк обществен интерес, са промените в законите, свързани с поземлената собственост, арендата и ползването на земя. Един от акцентите е ограничаването на продължителността на договорите за ползване, каза министър Порожанов.  \r\nПо време на срещата зам.-министърът на земеделието Вергиния Кръстева каза, че през 2018 г. са били направени много промени и по отношение на биологичното производство с цел да се въведат допълнителни изисквания и към преработватели и търговци, и към контролиращи. „Така контролът ще бъде по-ефективен и качествен и ще гарантираме повече прозрачност по веригата, което е важно за потребителя, увери тя, като посочи, че се предвижда да има информационна система от база  данни за биопроизводството с цел по-добро проследяване.  \r\nСпоред зам.-министър Лозана Василева 2018 г. е била изключително активна за Програма за развитие на селските райони както по отношение на договаряне, така и по отношение на отворените приеми. „Договарянето до момента в програмата възлиза на над 1,6 млрд. евро, което представлява 56% от програмата. „Проведените приеми през 2018 г. бяха реализирани чрез информационната система. Успяхме да осъществим 18 приема, в резултат на което получихме 4 700 проектни предложения в електронната система. Бюджетът по отворените приеми беше малко над 662 млн. лв. Успяхме да отворим едни от най-атрактивните мерки за кандидатите по програмата“, коментира още тя.  \r\nПрогнозата на министър Порожанов за предстоящата 2019 г. е, че отново ще има трудности за животновъдния сектор, като основните проблеми се очакват да бъдат в овцевъдния бранш. Според него опасността от заразни болести по животните остава, защото африканската чума и тази по дребните животни са заболявания, които изключително бързо се разпространяват.  \r\nДаяна ДЮЛГЕРОВА", "date": "2018.12.20", "title": "Над 2,5 млрд. лева са изплатени в сектор „Земеделие“ през 2018 г. (ОБЗОР)"}
{"url": "http://www.focus-news.net/news/2018/12/20/2603881/pravnata-komisiya-prie-priznavaneto-na-nevinnost-da-ne-prechi-za-predyavyavane-na-isk-za-otnemane-na-nezakonno-pridobito-imushtestvo-obzor.html", "text": "Комисията по правни въпроси в Народното събрание гласува между първо и второ четене промени в Законопроекта за изменение и допълнение на Закона за противодействие на корупцията и за отнемане на незаконно придобитото имущество. Зам.-председателят на комисия и депутат от ДПС Хамид Хамид  оттегли предложението да се удължат сроковете за проверките на незаконно придобитото имущество . Според действащия закон проверката за незаконно придобито имущество може да продължи до една година. С предложението се предвиждаше този срок да се удължи с шест месеца, а в случаите при предоставяне на информация от друга държава – с до 18 месеца. \r\nПравната комисия  прие признаването на невинност да не пречи за предявяване на иск за отнемане на незаконно придобитото имущество в полза на държавата . Според предложените промени прекратяването на наказателното производство или влизането в сила на присъда, с която подсъдимият е признат за невинен за престъпления, не съставляват законова пречка за съществуването и надлежното упражняване правото на иск за отнемане на незаконно придобитото имущество в полза на държавата. \r\nПарламентарната правна комисия  прие и предложението неприключилите проверки на КПКОНПИ след влизане в сила на новия закон да се извършват по досегашния ред . С предложените промени неприключилите до влизането в сила на новия закон проверки и производства пред съда във връзка с отменения Закон за отнемане в полза на държавата на имущество придобито от престъпна дейност, както и производства по установяване на конфликт на интереси и налагане на административни наказания, се довършват по досегашния ред от Комисията. \r\nПредседателят на Комисията по правни въпроси в Народното събрание и депутат от ГЕРБ Данаил Кирилов  оттегли предложението си промените в антикорупционния закон да влязат в сила от 23 януари 2018 г. \r\nПредседателят на Комисията за противодействие на корупцията и за отнемане на незаконно придобито имущество (КПКОНПИ)  Пламен Георгиев  коментира, че решенията на правната комисия представляват действителната воля на законодателя. „И реално така беше отслабена КПКОНПИ,  защото наказателното производство беше обвързано отново с гражданското производство. Всички права на граждани да докажат откъде имат имущество са защитени пред съда и КПКОНПИ не може да направи нито едно действие по репресия на нито едно лице“, каза още Георгиев и посочи, че Комисията е най-слабо репресивният орган. „Ако волята е да имаме наистина независима гражданска конфискация, необвързана с наказателното производство, и да отнемаме от онези, които наистина са забогатели нечестно, трябваше да бъде прието това, което се прие днес“, обясни той. \r\nПопитан дали е проблем отпадането на датата 23 януари за влизане в сила на закона, Георгиев отговори, че това не е проблем. „Това просто ще бъде бонус за лицата, на които ще им се препотвърдят прекратяванията до влизане в сила на закона. Те ще са извадили късмет“, заяви той. \r\nПо отношение на сроковете за проверките, Георгиев обясни, че според него предложението е оттеглено, за да се види какво е тълкувателното решение на ВКС. „Практиката показва, че срокът за проверка на незаконно придобито имущество трябва да бъде интуитивен“, заяви той. \r\nЦветилена СИМЕОНОВА", "date": "2018.12.20", "title": "Правната комисия прие признаването на невинност да не пречи за предявяване на иск за отнемане на незаконно придобито имущество (ОБЗОР)"}
{"url": "http://www.focus-news.net/news/2018/12/20/2603863/vedomosti-mvnr-na-rf-komentira-reshenieto-na-sasht-da-ottegli-voyskite-si-ot-siriya.html", "text": "Министерството на външните работи на Руската федерация се надява решението на Вашингтон да оттегли войските си от Сирия да позволи да се урегулира ситуацията в Ет-Танф , където е разположена американска военна база, пише вестник  „Ведомости“ . \r\nНеговата информация се базира на изказването на официалния представител на руското външнополитическо ведомство Мария Захарова в предаването „Голямата игра“ на „Първи канал“ в сряда.  \r\n„На картата на Сирия тази точка (Ет-Танф- бел. на\"Ведомости\") е по пътя към Алепо и много други сирийски градове и селища, които вече започват да се връщат към мирния живот. Докато американците са там, надежда за това няма“, казва Захариева. Според нейните думи, решението на Белия дом да се изтеглят американските войски открива перспектива за политическо уреждане на кризата в Сирия.  \r\nРуското печатно издание напомня, че още през октомври 2017 година официалният представител на Министерството на отбраната Игор Конашенков е говорил за това какво представлява тази военна база в Ет Танф: прикрита за „живи щит“ от сирийски бежанци, тя се е превърнала в „черна дупка“ на сирийско-йорданската граница. По думите му именно в този район са зачестили внезапните нападения на мобилни групи от бойци на „Ислямска държава“ (организацията е забранена в Русия като терористична групировка).   Ивелина Ватова", "date": "2018.12.20", "title": "„Ведомости“: МВнР на РФ коментира решението на САЩ да оттегли войските си от Сирия"}
{"url": "http://www.focus-news.net/news/2018/12/20/2603876/izvestiya-peskov-razkaza-zashto-prezidentat-na-rusiya-nyama-smartfon.html", "text": "Президентът на Русия Владимир Путин не ползва мобилен телефон, пише вестник  „Известия“ . За това е съобщил в интервю пред телевизия „Русия 24“ неговият прессекретар Дмитрий Песков. Той е обяснил, че смартфонът кара собственикът му да се чувства като на показ, явява се доброволен ексхибиционизъм.  \r\nПо неговите думи, ползването на смартфон означава пълна прозрачност и трябва да е готов всеки да има достъп до личния му живот. \r\nНа 19 декември Песков обяви, че с течение на годините интересът към Владимир Путин като държавен глава расте. Така всъщност той коментира рекордно големия брой журналисти, които са се акредитирали за голямата пресконференция на руския лидер.   \r\nПрессекретарят на Владимир Путин разказа също, че за тази среща с медиите той се готви всекидневно, тъй като я смята за важен канал за общуване с хората.   Ивелина Ватова", "date": "2018.12.20", "title": "„ Известия“: Песков разказа защо президентът на Русия няма смартфон"}
{"url": "http://www.focus-news.net/news/2018/12/20/2603883/upravlyavashti-koalitsionni-partnyori-i-opozitsiya-v-spor-za-kontsesiite-na-plazhovete-obzor.html", "text": "Парламентът прие промени в Закона за устройство на територията на второ четене. Депутатите  удължиха с две години, от 1 януари 2019 г. до 1 януари 2021 г., срока за строеж в неурегулирани територии. Между първо и второ четене депутатът от „Обединени патриоти“ Атанас Стоянов бе предложил удължаване на срока на действие на Националния план за управление на отпадъците и на програма за предотвратяване образуването на отпадъци отново до 1 януари 2021 г. , което бе прието от Народното събрание. Не такава беше съдбата на предложението между двете четения на народния представител от ПГ на ГЕРБ и председател на Правна комисия Данаил Кирилов, който предлагаше да  бъдат отложени текстовете, свързани с концесиите по новия ред. Съгласно текстовете, предвидени за действие от 1 януари 2019 г., морските плажове или части от тях с прилежащата им акватория ще се управляват и поддържат чрез възлагане на концесия при условията и по реда на Закона за концесиите. Съгласно текстовете, широчината на прилежащата акватория, включена в обекта на концесия, не може да бъде повече от 200 м, а срокът на концесията за морски плаж е до 20 години. Също така с концесията за морски плаж на концесионера се възлага да извършва дейностите по осигуряване на водното спасяване, по обезопасяване на прилежащата акватория, здравното и медицинското обслужване и санитарно-хигиенното поддържане на морския плаж, както и да предоставя плажни услуги при условията на концесионния договор, като концесионерът осигурява свободен и безплатен достъп на морския плаж и поставя указателни табели със схеми на отделните зони и условията на концесията. Морските плажове или части от тях, за които не е възложена концесия, ще се управляват от министъра на туризма. Министърът на туризма може да отдава морските плажове или части от тях под наем за срок до 5 години, при условие че прогнозната стойност на приходите на наемателя не е по-голяма от европейския праг по смисъла на Закона за концесиите, като наемателят на морски плаж е длъжен да извършва задължителните дейности и да заплаща наемна цена. Отдаването под наем се извършва чрез търг при условията и по реда на Правилника за прилагане на Закона за държавната собственост. Предложението на Кирилов бе текстовете да влязат в сила не от 1 януари 2019 г., а от 1 януари 2021 г. Той обяви, че ги оттегля, но те бяха подложени на гласуване и отхвърлени.  \r\nПричината, която той сам обяви бе заради „необоснованите твърдения на опозицията и  нашите партньори“.  Народният представител от ПГ на „Обединени патриоти“ Валери Симеонов  коментира, че раздаването на концесии на плажове на тъмно ще продължи още две години, ако се отложи прилагането на Закона за концесиите. „Изразявам своето категорично несъгласие за отлагането на две години прилагането на параграф 34 от Закона за концесиите. Колегите от ляво са усетили, че тук има нещо за покриване. Какво е то? С отлагането на въвеждането в сила параграф 34 от Закона за концесиите, всъщност се отлага с още две години прилагането на закона за морските плажове. И управлението, и стопанисването продължават да бъдат по реда на Закона за устройството на Черноморското крайбрежие. Това е гвоздеят, това се цели. Защото със Закона за концесиите се въвеждат две линии при реализирането на концесиите – едната гарантира прозрачността на документациите, а втората гарантира контрола“, каза още Симеонов и посочи, че тези две линии ги няма в Закона за Черноморското крайбрежие. Заместник-председателят на „БСП за България“ Крум Зарков  , коментира, че през  2017 г. Народното събрание се е произнесло в полза на новия ред. „Тогава законодателната асамблея се произнесе и оттогава вие просто го отлагате – с една година, с още една, с още две. Така че тук не е въпросът кой да е режимът, той е определен от Народното събрание“, заяви Зарков и посочи, че въпросът е кога режимът ще започне да се прилага. От БСП настояха в парламента да дойдат министърът на туризма Николина Ангелкова и на регионалното развитие Петя Аврамова.  \r\nВ парламента пристигна  министърът на туризма Николина Ангелкова , която обясни на депутатите, че ако има желание за гарантиране на добър летен сезон, трябва да се мисли дългосрочно, превантивно, а не в последния момент. Тя прогнозира, че ако не се удължи срокът за отдаване на плажовете на концесии по новия ред, ще стане голяма каша в управлението им.  „Важно е да гарантираме, че управлението на морските плажове ще бъде такова, че да удовлетвори безпроблемното плажуване на туристите и да имаме механизмите, с които да можем да работим. Ако действието на закона не бъде удължено, от следващата година Министерството на туризма няма да има възможност да изпълнява своите задължения по закон, свързани с контрола по отношение на морските плажове“, каза още Ангелкова и посочи, че разпоредбите, които не са регламентирани в този закон, са разписани в Закона за концесиите. Пред журналисти Ангелкова добави, че от 1 януари 2019 г., когато реално ще влезе в сила новия ред, ще се изпадне в  правен вакуум относно контрола на плажовете. \r\nДеница КИТАНОВА", "date": "2018.12.20", "title": "Управляващи, коалиционни партньори и опозиция в спор за концесиите на плажовете (ОБЗОР)"}
{"url": "http://www.focus-news.net/news/2018/12/20/2603880/sport-shampionatat-na-rusiya-po-figurno-parzalyane-startira-dnes-v-saransk.html", "text": "Фигурно пързаляне : Турнирът на най-силните руски фигуристи ще се проведе в столицата на република Мордовия от 20 до 23 декември.  \r\nВ него ще участват състезатели, които се стремят да попаднат в националния отбор на РФ за предстоящите международни състезания от сезон 2018-2019. \r\nГлавното внимание и на зрители, и на специалисти е към жените. За първи път след Олимпийските игри на леда ще се срещнат олимпийската шампионка Алина Загитова и носителката на среброто Евгения Медведева. При танцовите двойки се очаква изпълнението на Виктория Синицина и Никита Кацалапов, сребърни призьори от Гран при.  \r\nПърви в задължителната програма са мъжете, днес, четвъртък, после са двойките. В петък са жените. Волната програма започва с мъжете и танцовите двойки. В събота се определят победителите от спортните двойки и шампионките при жените.  \r\nВ неделя е традиционният гала-спектакъл на победителите.", "date": "2018.12.20", "title": "Спорт: Шампионатът на Русия по фигурно пързаляне стартира днес в Саранск"}
{"url": "http://www.focus-news.net/news/2018/12/20/2603866/beh-veroyatno-shte-obzhalva-reshenieto-na-ek-i-globata-ot-77-mln-evro-obzor.html", "text": "Дружествата „Български Енергиен Холдинг“ и дъщерните му дружества „Булгаргаз“ и „Булгартрансгаз“ вероятно ще обжалват решението на ЕК и наложената им глоба от 77 млн. евро. Комисията глоби дружествата заради блокиране на достъпа на конкуренти до ключова газова инфраструктура в България в нарушение на антитръстовите правила на ЕС. Според ЕК БЕХ и дъщерните дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и експлоатираната от тях инфраструктура. Комисията констатира, че БЕХ е използвало господстващото положение на „Булгартрансгаз“, за да защити почти монополното положение на „Булгаргаз“, по отношение на доставките на газ. Освен това „Булгаргаз“ се е презапасявало с капацитет по единствения газопровод за внос, транспортиращ газ през Румъния за България, за да не може той да бъде използван от потенциални конкуренти. Веднага от енергийното министерство обявиха, че ще защитят националните интереси и интересите на българската енергетика. Министър Теменужка Петкова обяви, че е готова  \r\nда понесе политическа отговорност за глобата, ако някой го сметне за необходимо.  \r\nБЕХ и дъщерните му дружества обявиха, че не приемат заключенията на Комисията, че са злоупотребили с господстващо положение на българския газов пазар. Дружествата продължават да считат, че достъпът до българската преносна мрежа и до газохранилището винаги се е осъществявал в съответствие с действащите закони. Наред с това, дружествата смятат, че размерът на глобата е очевидно несъразмерен.  \r\nТемата за наложената на БЕХ глоба беше водеща и в парламента. Лидерът на БСП Корнелия Нинова обяви, че твърдението на премиера Бойко Борисов, че е искана приватизацията на „Булгартрансгаз“, е било опровергано от ЕК. „Вчера попитахме ЕК вярно ли е, че са си позволили да поставят условия на България – или приватизирате, или ви глобяване. Отговорът дойде светкавично в рамките на деня“, заяви Нинова. „Бойко Борисов – ГЕРБ и тяхното правителство вкараха България в европейски скандал“, коментира тя. Според нея втората лъжа на премиера е, че глобата няма да се плаща от гражданите. В отговор от ГЕРБ обявиха, че БСП спекулира, че българите ще плащат глобата на БЕХ. Председателят на енергийната комисия и депутат от ГЕРБ Делян Добрев посочи: „Изобщо не е вярно, че българите ще платят, защото глоби, каквито и да са те, не са ценообразуващ елемент във формулата на КЕВР“. Той уточни, че парите за глобата ще дойдат от неразпределени печалби на дружествата, от приходи от транзит, от износ на електроенергия и от много други места, но не и през цената на тока и газа. „България няма намерение да променя структурата на Енергийния холдинг под чиято шапка влизат газовите дружества „Булгаргаз” и „Булгатрансгаз”“, заяви министър Теменужка Петкова. „В хода на преговорите с ЕК българската страна предложи десетки варианти за реорганизация на газовите дружества „Булгаргаз“ и „Булгартрансгаз““, заяви вицепремиерът Томислав Дончев по време на правителственото заседание. Вицепремиерът подчерта, че в рамките на продължилите три години преговори по проблема, страната ни е предложила различни мерки, но предложението на ЕК собствеността на „Булгартрансгаз“ да бъде сменена чрез продажба на мажоритарен дял, е неприемливо. „Миналата година парламентът ни забрани да постигаме споразумение с ЕК. Естествено, никой от правителството не би се споразумял за продажба на мажоритарен дял“, каза още Томислав Дончев.  \r\nБиляна ИВАНОВА", "date": "2018.12.20", "title": "БЕХ вероятно ще обжалва решението на ЕК и глобата от 77 млн. евро (ОБЗОР)"}
{"url": "http://www.focus-news.net/news/2018/12/20/2603884/natsionalnata-detska-bolnitsa-shte-e-na-teritoriyata-na-umbal-aleksandrovska-a-ub-lozenets-shte-premine-kam-sofiyskiya-universitet-obzor.html", "text": "Национална многопрофилна детска болница ще има. Това обяви министърът на здравеопазването Кирил Ананиев на брифинг след седмичното заседание на Министерския съвет. Той уточни, че лечебното заведение няма да е на територията на УБ „Лозенец“, каквато идея имаше, а ще бъде доизградена на базата на започнатото преди години строителство на Националната педиатрична болница на територията на УМБАЛ „Александровска“. „Не мога да си позволя за пореден път да обещаем на поредното поколение българския граждани, че ще изградим такава национална многопрофилна детска болница и да не изпълня своето обещание“, заяви здравният министър. Той уточни, че през януари Министерството на здравеопазването ще обяви обществена поръчка за обследване на вече изградената структура на територията на УМБАЛ „Александровска“. След като то приключи ще бъде направено и препроектиране, съобразено с нуждите на бъдещата детска болница, обясни Ананиев. По думите му сградата е проектирана по опита на най-добрата детска болница в света – „Шнайдер“ в Израел и многопрофилната болница в Дюселдорф и отговаря на всички световни изисквания за такова лечебно заведение. „Надявам се в началото на лятото да започнем реалното изграждане на новата болница. Ще създадем пълна организация, за да може тя да бъде готова най-късно до средата на 2020 година“, посочи още той.  \r\nКолко точно ще струва строителството на новата детска болница ще бъде ясно след препроектирането на сградата. Министър Ананиев пресметна, че при 500 лв./кв. м. при 40 хил. кв. м. разгърната застроена площ строителните дейности ще струват около 20 милиона лв. Част от необходимото оборудване и медицинска апаратура за новата детска болница ще дойде от детските отделения и клиники в университетските болници в София.  \r\nПо отношение на УБ „Лозенец“ министър Ананиев посочи, че болницата ще запази дейността си и ще остане учебна-лечебна база на Медицинския факултет на Софийския университет. След като Народното събрание приеме отпадането на параграф 5 от Закона за лечебните заведения, по който университетската болница „Лозенец“ е второстепенен разпоредител с бюджет към Министерския съвет, лечебното заведение ще бъде регистрирано като търговско дружество. С решение на правителството на Софийския университет \"Св. Климент Охридски\" ще се предоставят правата на едноличен собственик на капитала за управление на държавното лечебно заведение. \r\nВ рамките на заседанието на кабинета премиерът Бойко Борисов увери, че ще бъде осигурено необходимото финансира за новата национална детска болница. Той обяви също и, че правителството ще отпусне 23 млн. лева за погасяване на дълговете на УБ „Лозенец“. \r\nРекторът на Софийския университет проф. дфн Анастас Герджиков благодари от своя страна на Министерския съвет за проявеното разбиране и готовността да се запази Университетската болница като учебна клинична база, както и управлението ѝ да се прехвърли на СУ. По думите му това е най-добро решение. „Това е един пример, че след сериозно обсъждане и консенсус с всички засегнати страни се взима най-доброто решение. Така всички страни ще бъдат удовлетворени - и децата ще бъдат лекувани и студентите ще имат най-добра база“, коментира той. \r\nВесела АЛЕКСАНДРОВА", "date": "2018.12.20", "title": "Националната детска болница ще е на територията на УМБАЛ „Александровска“, а УБ „Лозенец“ ще премине към Софийския университет (ОБЗОР)"}
{"url": "http://www.focus-news.net/news/2018/12/20/2603888/pregled-na-nyakoi-osnovni-temi-v-britanskiya-pechat-agentsiya-fokus.html", "text": "При протеста на „сините жилетки“ полицията предизвиква огромни опашки от чакащи пътници на летище „Шарл Дьо Гол“, които бавно влачат багажите си пред гишетата за паспортна проверка, пише в днешния си брой  The Daily Express .  \r\nСпоред служителите от летището забавянето е само на Терминал 1 и поясняват, че полицията работи, но има нужда от време за „да чекира задълбочено“ пътниците. Навсякъде в Париж в някои от полицейските управления реагират само на спешни случаи. Полицията продължава да преговаря с правителството за допълнително заплащане заради извънредната си работа по време на протестите на „жълтите жилетки“.  \r\nПолицейските съюзи говорят за лоши условия на труд. Нещо повече, Обединеният полицейски съюз призова служителите в цяла Франция да отговарят само на спешни случаи докато той преговаря с вътрешното министерство.   \r\nФренското правителство е обещало да даде по 300 евро бонуси на всички полицаи, участвали в охраната на неотдавнашните протести. Синдикатите обаче искат повече пари.  \r\nВ сряда вътрешният министър обяви, че двете преговарящи страни се опитват да изработят „план за уреждане“ на въпросите.  \r\nНационалната полиция на Франция отдавна се оплаква, че се е преработила, че не я уважават и е лошо платена, но в миналото все не успяваше да изложи исканията си. \r\n*** В сряда президентът Тръмп се забърка в разправия с Великобритания, пише The Times. Според вестника причината е, че е обявил победата си срещу „Ислямска държава“ (ИД) преди да е изтеглил всички американски войски от Сирия.   \r\nТръмп е изненадал съюзниците си с декларацията, която е направил в Туитър: „ Ние победихме ИД в Сирия, единствената ми причина да стоя там по време на президентството на Тръмп“. Белият дом потвърди плановете да се върнат у дома намиращите се в Сирия 2000 американски военни.   \r\nВеликобритания обаче не е била информирана предварително, както пише The Times. Тя гледа на „ИД“ като на заплаха за сигурността си, а правителственият говорител е заявил, че Обединеното кралство няма да оттегля войските си: „Дори и да е останала без територия „ИД“ ще си остане заплаха.“ \r\n*** Непокорни министри вярват, че Тереза Мей ще бъде принудена да позволи на работници със заплащане под 21 000 паунда да идват във Великобритания и след Брекзит, тъй като бизнесите интензивно лобират за правото да наемат на работа квалифицирани работници от чужбина.   \r\nПремиерът настоява да се наложи долна граница за наемане на работници до 30 000 паунда, което означава да се намали големия миграционен поток, пише  The Guardian  и припомня, че предстои още една година на консултации след този бунт на кабинета.   \r\nСамо часове след като бе публикувана дълго очакваната Бяла книга на правителството за имиграцията, в сряда се надигна негодувание сред бизнесите за предложенията, с които се задълбочават пукнатините в онова, което се смяташе като един от най-важните аспекти във визията на Мей за Великобритания след Брекзит.  \r\nФилип Хамънд, финансовият министър, и Грег Кларк, министър, отговарящ за бизнеса, сега очакват работодателските групи да упражнят силен натиск, за да не се приеме предлагания от премиера долен праг от 30 000 паунда.   \r\nБялата книга очертава картината на това как след 2021 година ще спре свободното движение от ЕС. То именно се възприема като една от най-важните причини за желанието на британците да напуснат Евросъюза.   \r\nДокументът предлага система, основана на притежаваната квалификация, която не дели държавите, от които идват работниците на страни, членки на ЕС, и не-членуващи в ЕС. Кабинетът обаче се сдържа да предложи окончателно решение за постигане на праг за всички заплати.   \r\nБялата книга бе представена днес в Камарата на общините от Саджид Джавид, вътрешният министър, който заяви, че базата от 30 000 паунда е предложена от независимия Комитет за миграционни съвети и не е „твърдо установена“.  \r\nТой призна, че министрите трябва още да поработят по темата и добави: „Ние ще се ангажираме още с въпроса, за да сме сигурни, че ще вземем вярно решение и ще ви представим долна граница, която би била приета от всички в Обединеното кралство“ . \r\nИзточник от кабинета каза, че като се има предвид натискът от работодателите, се очаква крайният резултат „да е по-близо до 21 000, а не до 30 000 паунда“. Привържениците на Хамънд обявиха, че той,самият, „много доволен“ от тези резултати и се надява консултациите да започнат.   \r\nОт Вътрешното министерство отказаха да предвиждат дали новият режим ще намали имиграцията, като поясниха, че бъдещите й нива ще зависят от поредица от фактори, за които е трудно сега да се говори.  \r\nБялата книга рефлектира директно една дългогодишна цел, която самата  Тереза Мей има. В нея се казва, че правителството продължава да се ангажира „да намали т. нар. нетна миграция до устойчиви нива, както е посочено в партийния манифест на консерваторите“.   \r\nОт една година Даунинг стрийт се опитва да публикува Бяла книга за имиграцията, като вярваше, че въвеждането на стриктен граничен контрол ще бъде сериозен коз в ръцете на Мей в борбата й с депутатите, разбунтували се срещу нейната сделка с ЕС за Брекзит.   \r\nВ следващите пет години ще бъдат въведени преходни мерки, които ще позволят В Обединеното кралство да се наемат чужди работници за ниско платени работни места, но за срок от 12 месеца, като се даде възможност и за допълнителни 12 месеца. Така ще се гарантира, че ако не си намерят работа, те няма да се установят за постоянно в страната.   \r\nНовите имиграционни правила ще влязат в сила в края на преходния период след Брекзит в началото на 2021 година. Продължителни консултации означава, че бизнесите ще имат не повече от година да се адаптират към тях, след като бъде определен долния праг на трудовото възнаграждение.   \r\nПрез 2019 година ще бъде изпробвана т. нар. схема на„малката скала“ за берачите на плодове и други сезонни селскостопански работници, но на останалите сектори от икономиката няма да се предоставят подобни специални   условия, се казва в Бялата книга.", "date": "2018.12.20", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/12/20/2603889/gd-granichna-politsiya-intenziven-e-trafikat-za-tovarni-avtomobili-na-granitsite-s-gartsiya-sarbiya-turtsiya-i-rumaniya.html", "text": "Интензивен е трафикът за товарни автомобили на границите с Гърция, Сърбия, Турция и Румъния. Това съобщиха от  ГД „Гранична полиция“ . Информацията за трафика на граничните пунктове е към 6.00 часа.  На българо-сръбската граница на ГКПП „Калотина“ трафикът е интензивен на вход за товарни автомобили. На българо-гръцката граница трафикът е интензивен на ГКПП „Кулата“ за товарни автомобили на изход. На българо-турската граница трафикът е интензивен на ГКПП „Капитан Андреево“ и ГКПП „Лесово“ на изход за товарни автомобили. На българо-румънската граница на ГКПП „Дунав мост“ трафикът е интензивен за товарни автомобили на изход. На българо-македонската граница трафикът е нормален на всички гранични контролно-пропускателни пунктове.", "date": "2018.12.20", "title": "ГД „Гранична полиция“: Интензивен е трафикът за товарни автомобили на границите с Гърция, Сърбия, Турция и Румъния"}
{"url": "http://www.focus-news.net/news/2018/12/20/2603887/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Украйна нарушава споразумението за безвизов режим и не изпълнява изискванията, предписани от Европейската комисия, се съобщава от Комисията, цитирано в електронната страница на „Росбалт“, руска федерална информационно-аналитична агенция. За това пише вестник  „Независимая газета“ . \r\nВ новия годишен отчет Комисията отбелязва, че споразумението може да бъде замразено, ако Киев срочно не изпълни редица условия, в частност борбата с корупцията и миграцията.   \r\nОсвен това От Брюксел настояват Украйна да се откаже от прекалено силния контрол над неправителствените организации, да създаде информационни програми за правата и задълженията при безвизов режим на придвижване, за ефективност на антикорупционните структури, за независима работа на специализираната антикорупционна прокуратура, за повишаване ефективността на полицията и спецслужбите в борбата с организираната престъпност.   \r\n*** Министерството на външните работи на Руската федерация се надява решението на Вашингтон да оттегли войските си от Сирия да позволи да се урегулира ситуацията в Ет-Танф , където е разположена американска военна база, пише вестник  „Ведомости“ . \r\nНеговата информация се базира на изказването на официалния представител на руското външнополитическо ведомство Мария Захарова в предаването „Голямата игра“ на „Първи канал“ в сряда.  \r\n„На картата на Сирия тази точка (Ет-Танф- бел. на\"Ведомости\") е по пътя към Алепо и много други сирийски градове и селища, които вече започват да се връщат към мирния живот. Докато американците са там, надежда за това няма“, казва Захариева. Според нейните думи, решението на Белия дом да се изтеглят американските войски открива перспектива за политическо уреждане на кризата в Сирия.  \r\n Руското печатно издание напомня, че още през октомври 2017 година официалният представител на Министерството на отбраната Игор Конашенков е говорил за това какво представлява тази военна база в Ет Танф: прикрита за „живи щит“ от сирийски бежанци, тя се е превърнала в „черна дупка“ на сирийско-йорданската граница. По думите му именно в този район са зачестили внезапните нападения на мобилни групи от бойци на „Ислямска държава“ (организацията е забранена в Русия като терористична групировка). \r\n*** Президентът на Русия Владимир Путин не ползва мобилен телефон, пише вестник  „Известия“ . За това е съобщил в интервю пред телевизия „Русия 24“ неговият прессекретар Дмитрий Песков. Той е обяснил, че смартфонът кара собственикът му да се чувства като на показ, явява се доброволен ексхибиционизъм.  \r\nПо неговите думи, ползването на смартфон означава пълна прозрачност и трябва да е готов всеки да има достъп до личния му живот. \r\nНа 19 декември Песков обяви, че с течение на годините интересът към Владимир Путин като държавен глава расте. Така всъщност той коментира рекордно големия брой журналисти, които са се акредитирали за голямата пресконференция на руския лидер.   \r\nПрессекретарят на Владимир Путин разказа също, че за тази среща с медиите той се готви всекидневно, тъй като я смята за важен канал за общуване с хората. \r\n*** Една от най-шумните интервенции в историята на американската армия безславно приключва, коментира новината на деня вестник  „Взгляд“ . Доналд Тръмп обяви, че САЩ са победили „Ислямска държава“ и издаде заповед американските военни да напуснат Сирия.  Каква е причината да вземе това решение именно сега и защо тази стъпка може да се свърже с продажбата на Турция на руските комплекси  С-400? \r\nАмериканците са в Сирия вече четири години. И макар че борят им не надхвърля 2000 души, самият факт, че в страната има военни от САЩ, вече оказва  сериозно въздействие върху сирийския конфликт и неговото урегулиране.   \r\nКогато настъпи момента да се определя бъдещето на Сирия, позицията на САЩ ще се вземе под внимание. Така няма да се даде на руснаците да бъдат пълновластни господари на ситуацията.  \r\nЗатова и американците оставаха в северно-източна Сирия, в районите, населени с кюрди, и в нейния юг, където е базата им, Ет Танф.  След като бяха разгромени основните сили на ИД формален повод да продължат да са в страната за американците вече нямаше.   \r\nСАЩ напускат Сирия. А това означава, че напускат и сирийската игра. Ясно е, че тя отдавна беше проиграна. Това стана ясно още в 2015-та, след като започна руската операция. Ясно е, че така Тръмп изпълнява още едно свое предизборно обещание.   \r\nИ все пак защо именно сега? \r\nЗащото на САЩ съвсем не им е до Сирия. В играта влиза целия Близък изток. Вашингтон иска да спре спада на влиянието си в региона и евакуацията от Сирия може би е най-лекият и безболезнен път към изпълнение на това желание.   \r\nЛек, защото няма никаква военна и геополитическа логика 2000 американци да стоят в страната, която се завръща под контрола на Асад. Там вече има други играчи. Русия и Иран няма да се откажат да подкрепят Дамаск. Турция, тръгвайки на споразумение с тях, става трета страна в сирийското урегулиране – и за САЩ просто няма място. Теоретично те биха могли да играят заедно с Турция, но отношенията между двете страни катастрофално се влошават в последните години.   \r\nЗа това си има цяла поредица от причини. И една от най-важните е, че в Сирия американците поддържат кюрдите, които пък турците смятат като постоянна заплаха за сигурността на своята държава. Колкото повече остават, толкова повече биха вредили американците и на без това лошите си отношения с Турция. А да изгубят нея би означавало съвсем да влошат и без това влошените си позиции в региона.   \r\nТъй че друг избор не им остава.   \r\nЕрдоган се опитва да подобри връзките си с Русия. На фона на многобройните разногласия със САЩ това звучи особено благоприятно. САЩ се бяха замесили в опита за преврат в Анкара, САЩ не предадоха на Турция Гюлен, главният враг на Ердоган, САЩ поддържат в Сирия кюрдите, врагове на Турция.   \r\nА Турция е доста важна за всички ключови играчи в света, тъй че с нея няма как само да се поскараш просто. САЩ категорично не могат да си позволят  окончателно да „изгубят Турция“. В Близкия изток те вече нямат стопроцентов съюзник (Израел не влиза в сметката), а влиянието на Русия там расте все повече. Саудитска Арабия все по-дейно се сближава с Москва, а след случая Хашоги и твърде двусмислените отношения между Вашингтон и Риад стават все по-тънки. В тези условия за Тръмп просто няма друг изход освен ад се опита да се сдобри с Ердоган. Така сирийската тема се оказва най-лесният вариант за подобно решение.", "date": "2018.12.20", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/12/20/2603886/pregled-na-mezhdunarodnite-novini-do-6-chasa-agentsiya-fokus.html", "text": "След думите на президента на САЩ Доналд Тръмп за изтегляне от Сирия, последваха моментални изявления от Белия дом по темата, предаде информационната агенция ДХА.  А именно, че „се преминава към една нова фаза в борбата с ДАЕШ” и че „вече е започнато връщането на американските войски в САЩ”.  \r\nСъщевременно в последното послание по темата се уточнява, че „Вашингтон и техните съюзници са готови при необходимост отново да пристъпят към действия на всяко равнище, за да защитят интересите на САЩ”. Повод за това могат да бъдат: „завземането на територии от радикални религиозни терористи, тяхното обезпечаване и подкрепа; нарушаването под каквато и да е форма на границите.” При подобна ситуация ще продължат съвместните действия на САЩ с техните съюзници в района, посочва още ДХА. \r\n*** Депутатите от парламентарната Конституционна комисия, подкрепиха всички предложения за изменение и допълнение на Основния закон на Република Македония. Представителите на ВМРО-ДПМНЕ не са присъствали на обсъждането. Това съобщи на електронната си страница македонския телевизионен канал  Nova TV . \r\nНай-активни в дискусиите в сряда са били депутатите от „Алианс на албанците“ и „Беса“. Според тях в Раздел „Гражданство“ определението \"македонско / граждани на Република Северна Македония\" трябва да се промени, като отпадне „македонско“ и остане само \"граждани на Република Македония \". \r\nВ проведените в комисията дебати лидерът на Алианса Зиядин Села оцени предложението на управляващите като пропаганда на \"моноетническата македонска концепция\", депутатът от „Беса“ Фадил Зендели  определи направените предложения като подвеждащи. \r\nВицепремиерът по европейските въпроси Буяр Османи отговори на тези упреци с пояснение, че предложенията на правителството са в съответствие с Договора от Преспа, а етническите въпроси са включени в Охридското рамково споразумение, което ще бъде неразделна част от Конституцията \r\nВ заседанието на Комисията участва и Панчо Минов, който обяви, че ще работи като независим депутат. Той изрази задоволство, че правителството е приело част от предложенията му. Според него това ще се отрази и на гласуването му на пленарна сесия, когато се приемат окончателно конституционните поправки.   \r\nПленарната сесия на Парламента в Скопие, на която ще се обсъдят и гласуват предложенията за изменение и допълнение на Конституцията, ще започне работа на 9 януари 2019 година.   \r\nЕто и предложенията за изменения и допълнения, направени след дискусиите в Комисията:   Промяна XXXIII   \r\n1.В Конституцията думите \"Република Македония\" се заменят с \"Република Северна Македония\", \"Македония\" се заменя със \"Северна Македония\", с изключение на член 36 от Конституцията на Република Македония.  Промяна XXXIV \r\n1.В Преамбюла на Конституцията на Република Македония се заличава изразът \"които живеят в нейните граници\", а изразът \"решенията на АСНОМ\" се заменя с израза \"юридическите решения, посочени в Обръщението на Първото заседание на АСНОМ до македонския народ за проведеното заседание на АСНОМ \", след думата „година“ се добавя пояснението „на които се изрази волята за създаване на самостоятелна суверенна държава и Охридското рамково споразумение\", думите „решиха да\" се заличават.  \r\n2.С тази промяна се изменя и допълва Преамбюлът – Допълнение 4 в Конституцията на Република Македония.  Промяна XXXV \r\n1.Републиката зачита суверенитета, териториалната цялост и политическата независимост на съседните държави. \r\n2. С това изменение се допълва член 3 от Конституцията на Република Македония.  Промяна XXXVI   \r\n1.Републиката предпазва, гарантира и подхранва особеностите, историческото и културното наследство на българския народ.  \r\nРепубликата защитава правата и интересите на своите граждани, които живеят или пребивават в чужбина.  \r\nРепубликата се грижи за диаспората на македонския народ и на другите общности, възпитава и насърчава връзките им с родината.  \r\nРепубликата, едновременно с това, няма да се намесва в суверенните права на други държави и във вътрешните им работи.  \r\n2.С тази промяна се изменя член 49 и промяна 2 от Конституцията на Република Македония. \r\n*** Предизвикалият много спорове и противоречиви мнения Глобален пакт на ООН за сигурна, системна и редовна миграция бе приет от Общото събрание на Световната организация, информира  Euronews . \r\nЦелта на документа е да се засили международното сътрудничество за „сигурна и системна“ миграция.  \r\n152 държави са гласували в подкрепа на Пакта, 12 са се въздържали, а 5 са гласували „против“. В групата на последните са Унгария и САЩ.  \r\nДържавите, които се обявяват против Пакта, излизат с аргумента, че темата за миграцията е свързана с националния суверенитет и е въпрос на сигурност.  \r\nМиналата седмица в Брюксел се проведоха протести срещу Глобалния пакт на ООН за миграцията.  \r\nПриетият днес документ не е правно задължителен. Той има препоръчителен характер. \r\n  ***  Председателят на Федералният резерв на САЩ Джеръми Пауъл е заявил в сряда, че „политическите решения не играят никаква роля“, когато Централната банка взема решения, съобщава  AFP .   \r\nВ Туитър президентът Доналд Тръмп постоянно атакува Федералния резерв. Той определи като „глупаво“  решението за четвърто увеличение на лихвения процент през тази година. Това решение бе обявено в сряда.   \r\nВ допълнение Пауъл заяви пред репортерите, че по-умереното становище за американската инфлация дава възможност на неговата институция „да е търпелива“ при по-нататъшните увеличения на лихвения процент.   \r\n*** В сряда Уол стрийт се разтърси след съобщението, че Федералният резерв увеличава лихвения процент, съобщава  AFP .  \r\nВ същото време финансовата институция обеща повишено внимание към допълнителните промени на лихвените проценти през следващата 2019 година. \r\nСлед съобщението търговията вървеше с променливо темпо, но след пресконференцията на председателя на Федералния резерв Джеръми Пауъл пазарите стремително тръгнаха надолу.  \r\nDow Jones Industrial Average падна с 2 процента и стигна нивото от 23,204.49. \r\nИндексът Nasdaq се срина с 2.9 процента до нивото от 6,588.59. \r\n*** Обявеният от секретаря на Съвета за национална сигурност и отбрана на Украйна Александър Турчинов новото несанкционирано преминаване на украински военни кораби през Керченския проток ще се превърне в поредната безотговорна провокация, съобщава  ТАСС . Това е заявила в сряда на брифинг Мария Захарова, директор на Отдела за информация и печат на руското МВнР.   \r\n\"Това съобщение просто е поредна провокация. То е абсолютно безотговорно. Само ще усложни ситуацията. Много партньори на Украйна се опитват да намалят напрежението в тази ситуация и търсят пътища за деескалация“,обръща внимание официалната представителка на ведомството и добавя, че „на фона на тези опити, предприети от редица държави и от ЕС, да се прави подобно изявление е визитка картичка за режима в Киев.“  \r\nВ сряда Александър Турчинов даде интервю за британската корпорация БиБиСи, в което заяви, че Украйна не възнамерява да се отказва от плавания на совите кораби в Азовско море през Керченския проток и не изключва възможността за унищожаване на Кримския мост. Той е заявил също за готовността на да се поканят представители на ОССЕ, НАТО и други международни организации, които да присъстват на украинските кораби. \r\n*** Президентът Тръмп започва да изтегля войските на САЩ от Сирия, съобщава  Reuters .  \r\nВ сряда той е обявил, че те са изпълнили мисията си да сразят Ислямска държава и Вашингтон възнамерява да изтегли всичките си военни части в тази страна, са казали по-рано в сряда и официални служители.  \r\nТова президентско решение ще засегне приблизително 2000 американски военни. Веднага обаче се появиха съмнения как ще се предотврати ново надигане на войнстващата групировка, няма ли да се стигне до подбиване на имиджа на САЩ в региона и да подкопае дипломатическите усилия за слагане на точка на сирийската гражданска война, която навърши вече осмата си година.   \r\nСведенията за пълно оттегляне предизвика незабавна критика от страна на някои близки до Тръмп републиканци, според които така нещата ще се оставят в ръцете на Русия и Иран. Известно е, че и двете страни подкрепят сирийския президент Башар Асад. \r\n*** САЩ налагат нови санкции на Русия, съобщава  Reuters  в сряда. Те са изготвили списък на отделни личности, за които се смята, че наред с други деяния, са замесени и в подкрепяната от Кремъл кампания за намеса в президентските избори от 2016 година.  \r\nФинансовото министерство на САЩ обяви, че ще отмени  санкциите за основния производител на алуминий в Русия „Русал“ и за други две компании, свързани с Олег Дерипаска. Той, самият, остава под контрол.  \r\nНовите мерки засягат 15 души, членове на руското военно разузнаване и 4 структури, заподозрени в намеса в президентските избори, в хакерски атаки срещу Световната антидопингова агенция и други „вредителства“ в света, се казва в съобщение на ведомството, публикувано на неговата електронна страница.   \r\nТова действие е „отговор на продължаващото незачитане от страна на Русия на международните норми“, се казва в съобщението. \r\n*** Подразделения на украинските сили за сигурност са обстрелвали в сряда село Старомихайловка, западно от Донецк, пише „Независимая газета“.  За стрелбата е съобщено в представителството на самопровъзгласилата се Донецка народна република (ДНР) в Съвместния център за контрол и координация по прекратяване на огъня (СЦКК). \r\n\"Днес (сряда – бел. ред.) в 21:40 ч. е регистриран обстрел от страна на въоръжени части на Украйна по направлението Красногоровка-Старомихайловка“, се казва в съобщение от представителството на ДНР. \r\nСпоред СЦКК, по населения пункт са изстреляни 12 миномета калибър 120 мм. Информация за жертви и материални повреди няма.   \r\nОт началото на конфликта в Донбас през април 2014 година страните са се договаряли повече от 20 пъти за примирие. Поредната договореност за прекратяване на огъня и установяване на „учебно примирие“ от полунощ на 29 август са били постигнати на среща на контактната група в Минск. До този момент обаче няма устойчив режим на тяхното практическо приложение. \r\n*** Кубински бейзболисти вече ще бъдат наемани в клубове от Американската лига (MLB), съобщава  AFP . Това няма да се смята за дезертьорство, както досега.  \r\nВ сряда за целта беше подписано споразумение между двете организации - Американската бейзболна лига и Кубинската бейзболна федерация. \r\n*** Главният прокурор на Бразилия Ракел Додж повдигна обвинение срещу президента Мишел Темер по повод разследване за корупция, пише вестник  „Известия“ . \r\nКакто съобщава, бразилският телевизионен канал Глобо, става дума за подозрение в пране на пари. Предполага се, че е взел общо шест милиона долара за периода от 2000-та година до 2014-та. \r\nСрокът на президентския мандат на Мишел Темер изтича на 1 януари 2019 година, когато постът ще се поеме от Жанр Болсонар, спечелил изборите от втория тур, проведен на 29 октомври. Той е от крайно дясната Социално-либерална партия.  \r\nБившият държавен глава на Бразилия Луис Инасиу да Силва в момента е в затвора с присъда от 12 години и един месец за корупция. Присъдата му влезе в сила от януари 2018 година. Самият да Силва не признава вината си и смята, че делото срещу него е резултат от политическо преследване на консерваторите. \r\n*** Лондонското летище „Гетуик“ временно прекрати работа, след като във въздушното му пространство бяха забелязани два безпилотни летателни апарата, пише вестник  „Известия“ .   \r\nТе са били видени около полосите за излитане и кацане. Всички самолети, които е трябвало да кацнат на „Гетуик“, са били препратени към съседни летища.  \r\nПолицейският хеликоптер се опитал да  проследи автомобила, от който се контролирали дроновете, но засега не успял да го открие.   \r\nНа 17 декември тази година, само преди 3 дни, Петропавловски-Камчатското летище беше затворено за три часа заради инцидент с американски самолет.", "date": "2018.12.20", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/12/20/2603890/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от - 12° до + 1°. Времето над страната е облачно. \r\nВятър духа в областите: Варна, Бургас, В.Търново, Добрич, Пазарджик, Силистра, Смолян и Шумен. \r\nПътните настилки са предимно мокри, заснежени, по усойните и планински райони частично заледени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140 до 20.12.2018 г.. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София.  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности до 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на участъка до 31.05.2019 г. \r\nОбласт Стара Загора: \r\nДо 21.12.2018 г., от 8 до 17 часа движението от км 156 до км 167 в посока София се осъществява само в изпреварващата лента поради ремонт на асфалтовата настилка.  \r\nОбласт Бургас: \r\nДо 30.12.2018 г. движението от км 329+000 до км 330+000 в посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци.  \r\nАМ „Хемус“:  \r\nОбласт София: \r\nДо 31.03.2019 г. в участъка от км 30+260 до км 47+060 /от п.в. „Витинска река“ до п.в. Ботевград/ само в посока София е ограничено движението на МПС над 12 тона поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДо 23.12.2018 г. движението от км 0+000 до км 8+600 се осъществява двупосочно в едно платно посока Бургас поради частични ремонтни дейности на асфалтовата настилка.  \r\nАМ „Люлин“: няма ограничения  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n- За движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n- За движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 12:00 часа на 27.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.12.2018 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-208: Движението по път ІІІ-208 при км 51+713 в участъка Провадия – Айтос се осъществява от дясно по посока на движението поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.12.2018 г. \r\nПът III-795: Движението по път III-795 в участъка Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 30.12.2018 г. \r\nПът ІІІ –7306: Движението по път III-7306 в участъка Черница - Сунгурларе - Славянци от км 5+000 до км 14+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2018 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 28.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 28.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 28.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 28.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 28.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 28.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20 \r\n31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.  \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 28.12.2018 г.; \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 28.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.12.20", "title": "Актуална пътна обстановка"}
{"url": "http://www.focus-news.net/news/2018/12/20/2603879/vzglyad-kakvo-kara-amerikantsite-da-napuskat-siriyai.html", "text": "Една от най-шумните интервенции в историята на американската армия безславно приключва, коментира новината на деня вестник  „Взгляд“ . Доналд Тръмп обяви, че САЩ са победили „Ислямска държава“ и издаде заповед американските военни да напуснат Сирия.  Каква е причината да вземе това решение именно сега и защо тази стъпка може да се свърже с продажбата на Турция на руските комплекси  С-400? \r\nАмериканците са в Сирия вече четири години. И макар че борят им не надхвърля 2000 души, самият факт, че в страната има военни от САЩ, вече оказва  сериозно въздействие върху сирийския конфликт и неговото урегулиране.   \r\nКогато настъпи момента да се определя бъдещето на Сирия, позицията на САЩ ще се вземе под внимание. Така няма да се даде на руснаците да бъдат пълновластни господари на ситуацията.  \r\nЗатова и американците оставаха в северно-източна Сирия, в районите, населени с кюрди, и в нейния юг, където е базата им, Ет Танф.  След като бяха разгромени основните сили на ИД формален повод да продължат да са в страната за американците вече нямаше.   \r\nСАЩ напускат Сирия. А това означава, че напускат и сирийската игра. Ясно е, че тя отдавна беше проиграна. Това стана ясно още в 2015-та, след като започна руската операция. Ясно е, че така Тръмп изпълнява още едно свое предизборно обещание.   \r\nИ все пак защо именно сега? \r\nЗащото на САЩ съвсем не им е до Сирия. В играта влиза целия Близък изток. Вашингтон иска да спре спада на влиянието си в региона и евакуацията от Сирия може би е най-лекият и безболезнен път към изпълнение на това желание.   \r\nЛек, защото няма никаква военна и геополитическа логика 2000 американци да стоят в страната, която се завръща под контрола на Асад. Там вече има други играчи. Русия и Иран няма да се откажат да подкрепят Дамаск. Турция, тръгвайки на споразумение с тях, става трета страна в сирийското урегулиране – и за САЩ просто няма място. Теоретично те биха могли да играят заедно с Турция, но отношенията между двете страни катастрофално се влошават в последните години.   \r\nЗа това си има цяла поредица от причини. И една от най-важните е, че в Сирия американците поддържат кюрдите, които пък турците смятат като постоянна заплаха за сигурността на своята държава. Колкото повече остават, толкова повече биха вредили американците и на без това лошите си отношения с Турция. А да изгубят нея би означавало съвсем да влошат и без това влошените си позиции в региона.   \r\nТъй че друг избор не им остава.   \r\nЕрдоган се опитва да подобри връзките си с Русия. На фона на многобройните разногласия със САЩ това звучи особено благоприятно. САЩ се бяха замесили в опита за преврат в Анкара, САЩ не предадоха на Турция Гюлен, главният враг на Ердоган, САЩ поддържат в Сирия кюрдите, врагове на Турция.   \r\nА Турция е доста важна за всички ключови играчи в света, тъй че с нея няма как само да се поскараш просто. САЩ категорично не могат да си позволят  окончателно да „изгубят Турция“. В Близкия изток те вече нямат стопроцентов съюзник (Израел не влиза в сметката), а влиянието на Русия там расте все повече. Саудитска Арабия все по-дейно се сближава с Москва, а след случая Хашоги и твърде двусмислените отношения между Вашингтон и Риад стават все по-тънки. В тези условия за Тръмп просто няма друг изход освен ад се опита да се сдобри с Ердоган. Така сирийската тема се оказва най-лесният вариант за подобно решение.   Ивелина Ватова", "date": "2018.12.20", "title": "„Взгляд“: Какво кара американците да напускат Сирия?"}
{"url": "http://www.focus-news.net/news/2018/12/20/2603891/sport-prez-yanuari-roma-shte-ukrepi-zashtitata-si.html", "text": "През януари Рома ще укрепи защитата си \r\nОтборът на Рома видимо изпитва проблеми със защитата си през този футболен сезон. Затова през януари спортният директор Мончи ще търси ново попълнение за отбраната на тима, пише “Гадзета дело спорт”.  \r\nПърви в списъка е 22-годишният бразилец Яго Майдана. Той се завърна в Сао Пауло след като игра в Атлетико Минейро.", "date": "2018.12.20", "title": "Спорт: През януари Рома ще укрепи защитата си"}
{"url": "http://www.focus-news.net/news/2018/12/20/2603872/the-daily-express-haosat-vav-frantsiya-sega-protestirat-sini-zhiletki.html", "text": "При протеста на „сините жилетки“ полицията предизвиква огромни опашки от чакащи пътници на летище „Шарл Дьо Гол“, които бавно влачат багажите си пред гишетата за паспортна проверка, пише в днешния си брой  The Daily Express .  \r\nСпоред служителите от летището забавянето е само на Терминал 1 и поясняват, че полицията работи, но има нужда от време за „да чекира задълбочено“ пътниците. Навсякъде в Париж в някои от полицейските управления реагират само на спешни случаи. Полицията продължава да преговаря с правителството за допълнително заплащане заради извънредната си работа по време на протестите на „жълтите жилетки“.  \r\nПолицейските съюзи говорят за лоши условия на труд. Нещо повече, Обединеният полицейски съюз призова служителите в цяла Франция да отговарят само на спешни случаи докато той преговаря с вътрешното министерство.   \r\nФренското правителство е обещало да даде по 300 евро бонуси на всички полицаи, участвали в охраната на неотдавнашните протести. Синдикатите обаче искат повече пари.  \r\nВ сряда вътрешният министър обяви, че двете преговарящи страни се опитват да изработят „план за уреждане“ на въпросите.  \r\nНационалната полиция на Франция отдавна се оплаква, че се е преработила, че не я уважават и е лошо платена, но в миналото все не успяваше да изложи исканията си.   Ивелина Ватова", "date": "2018.12.20", "title": "The Daily Express: Хаосът във Франция: Сега протестират '\"сини жилетки\""}
{"url": "http://www.focus-news.net/news/2018/12/20/2603894/prezidentat-rumen-radev-shte-udostoi-poslanika-na-kitayskata-narodna-republika-dzhan-haydzhou-s-orden-stara-planina-parva-stepen.html", "text": "От 10.30 часа на церемония в Гербовата зала на „Дондуков“ 2 президентът Румен Радев ще удостои с орден „Стара планина“ първа степен посланика на Китайската народна република Джан Хайджоу. Това съобщиха от  Прессекретариата на държавния глава . \r\nДипломатът ще получи висшето държавно отличие за неговите заслуги за развитието на двустранните отношения между България и Китайската народна република.", "date": "2018.12.20", "title": "Президентът Румен Радев ще удостои посланика на Китайската народна република Джан Хайджоу с орден „Стара планина“ първа степен"}
{"url": "http://www.focus-news.net/news/2018/12/20/2603892/predstoyashti-v-stranata-za-20-dekemvri-agentsiya-fokus.html", "text": "*** \r\nОт 10.30 часа на церемония в Гербовата зала на „Дондуков“ 2 президентът Румен Радев ще удостои с орден „Стара планина“ първа степен посланика на Китайската народна република Джан Хайджоу.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа министър Красимир Вълчев ще вземе участие в пресконференция за представяне на резултатите от новото издание на Рейтинговата система на висшите училища. Събитието ще се проведе в залата на 7 етаж в МОН.  \r\n*** \r\nОт 10.00 часа министърът на отбраната Красимир Каракачанов и началникът на отбраната генерал Андрей Боцев ще участват в традиционната видеоконферентна връзка с националните командири на българските военни контингенти, участващи в операции и мисии в Афганистан, Босна и Херцеговина, Косово и Мали. Видеовръзката ще се осъществи в конферентната зала на административната сграда на Министерството на отбраната на бул. „Ген. Тотлебен” 34. В нея ще участва и заместник-командващият на Съвместното командване на силите генерал-майор Иван Лалов. \r\n*** \r\nОт 10.30 часа в централата на „София Франс Ауто“ (бул. „Ботевградско шосе“ 459) министърът на здравеопазването Кирил Ананиев ще участва в официалната церемония по приемането на първите два санитарни автомобила, закупени в изпълнение на големия инвестиционен проект за модернизация на спешната помощ в Република България. На събитието ще присъстват зам.-министърът на регионалното развитие и благоустройството и ръководител на Управляващия орган на ОП „Региони в растеж“ Деница Николова и ръководителят на Представителството на Европейската комисия в България Огнян Златев.  \r\n*** \r\nОт 10.00 часа МВР организира заключителна церемония по проекта „Противодействие на престъпления, свързани с трафик на моторни превозни средства” в конферентната зала на хотел „Анел“.  \r\n*** \r\nОт 16.30 часа ще започне брифинг в заседателната зала на МВР, след заседание, на което ще бъдат обсъдени предприетите мерки и създадената организация на движението във връзка с предстоящите пътувания преди и по време на коледните и новогодишните празници. Участие ще вземат представители на всички ангажирани институции. \r\n*** \r\nОт 09.00 часа пред банята в кв. „Горна Баня“ ще се проведе протест в защита на минералните извори и бани в София. Протестиращите настояват за възстановяване на балнеоложките центрове в „Овча купел“, „Горна баня“,  „Централна Баня“, „Княжевска Баня“, „Банкя“ и изграждането на изцяло нови СПА центрове, басейни и бани в подножията на Витоша и Северния парк. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Емил М., Мартин Д. и Калоян Б.,  на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа ще започне заседанието на Столичния общински съвет.  \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад за утвърждаване на цена на „Булгаргаз“ ЕАД, по която общественият доставчик продава природен газ на крайните снабдители и на клиенти, присъединени към газопреносната мрежа за I тримесечие на 2019 г. \r\n*** \r\nОт 10.00 часа в сградата на Министерство на икономиката (ул. „Славянска“ №8) ще бъде подписано оперативно споразумение за изпълнение на един от Фондовете за ускоряване и начално финансиране (ФУНФ), финансиран със средства по Оперативна програма „Иновации и конкурентоспособност“ 2014-2020 (ОПИК). \r\n*** \r\nОт 10.00 часа ще се състои пореден протест срещу замърсяването в столичния квартал „Враждебна“. \r\n*** \r\nОт 10.30 часа в градинката „Св. Седмочисленици“ ще бъдат поднесени венци на Паметника на загиналите полицаи по повод професионален празник на Главна дирекция „Гранична полиция”. След това във фоайето на министерството на вътрешните работи ще бъдат наградени отличените служители от ГДГП. \r\n*** \r\nОт 11.00 часа в Националния пресклуб на БТА ще се проведе пресконференция на Световната ромска организация и Националният център за развитие на ромите в Република България за назначаване на ромски комисари в села, градове и общини. \r\n*** \r\nБългарският червен кръст ще раздаде подаръци за Коледа и Нова година на болни деца от 4 столични болници. От 10.00 часа доброволците на БМЧК ще бъдат в детските отделения на УМБАЛСМ „Пирогов“; от 11.00 часа в Белодробна болница „Света София“;  от 12.00 часа в Отделение по педиатрия, Национална кардиологична болница; от 12.30 в Детска кардиология на Национална кардиологична болница. \r\n*** \r\nОт 12.00 часа Ръководството на ПП АБВ ще даде пресконференция в централата на партията на улица „Врабча“ 23. Темата на събитието ще бъде представянето на политически манифест – платформа за участие на ПП АБВ в изборите през 2019 г. \r\n*** \r\nОт 12.00 часа в Центъра за хора с редки болести ще се проведе ден на отворените врати по повод приключване на проект ExtraCareinRare, финансиран от ОП „Развитие  на човешките ресурси“. \r\n*** \r\nОт 13.00 часа главният прокурор Сотир Цацаров и директорът на Художествената гимназия в София Донка Павлова ще открият изложба с картини на възпитаници на училището на 4 етаж на Съдебната палата в пространството пред кабинета на главния прокурор. На откриването ще присъстват министърът на вътрешните работи Младен Маринов, преподавателите в Художествената академия професор Ивайло Мирчев и професор Десислава Минчева.  \r\n*** \r\nОт 13.00 часа 6-и състав на Специализирания наказателен съд ще заседава по делото срещу Методи И.,  на когото е повдигнато обвинение за изнудване. \r\n*** \r\nОт 14.00 часа 5-и състав на Специализирания наказателен съд ще заседава по делото срещу Атанас С, Тодор С. и др.,  на които са повдигнати обвинения за организиране и ръководене на организирана престъпна група. \r\n*** \r\nОт 17.00 часа пред бл. 36а в кв. „Студентски град“ артистите от студио „140 идеи” ще покажат и разкажат приказка, която ще съживи градската среда на студентите. \r\n*** \r\nОт 19.00 часа в кино „Люмиер Лидл“ ще се проведе концертът „В нощта на Коледа“. \r\n*** \r\nОт 20.30 часа в Арена „Армеец“ ще се проведе ежегодната церемония по връчване на най-престижните награди за спортист, отбор и спортист с увреждания на годината. \r\n*** \r\nОт 17.30 часа в Градската библиотека „П. Хилендарски” ще бъде открита уникална за България мултифункционална зала „Коста Форев”. \r\n*** \r\nОт 18.00  и в 20.00 часа в зала „Пейо Яворов“ ще се проведат съвместни коледни концерти „Заедно на една сцена“ на съставите на ансамбъл „Пирин“ и ансамбъл „Добруджа“. \r\n*** \r\nОт 18.30 часа в Литературен клуб „Перото“ ще бъде представена книгата „Отпечатък от никого“ на Калин Донков. \r\n*** \r\nОт 19.00 часа в зала 1 на НДК ще бъде представен музикалният проект на композитора и пианист Ангел Заберски „SYMPHONY – JAZZ“. \r\n*** \r\nОт 10.00 часа в Зала 2 на Районния съд ще се гледа делото на Атанас  А. Той е обвинен в това, че в качеството си на частен съдебен изпълнител е присвоил сума в размер на 709 633,85 лева. \r\n*** \r\nОт 11.00 часа във фоайето на третия етаж на Новия корпус в УМБАЛ - Бургас ще се проведе традиционното Коледно тържество за пациентите на детските отделения на болницата. \r\n*** \r\nОт 11.30 часа в Дома на Нефтохимика ще бъде открит Коледен фест „Творци и фермери“. \r\n*** \r\nОт 18.00 часа в Дома на писателя ще бъде отбелязан 25-годишният юбилей на Литературно студио „Митични птици“ към НЧ „Л. Каравелов 1940“.  \r\n*** \r\nОт 19.00 часа в Плувен комплекс Парк „Арена ОЗК“ на официална церемония ще бъдат връчени наградите за Спортист на годината на Община Бургас. \r\n*** \r\nОт 10.00 часа Дядо Коледа и Снежанка ще пристигнат с редовен полет от Лапландия с вертолет, осигурен от авиобаза „Чайка” в Пункт за базиране - Варна, за да зарадват с подаръци децата на военнослужещите и цивилните служители от гарнизон Варна. \r\n*** \r\nОт 14.00 часа в сградата на Варненска и Великопреславска света митрополия Варненския  и Великопреславски митрополит Йоан ще произнесе своето Рождественско послание специално за електронните медии. \r\n*** \r\nОт 19.00 часа в зала 1 на Фестивален и конгресен център Варна, ще се проведе празничен Коледен концерт на Представителния духов оркестър на Военноморските сили, организиран съвместно от Община Варна, Военноморските сили и Фестивален и конгресен център Варна. \r\n***  \r\nОт 09.00 часа в Голяма зала на Общината ще се проведе последната за годината сесия на ОбС - Велико Търново.  \r\n***  \r\nОт 17.30 часа в Клуб 7 ще се проведе представяне на книгата „Разказвачът“ на Сава Василев.  \r\n***  \r\nОт 18.00 часа в Изложбени зали „Рафаел Михайлов“ ще започне Коледен концерт на формациите към Читалище „Пламък - 2016”, Велико Търново.  \r\n***  \r\nОт 18.00 часа в зала 30 на Младежки дом ще започне Коледен концерт на учениците от класа по флейта с преподавател Жана Шимидова.  \r\n***  \r\nОт 19.00 часа в  Клуб 7  ще се проведе „Изкуство + музика = на приятелство“ – среща с художника Габриел Панев.  \r\n*** \r\nОт 20.30 часа в клуб „Мелон“ ще се състои благотворителен концерт в подкрепа на Училището по изкуства и занаяти в село Русаля. \r\n*** \r\nОт 12.00 часа ще бъде открит изписаният храм „Възнесение Господне”. \r\n*** \r\nОт 16.00 часа в Младежкия дом ще се проведе фолклорен събор с коледен базар „Бъдник”. \r\n*** \r\nОт 18.00 часа в залата на Симфониета - Видин ще започне Коледен концерт. \r\n*** \r\nОт 10.00 часа в Конферентната зала на Общински съвет – Враца ще се проведе заключителна пресконференция по проекти „Енергийна ефективност в многофамилни жилищни сгради в град Враца“ – Проект 1 и Проект 2.  \r\n*** \r\nОт 13.00 часа в Заседателната зала на Община Враца ще се проведе последната за 2018 година пресконференция на кмета Калин Каменов.  \r\n*** \r\nОт 16.30 часа от Сувенирна палата до площад „Христо Ботев” ще се проведе Коледарско шествие. \r\n*** \r\nОт 18.00 часа в Музея на хумора и сатирата ще бъдат отбелязани 50 години от издаването на „Люти чушки” – сборник с народни епиграми, подбрани от Радой Ралин и илюстрирани от Борис Димовски. \r\n*** \r\nОт 17.00 часа в храм „Св. Иван Рилски“ в кв. „Калтинец“ ще започне празничен концерт на женска фолклорна формация „Калатина“. \r\n*** \r\nОт 18.00 часа в НЧ „Напредък“ ще се проведе Коледен концерт на балет „Калина” и вокални състави при НЧ „Напредък-1869”. \r\n*** \r\nОт 12.00 часа на пл. „България“ в Димитровград ще се проведат Кулинарното изложение „Коледна трапеза“ и Фестивал на зимната обредност и коледарските песни. \r\n*** \r\nПред паметната плоча на кап. Димитър Списаревски ще бъдат поднесени цветя по повод 75 години от гибелта на летеца. \r\n*** \r\nОт 11.00 часа на пл. „Свобода“ ще се проведе Коледен концерт на Духов оркестър - Добрич с диригент Стоян Монов. \r\n*** \r\nОт 18.30 часа в Младежкия център ще започне концертът „Коледен сън“. \r\n*** \r\nОт 19.00 часа в Концертна зала „Добрич“ ще бъде представен концерт-спектакълът „Коледно пътешествие“ на Държавна опера – Бургас. \r\n*** \r\nОт 14.00 часа кметът на Каварна Нина Ставрева ще представи новия календар на Общината за 2019 г. в своя кабинет. \r\n*** \r\nОт 17.00 часа Общинска библиотека „Искра” в Казанлък ще отличи своите най-активни читатели, съмишленици и дарители, ще събере любителите на книгите в залата на Културно-информационния център на ул. „Искра” 4. \r\n*** \r\nОт 18.00 часа в зала „Васил Караиванов“ на Община Карлово ще започне коледен концерт на Музикална школа „Карловойс“ при Военния клуб в града. \r\n*** \r\nОт 12.00 часа в клуб „Шампиони” на спортен комплекс „Осогово” ще се състои церемонията по обявяване на резултатите и награждаване на победителите в класацията „Спортист на Кюстендил“. \r\n*** \r\nОт 17.30 часа в Художествена галерия „Владимир Димитров – Майстора“ ще бъде открита годишната изложба на кюстендилските художници. \r\n*** \r\nОт 11.00 часа в Регионалния исторически музей ще бъде открита временна изложба, представяща досегашната дейност на Общински комитет „Васил Левски“ – Монтана. \r\n*** \r\nОт 18.00 часа в Драматичния театър ще започне концерт на ОДК „Ние, врабчетата“. \r\n*** \r\nОт 17.30 часа в Младежкия дом, Пловдивската митрополия и Архиерейското наместничество в град Пазарджик организират традиционно Детско тържество за Рождество Христово. \r\n*** \r\nОт 18.00 часа в голямата зала на Театър Дом-паметник ще бъде представен музикалният спектакъл „Коледна приказка“ с участието на Симфониета - Враца. \r\n*** \r\nОт 10.30 часа в зала „Струма” на Областна администрация – Перник ще се проведе годишната среща между областния управител на Перник Ирена Соколова и директорите на териториалните структури от област Перник. \r\n*** \r\nОт 09.00 часа в Конферентната зала на Община Плевен в сграда ,,Гена Димитрова\" ще се състои заседание на Общински съвет.  \r\n*** \r\n От 10.30 часа в Регионалния пресклуб на БТА ще се проведе пресконференция на Сдружение „Артилерия - генерал Владимир Вазов“ – Плевен.\t \r\n*** \r\nОт 13.00 часа в Регионалния пресклуб на БТА ще се проведе пресконференция на Академично ръководство на Медицински университет – Плевен пресконференция за представяне на резултатите по проект „Създаване на център за обучение на докторанти, постдокторанти, специализанти и млади учени към Факултет „Медицина“. \r\n*** \r\nОт 18.30 часа в салона на Драматично-куклен театър ,,Иван Радоев\" ще се състои концерт на ,,Мистерията на българските гласове\". \r\n*** \r\nОт 11.00 часа в Клиниката по детска хирургия в УМБАЛ „Св. Георги“ ученици от ОУ „Княз Александър Първи“ ще дарят средства, набрани от традиционния коледен базар. \r\n*** \r\nОт 13.30 часа в Регионалния пресклуб на БТА ще се проведе извънредна пресконференция по повод решение на ВАС във връзка дело срещу РИОСВ Пловдив, касаещо централата за топло и електроенергия в с. Труд. Участие в нея ще вземат Радан Кънев – зам.-председател на ДСБ, Йордан Иванов – председател ДСБ Пловдив, Галина Тошева и Станимир Тончев от Сдружение „Бъдеще за с. Труд”. \r\n*** \r\nОт 18.30 часа в Камерна зала на Областна администрация – Пловдив ще се проведе коледен концерт „Тиха нощ, Свята нощ...“. \r\n*** \r\nОт 19.00 часа на ул. „Екзарх Йосиф“ ще се проведе Коледен фермерски пазар. \r\n*** \r\nОт 18.00 часа в залата на Народно читалище просвета „Просвета 1888” ще се проведе церемонията по награждаване на най-добрите спортисти в общината. \r\n*** \r\nОт 11.00 часа ще се проведе месечният брифинг в ОДМВР - Русе. В него ще участват ръководни служители от Областна дирекция на МВР – Русе и Регионална дирекция „Пожарна безопасност и защита на населението“- Русе.  \r\n*** \r\nОт 10.00 часа в Регионална библиотека „Сава Доброплодни“ и от 11.00 часа в зала „Сирак Скитник“ ще се проведат церемонии по награждаване на победители в конкурси за най-добра коледна картичка. \r\n*** \r\nОт 09.00 часа архимандрит Висарион ще отслужи св. божествена Литургия за прослава на св. Игнатий Богоносец в храм „Света Неделя“ в квартал „Райково“. \r\n*** \r\nОт 13.30 часа в зала 201 на Областна администрация Смолян, Областният управител заедно с директорите на държавни институции в региона ще дадат финална за 2018-та година пресконференция.  \r\n*** \r\nОт 09.00 часа в зала 2 на Община Стара Загора кметът Живко Тодоров ще даде пресконференция във връзка с проекта за разширение на парк „Артилерийски“. \r\n*** \r\nОт 10.00 часа в сградата на Старозагорската митрополия, в присъствието на Негово Високопреосвещенство Старозагорския митрополит Киприан, кмета на града Живко Тодоров и председателя на Общинския съвет Таньо Брайков, ще бъде официалното подписване на договора за дарение на бившия ресторант на Аязмото от Община Стара Загора на Старозагорска митрополия. \r\n*** \r\nОт 16.00 часа в залата на РБ „Захарий Княжески“ ще се състои тържество на децата, изучаващи религия и посещаващи неделните училища в града. \r\n*** \r\nОт 18.00 часа в зала Младежки дом ще започне Коледно парти за децата и младежите от ЦПЛР и изложба „Коледни вълшебства”. \r\n*** \r\nОт 18.30 часа в Художествената галерия ще се проведе Коледен концерт на Смесен хор „Родина“ при НЧ „Родина - 1860“ и Смесен хор „Петко Стайнов“ при НЧ „Искра 1860“ - Казанлък. \r\n*** \r\nОт 18.30 часа в НЧ „Св. Климент Охридски - 1858“ ще започне музикално-танцовият спектакъл „Замъчи се божа майка“ с участието на АНТП „ Зорница“. \r\n*** \r\nОт 18.30 часа в РБ „З. Княжески“ ще започне Коледен концерт на Дамски камерен хор „Библиофония\" при библиотеката. \r\n***   \r\nОт 11.30 часа, в зала 28 на Община Търговище ще се състои награждаването на победителите в конкурса за най-оригинална външна коледна украса на частни домове и на населените места в общината.  \r\n***   \r\nОт 14.00 часа в ОДМВР - Търговище ще бъде даден брифинг. \r\n*** \r\nОт 09.00 часа в зала 363 ще се проведе заседание на Общински съвет. \r\n*** \r\nОт 09.30 часа деца от ДГ „Слънце“ ще поздравят областния управител проф. Стефан Желев и служителите от администрацията.  \r\n*** \r\nОт 11.00 часа в РБ „Стилян Чилингиров ще се състои отчитането на XXII Регионален конкурс „Приложното изкуство в народните обичаи от Коледа до Васильовден“.  \r\n*** \r\nОт 14.00 часа с членовете от Шуменския детски парламент ще отидат в Дома за стари хора „Д-р Стефан Смядовски“, за да подарят на възрастните хора телевизор и две ел. кани., които бяха купени със събраните средства от благотворителния базар в първата седмица на декември.   \r\n*** \r\nОт 17.00 часа в зала „Арена Шумен“ ще се състои церемонията, на която ще бъдат връчени наградите „Спортист на годината“ на Община Шумен.", "date": "2018.12.20", "title": "Предстоящи в страната за 20 декември (Агенция „Фокус“)"}
{"url": "http://www.focus-news.net/news/2018/12/20/2603893/nimh-v-nizinite-i-kotlovinite-shte-ima-niska-sloesta-oblachnost-ili-magla-maksimalnite-temperaturi-shte-sa-mezhdu-minus-3-i-plyus-6-gradusa.html", "text": "В сутрешните часове, в низините и котловините ще има ниска слоеста облачност или мъгла. В останалите райони през деня ще е предимно слънчево с разкъсана висока облачност. Ще е почти тихо. По поречието на Дунав и на места в Източна България, мъглите и ниската облачност ще са трайни и там дневните температури ще  останат по-ниски, между минус 3° и минус 1°. В останалата част от страната максималните ще са между 1° и 6°. Това съобщи за  Агенция „Фокус“  дежурният синоптик от НИМХ Георги Цеков. \r\nПочти през целия ден по Черноморието ще има ниска слоеста облачност, но ще остане без валежи. Ще е почти тихо. Привечер ще са появи сляб югоизточен вятър. Максималните температури ще са 2 - 4°, вълнението на морето ще е 1 - 2 бала. Температурата на морската вода е 7 -8°. \r\nВ планините ще бъде предимно слънчево, с висока облачност, без валежи. Ще духа до умерен вятър от запад-югозапад. Максималната температура на височина 1200 метра ще е около 3°, на 2000 метра - около минус 1°.", "date": "2018.12.20", "title": "НИМХ: В низините и котловините ще има ниска слоеста облачност или мъгла, максималните температури ще са между минус 3 и плюс 6 градуса"}
{"url": "http://www.focus-news.net/news/2018/12/20/2603897/narodnoto-sabranie-shte-glasuva-okonchatelni-promeni-v-antikoruptsionniya-zakon.html", "text": "Народното събрание ще гласува на второ четене промени в Закона за противодействие на корупцията и за отнемане на незаконно придобито имущество. Това се посочва в  програмата за работа на парламента . Ще се реши дали прекратяването на наказателно производство и признаването на невинност да не са пречка за отнемане на незаконно придобито имущество. Предлага се неспазването на срока за проверка да не води до прекратяване на производството пред съда. Ще се гласува и предложението неприключилите проверки да се довършват по досегашния ред.", "date": "2018.12.20", "title": "Народното събрание ще гласува окончателни промени в антикорупционния закон"}
{"url": "http://www.focus-news.net/news/2018/12/20/2603899/v-ministerstvoto-na-obrazovanieto-i-naukata-shte-se-provede-preskonferentsiya-za-predstavyane-na-rezultatite-ot-novoto-izdanie-na-reytingovata-sistema-na-visshite-uchilishta.html", "text": "Резултатите от новото издание на Рейтинговата система на висшите училища в България за 2018 г. ще бъдат представени на пресконференция в Министерството на образованието и науката. Това съобщиха от пресцентъра на  Министерството . Събитието ще се проведе от 10.00 часа в залата на 7 етаж. В пресконференцията ще участва министър Красимир Вълчев.", "date": "2018.12.20", "title": "В Министерството на образованието и науката ще се проведе пресконференция за представяне на резултатите от новото издание на Рейтинговата система на висшите училища"}
{"url": "http://www.focus-news.net/news/2018/12/20/2603896/ministar-kiril-ananiev-shte-uchastva-v-tseremoniya-po-priemaneto-na-parvite-dve-lineyki-zakupeni-po-investitsionniya-proekt-za-modernizatsiya-na-speshnata-pomosht-v-balgariya.html", "text": "От 10.30 часа в централата на „София Франс Ауто“ (бул. „Ботевградско шосе“ 459) министърът на здравеопазването Кирил Ананиев ще участва в официалната церемония по приемането на първите два санитарни автомобила, закупени в изпълнение на големия инвестиционен проект за модернизация на спешната помощ в Република България. Това съобщиха от пресцентъра на  Министерството на здравеопазването . На събитието ще присъстват зам.-министърът на регионалното развитие и благоустройството и ръководител на Управляващия орган на ОП „Региони в растеж“ Деница Николова и ръководителят на Представителството на Европейската комисия в България Огнян Златев.  \r\nМинистерството на здравеопазването, в качеството си на бенефициент, изпълнява проект № BG16RFOP001-4.001-0001-С001 „Подкрепа за развитие на системата за спешна медицинска помощ“, който се осъществява с финансовата подкрепа на Оперативна програма „Региони в растеж“ (ОПРР) 2014 - 2020, съфинансирана от Европейския съюз чрез Европейския фонд за регионално развитие (ЕФРР). Общата стойност на Проект № BG16RFOP001-4.001-0001-С001 „Подкрепа за развитие на системата за спешна медицинска помощ“ е 163 897 815.62 лв., от които безвъзмездната финансова помощ е в размер на 163 502 132.68 лв. Срокът за изпълнението на дейностите по проекта е 36 месеца, или до 23 октомври 2021 г.  \r\nЦелта на проекта е осигуряването на качествен, равнопоставен и навременен достъп до услугите на спешната медицинска помощ на гражданите на Р България и на пребиваващите на нейната територия.  \r\nПроектът се реализира на територията на цялата страна чрез строителство (в т.ч. и на нови сгради), реконструкция, ремонт, преустройство и подобряване на достъпа в 237 обекта от системата на спешна медицинска помощ: спешните отделения на 34 лечебни заведения за болнична помощ, 27 центъра за спешна медицинска помощ и разкритите към тях 170 филиала и 6 изнесени екипа; модернизиране на помещенията чрез доставка на оборудване и обзавеждане на структурите на спешната медицинска помощ и закупуване на 400 нови линейки, оборудвани с медицинска техника и апаратура за спешна помощ.  \r\nПо обществената поръчка за доставка на 400 нови линейки, проведена от Министерството на здравеопазването, постъпиха общо 7 оферти по две от общо 4 позиции. След процедура по реда на ЗОП фирмата „СОФИЯ ФРАНС АУТО“ АД беше определена за изпълнител по две от обособените позиции - за доставка, гаранционно и сервизно обслужване на общо 280 броя нови линейки. От тях 185 броя са конструирани и оборудвани за превоз, мониторинг и първоначално лечение на пациенти, а другите 95 са за интензивно лечение, като всички те трябва да бъдат снабдени с медицинско оборудване и медицинска апаратура. Официална церемония по подписването на договорите се състоя на 19 ноември, като на нея стана ясно, че първите две линейки ще бъдат приети преди края на 2018 г.", "date": "2018.12.20", "title": "Министър Кирил Ананиев ще участва в церемония по приемането на първите две линейки, закупени по инвестиционния проект за модернизация на спешната помощ в България"}
{"url": "http://www.focus-news.net/news/2018/12/20/2603895/mkd-makedoniya-rusiya-nyama-da-nalaga-veto-v-oon-za-novoto-ime-na-makedoniya.html", "text": "„Дали Преспанският договор ще бъде ратифициран или не, това няма да повлияе на отношенията с Гърция\", е казал посланикът на Русия в Гърция Андрей Маслов на журналисти в Атина по време на брифинг за неотдавнашното посещение на премиера Алексис Ципрас в Москва, където имаше среща с руския президент Владимир Путин.Информацията е от македонската онлайн медия  МКД , която цитира гръцкия „Катимерини“. \r\nДипломатът изтъкнал, че отношенията между двете страни се нормализират след инцидента през лятото, когато Гърция експулсира двама руски дипломати и забрани на други двама да влязат в страната, тъй като се предполагаше, че са замесени в дебатите  около Преспанския договор. Той поясни, че този въпрос не е бил засегнат в разговора между двамата държавни мъже. \r\nЗапитан дали Русия възнамерява да наложи вето по Договора от Преспа в Съвета за сигурност на ООН, Маслов обяснил, че страната му не се противопоставя на никое ново име, което Македония реши да приеме: „За нас няма значение. Руският външен министър Сергей Лавров ясно го каза преди близо година. Тогава той обяви, че независимо за какво име ще се договорят Атина и Скопие, ако то е официално одобрено и залегне в Конституцията на Република Македония, тогава със сигурност ще го признаем\".  Ивелина Ватова", "date": "2018.12.20", "title": "МКД (Македония): Русия няма да налага вето в ООН за новото име на Македония"}
{"url": "http://www.focus-news.net/news/2018/12/20/2603901/predstoyashti-mezhdunarodni-sabitiya-za-20-dekemvri-agentsiya-fokus.html", "text": "Ежегодна пресконференция на Владимир Путин \r\n*** Продължава процесът срещу журналиста Денис Юджел, обвинен в терористична пропаганда \r\n*** Правителството на Португалия ще вземе решение за повишаване на минималната работна заплата в страната на 700 евро от 1 януари 2019 \r\n*** Отзвук от решението на САЩ за оттегляне на американските войски от Сирия \r\n*** Обявяват присъдите на 16 представители на неправителствени организации, обвинени в чуждестранно финансиране", "date": "2018.12.20", "title": "Предстоящи международни събития за 20 декември (Агенция \"Фокус\")"}
{"url": "http://www.focus-news.net/news/2018/12/20/2603900/v-mvr-shte-se-provede-zasedanie-na-spetsializiran-shtab-vav-vrazka-sas-zimnata-obstanovka-i-predstoyashtite-patuvaniya.html", "text": "В Министерството на вътрешните работи ще се проведе заседание на специализиран щаб във връзка със зимната обстановка и предстоящите пътувания. Това съобщиха от пресцентъра на  МВР . Заседанието ще се състои от 16.00 часа в заседателната зала на Министерството под ръководството на министъра на вътрешните работи Младен Маринов. Ще бъдат обсъдени предприетите мерки и създадената организация на движението във връзка с предстоящите пътувания преди и по време на коледните и новогодишните празници.  \r\nУчастие ще вземат представители на всички ангажирани институции.  \r\nОколо 16.30 часа е предвиден брифинг.", "date": "2018.12.20", "title": "В МВР ще се проведе заседание на специализиран щаб във връзка със зимната обстановка и предстоящите пътувания"}
{"url": "http://www.focus-news.net/news/2018/12/20/2603903/denyat-20-dekemvri-v-balgarskata-istoriya.html", "text": "На 20 декември 1859 г. по време на неделната служба в пловдивската църква „Св. Богородица\" между присъстващите българи и гърци избухва скандал, тъй като богослужението е извършено на български език. 1880 г. е учредена Върховната сметна палата.  \r\nНа същия ден във в. „Държавен вестник\" е публикуван първият Закон за Върховната сметна палата, приет от II Народно събрание. От 2000 г. денят се отбелязва като професионален празник на Сметната палата.   \r\nНа 20 декември 1943 г. британската авиация бомбардира София. Ударът е в рамките на операция Point Blank. Царство България е подложено на масирани бомбени атаки от щабът на стратегическите ВВС на САЩ в Европа, който формира 15-а американска въздушна армия за бомбардировки на България, към която е придадена 205-а авиогрупа на британските ВВС.  \r\n2012 г. \r\nПрезидента на Република България връчва посмъртно орден „Стара планина” първа степен с мечове „ „за изключително големите им заслуги към страната ни при планирането и осъществяването на военните операции през Балканската война и за проявеното новаторство и военно майсторство“ на генерал-лейтенант Михаил Савов, генерал-лейтенант Иван Фичев, генерал от пехотата Васил Кутинчев, генерал от пехотата Стефан Тошев, генерал-лейтенант Стою Брадистилов, генерал от пехотата Георги Тодоров, генерал от пехотата Стилиян Ковачев, генерал от пехотата Никола Иванов, генерал-майор Иван Сарафов, генерал-майор Димитър Кирков, генерал-майор Радой Сираков, генерал-майор Васил Делов, генерал-лейтенант Радко Димитриев, генерал-лейтенант Климент Бояджиев, генерал от пехотата Павел Христов, генерал от пехотата Православ Тенев, генерал-лейтенант Никола Генев, генерал-лейтенант Атанас Назлъмов и на капитан I ранг Димитър Добрев \r\n2010г. \r\nМинистърът без портфейл Божидар Димитров подава оставка от 87-то правителство на Р. България \r\n2006 г. \r\nГермания е последната държава, която депозира ратифицирания от нея договор за присъединяване на България и Румъния към ЕС по време на италианското правителство. \r\n2006 г. \r\nНародното събрание на Република България приема Решение за избиране на членове на Европейския парламент. \r\nАнтония Стефанова Първанова -1 януари 2007 -5 юни 2007 -Национално движение Симеон Втори \r\nАтанас Атанасов Папаризов -1 януари 2007 -5 юни 2007 -Българска социалистическа партия \r\nГеорги Петков Близнашки -1 януари 2007 -5 юни 2007 -Българска социалистическа партия \r\nДимитър Кинов Стоянов -1 януари 2007 -5 юни 2007 -Национално обединение Атака \r\nЕвгени Захариев Кирилов -1 януари 2007 -5 юни 2007 -Българска социалистическа партия \r\nКонстантин Стефанов Димитров -1 януари 2007 -5 юни 2007 -Демократи за силна България \r\nКристиан Иванов Вигенин -1 януари 2007 -5 юни 2007 -Българска социалистическа партия \r\nЛидия Сантова Шулева -1 януари 2007 -5 юни 2007 -Национално движение Симеон Втори \r\nМартин Димитров Димитров -1 януари 2007 -5 юни 2007 -Обединени демократични сили \r\nМаруся Иванова Любчева -1 януари 2007 -5 юни 2007 -Българска социалистическа партия \r\nМладен Петров Червеняков -1 януари 2007 -5 юни 2007 -Българска социалистическа партия \r\nНеджми Ниязи Али -1 януари 2007 -5 юни 2007 -Движение за права и свободи \r\nСтанимир Янков Илчев -1 януари 2007 -5 юни 2007 -Национално движение Симеон Втори \r\nСтефан Антонов Софиянски -1 януари 2007 -5 юни 2007 -Български народен съюз \r\nФилиз Хакъева Хюсменова -1 януари 2007 -5 юни 2007 -Движение за права и свободи \r\nФилип Димитров Димитров -1 януари 2007 -5 юни 2007 -Обединени демократични сили \r\nХристина Христова Велчева -1 януари 2007 -5 юни 2007 -Национално движение Симеон Втори \r\nЧетин Хюсеин Казак -1 януари 2007 -5 юни 2007 -Движение за права и свободи \r\n2002 г. \r\nПо повод 60 години от рождението му“ на проф. Стефан Данаилов е връчен орден „Стара планина” първа степен „ за изключителните му постижения в областта на българското кино и театър, за приноса му в политическия и културния живот на съвременна България. \r\n1999 г. \r\nПремиерът Иван Костов обявява предложението си за кадрови и структурни промени в правителството. Сменени са 10 от министрите, включително и тримата вицепремиери - Александър Божков, Веселин Методиев и Евгений Бакърджиев. \r\n1996 г. \r\nИван Славков е преизбран за президент на Българския футболен съюз. \r\nИван Борисов Славков е роден на 11 май 1940 г. в София. Дипломиран инженер от ВМЕИ \"Ленин\" (София), специалност двигатели с вътрешно горене. Професор е по спортна психология от Киевския държавен университет. Състезател е по водна топка в \"Септември\", ЦСКА и \"Академик\" (София), а между 1959 и 1964 г. е национал. Журналист е във вестниците \"Труд\" и \"Работническо дело\", а между 1971 и 1982 г. е генерален директор на БНТ. Председател е на БОК от 1982 г., от 1987 г. е член на МОК. Член е на Изпълнителния комитет на Асоциацията на европейските национални олимпийски комитети в между 1985-1989 г. , вицепрезидент е на същата асоциация между 1985-1988 г. В различни периоди е бил член на комисии на МОК - за радио и телевизия, за нови източници на финансиране, по олимпийска солидарност, апартейд и олимпизъм. От есента на 1995 г. е президент на БФС. На 7 юли 2005 г. Славков е изключен от Международния олимпийски комитет. Причината за изключването му е филмът на ББС \"Да купиш игрите\", излъчен в навечерието на миналогодишните олимпийски игри в Атина. Със скрита камера журналисти на ББС заснемат Иван Славков и сръбския лобист Горан Такач как се съгласяват пред подставени лица да лобират срещу заплащане за кандидатурата на Лондон за организиране на олимпийските игри през 2012 г. На 21 октомври 2005 г. Борислав Михайлов сменя на поста Иван Славков като президент на Българския футболен съюз. \r\n1992 г. \r\nУчредена е Българска партия либерали, регистрирана през април 1993 г. Председател е Петко Симеонов. Други по-видни нейни дейци: Еленко Божков, Димитър Арнаудов, Марко Тодоров, Светлана Шаренкова и пр. \r\nНа II конгрес (3-4 юли 2000 г.) за председател на партията е избран Ал. Томов. Недоволните от неговия избор, Н. Камов и други, напускат партията и образуват нова формация - Движение на социалдемократи. \r\n1981 г. \r\nСъстои се Тринадесети юбилеен ден от програмата \"1300 години България\" под надслов \"Младостта и бъдещето на България\". \r\n1977 г. \r\nКапитан Георги Георгиев с яхтата си \"Кор Кароли\" завършва успешно околосветското си плаване, продължило 201 дни, 21 часа и 36 минути. \r\nКапитан Георги Георгиев (1930-1980) е първият българин, обиколил сам Земята с яхта. След успешно участие в Трансатлантическата регата \"ОСТАР-76\" на 20 декември 1976 г. той отплава от Хавана с 9-метровата яхта Кор Кароли, преминава Панамския канал и стигна Маркизките острови в Тихия океан.  \r\nОттам се насочва към остров Фиджи и е единственият, който през март - месеца на тропическите депресии в този район - влиза в Сува. След като се отбива в австралийския Порт Дарвин, през август и септември той пресича Индийския океан. Преди Кейптаун, преминава през Южния Атлантик и  \r\nна 20 декември 1977 г. пристига в Хавана, като затваря кръга около Земята. \r\nВ \"Книгата на рекордите на Гинес\" за 1981-1982 г. неговото плаване от 201 дена, 21 часа и 36 минути е включено като най-доброто дотогава постижение в света по време за обиколка на еднокорпусна яхта независимо от нейната големина и от маршрута на плаването. \r\n1968 г. \r\nОт този ден Българската православна църква се ръководи по така наречения поправен Юлиански календар, с което се въвежда общоприетият Григориански календар, без да се променят датите на неподвижните празници. Ето защо на 25 декември 1968 г. православните българи за пръв път след 1916 г. празнуват Рождество Христово, всеки 1 януари е Васильовден, 6 януари - Богоявление, 25 март - Благовещение, и т.н. \r\n1944 г. \r\nРабота започват Първи и Втори върховен състав на т.нар. Народен съд - за съдене на виновниците за въвличане на България във Втората световната война (1939-1945 г.). Подсъдими са министрите от правителствата по време на войната, регентите, дворцовите съветници и депутати от XXV ОНС.  \r\nПървият върховен състав на Народния съд разглежда делата срещу регентите, министър-председателите и министрите в правителствата от 15 февруари 1940 г. до 9 септември 1944 г. както и дворцовите съветници (51 души).  \r\nВторият върховен състав разглежда делата срещу народните представители от 25-то Народно събрание (129 души), и за други граждански и военни лица. Присъдите са прочетени на 1 февруари 1945 г. Наказанията са смърт, доживотен строг тъмничен затвор, глоба до 5 млн. лв. и конфискация на цялото имущество в полза на държавата. \r\n1943 г. \r\nБританската авиация бомбардира София. Ударът е в рамките на операция Point Blank. Царство България е подложено на масирани бомбени атаки от щабът на стратегическите ВВС на САЩ в Европа, който формира 15-а американска въздушна армия за бомбардировки на България, към която е придадена 205-а авиогрупа на британските ВВС. \r\nЦелта на операцията е чрез въздушен терор България да капитулира. На 6 ноември е бомбардиран Пловдив, на 14 и 24 ноември, 10 и 20 декември е бомбардирана София.  \r\nВ операцията загиват над 4000 мирни граждани, а голяма част от централните софийски сгради са разрушени.  \r\nСрещу англо-американските военно-въздушни сили добре екипирани и въоръжени се противопоставя една ескадрила от около 100 български пилоти. Летците ни са били снабдени, с едни от най-добрите за времето си германски изстребители, Месершмит Ме-109 Густав-2. Въпреки огромното количествено несъответствие във възможностите, българската ескадрила достойно защитава небето над София, до септември 1944 година са свалени стотици противникови екипажи, като рейдовете над България са считани за едни от най-опасните.  \r\nНа 20 декември по обяд през 1943 г. студеното небе над София се превръща в огнена арена на тежка въздушна битка.  \r\nКъм София са се насочили няколко вражески вълни от по 50 бомбардировача Б-24, Б-17 и повече от 100 изтребителя П-38. За защита на столицата излитат 36 Де-520 и 20 Ме-109 Густав-2.  \r\nПилотите от 2-ри и 3-ти орляк на 6-ти изтребителен авиополк са готови с цената на живота си да отбият налитащите към София нападатели. В страховитата битка, която се разразява над притихналия град, най-неудържим е поручик Димитър Списаревски.  \r\nДимитър Списаревски е роден на 19 юли 1916 в гр. Добрич. От април 1938 г. до юли 1939 г. е на школа в гр. Кауфбойрен, близо до Аугсбург, следва авиационното училище за въздушна аеробика Шлайсхаим край Мюнхен и накрая в най-престижната школа за висш пилотаж в градчето Верньойхен край Берлин. \r\nНа приблизително 40-километра от София, поручик Списаревски пилотирайки своят Ме-109 засича група от 16 самолета, които летят на етажи, за да се прикриват добре един-друг по позната схема.  \r\nОколо седемдесет отбранителни картечници на армадата стелят във всички посоки, а единичните български изтребители, които се насочват към нея, отскачат като опарени. Списаревски преценява, че за да бъде свален някой от бомбардировачите е необходимо да скъси разстоянието преди да стреля, около него българските изстребители се отдръпват, набират височина и отново атакуват... В този момент Списаревски забелязва, че един от бомбардировачите леко изостава. Измъква се ловко от двойка П-38 и веднага пикира към него. Посрещат го множеството отбранителни картечници на бомбардировача, Димитър Списаревски наближава бомбардировача на около стотина метра, чак тогава ускорява изтребителя в прицела и натиска спусъка...За части от секундата вижда как снарядите раздират обшивката на едрото тяло на бомбардировача и се прицелва в моторите на лявото крило. След като взривява двигателя Списаревски рязко свива и изправя напред самолета, попадайки сред бойния строй на останалите бомбардировачи. Два П-38 откриват стрелба по българския Ме-109, корпуса на самолета се разтриса от множество трасиращи снаряди, малко остава и българската “Стрела” ще пламне, след атаката над бомбардировача Б-17 амунициите на поручика са почти привършили няма достатъчно за да контраатакува англо-американските пилоти, тогава той взима неочаквано решение Списаревски прави таран над бомбардировач Б-24. Според думи на български пилоти оцелели от боя на 20 декември, Списаревски е забелязал бойни знаци върху вражеския самолет, които го определяли като командващ група.  \r\nТялото на поручик Димитър Списаревски е било открито в землището на село Кощиново на 22 декември 1943 година и по-късно погребано, с военни почести, на връх Коледа в софийските централни гробища. \r\nРоберт Реноар един от оцелелите във въздушния бой британски пилот, по чудо останал жив след \"тарана\" на българина споделя в лагера за военнопленници в град Шумен: “Ударът на вашите летци бе много лют...” \r\n1927 г. \r\nСъс заповед на правителството на Андрей Ляпчев и военното министерство се пренебрегват значителна част от клаузите на Ньойския мирен договор и правят решителна крачка към възстановяване организационната структура на българската армия. По силата на Ньойския договор на България е отнето правото да има своя наборна армия. На нейно място се разрешава рекрутирането на платена войска в размер на 33 000 души войници и офицери, с които да охранява границите си и да пази вътрешния ред.  \r\nЗаповедта издадена през 1927 г. предвижда пехотата да се състои от 24 пехотни полка, сведени в 8 пехотни дивизии. Изгражда се нов, четвърти армейски щаб под името четвърта военноинспекционна област. За всяка дивизия и армия се предвижда по един артилерийски полк. Развръщат се 10 конни и 4 инженерни полка. Новата структура на армията е строго поверителна, защото нарушава значителна част от военните клаузи на Ньойския договор. \r\n1907 г. \r\nЗапочва Обща железничарска стачка (4000 души), ръководена от Стачна комисия от представители на БРСДП (ш. с.) , БСДС \"Пролетарий\" и Радикалдемократическата партия, завършва с частична победа на работниците. \r\n1903 г. \r\nНародното събрание приема Закон за устройството на въоръжените сили на Българското Княжество. Премахва се резервната армия, а броят на пехотните дивизии нараства от 6 на 9. Пехотните дивизии обхващат 18 бригади и 36 пехотни полка. Законът осигурява възможността през 1906 г. да се организират три военноинспекционни области, които във време на война сформират три армии. При военновременното развръщане на войските се предвижда дивизиите да сформират корпуси, а бригадите дивизии. По този начин българската войска получава пълно организационно развръщане - армия, корпус, дивизия, бригада, полк, дружина. \r\n1894 г. \r\nПриет е Закон за Висшето училище. Въведен е принципът на академична автономия под контрола на просветния министър. Отделите са превърнати във факултети с декани и факултетни съвети. През октомври 1896 г. е приет Правилник за Висшето училище. \r\n1880 г. \r\nУчредена е Върховната сметна палата. На същия ден във в. \"Държавен вестник\" е публикуван първият Закон за Върховната сметна палата, приет от II Народно събрание. От 2000 г. денят се отбелязва като професионален празник на Сметната палата. \r\n1872 г. \r\nБългарският екзарх Антим І освещава новата църква в Плевен “Св. Параскева”. \r\nАнтим I е първият български екзарх, обществен и политически деец. Учи последователно в Коручешменското училище в Цариград, в Богословското училище на о. Халки и в Духовната академия в Москва. След завръщането си от Русия, той става преподавател, а по-късно и ректор на Духовната семинария на о. Халки. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква и отхвърля каноническото подчинение на Цариградската патриаршия. През 1871 г. е избран за член на Временния съвет на Българската екзархия, а на 16 февруари 1872 г. за български екзарх. По време на Априлското въстание 1876 г. защитава българския народ, поради което турското правителство го заточава в Мала Азия. Освободен през 1878 г., той отново заема екзархийския си пост и се включва в политическото изграждане на българската държава. Избран е за председател на Учредителното събрание и на I ВНС (1879 г.) в Търново. \r\n1859 г. \r\nПо време на неделната служба в пловдивската църква \"Св. Богородица\" между присъстващите българи и гърци избухва скандал, тъй като богослужението е извършено на български език. \r\n1857 г. \r\nПредставители на населението от всички градове и по-големи села на Търновска епархия изготвят прошение до Цариградската патриаршия, в което настояват за отстраняването на гръцкия митрополит Неофит Византиос. \r\nЦариградска патриаршия (Вселенска патриаршия) е автокефална поместна православна църква с местоседалище в Цариград. Създадена след разцеплението на Римската империя (395 г.). \r\n1850 г. \r\nВ периода 8 септември – 20 декември за неизплатени дългове Георги Раковски е вкаран в затвора в Цариград, наклеветен от своя съдружник Мустафа бей. На тази дата са родени: \r\n1951 г. \r\nРодена е Маргарита Хранова - българска естрадна певица. През 1971 г. завършва Естрадния отдел на БДК и постъпва във вокално трио “Обектив”. Като солистка работи от 1972 г., а началото на успешната й кариера бележат - II награда от “Златният Орфей” и специална награда на журито и наградата на публиката на фестивала в Александрия, Египет. Сред международните награди на Хранова са: III награда от фестивала “Братиславска лира” (1973 г.), III награда за изпълнение на немска песен (1974 г.) и II награда за изпълнение от “Шлагерфестивал” в Дрезден, наградата на организационния комитет на фестивала в Палма де Майорка (1975 г.), I награда на фестивала в Сопот, Полша (1976 г.), “Бронзов Орфей” на фестивала “Златният Орфей” (1982 г.) и др. Осъществява активна концертна дейност в България и чужбина, съпровождана от група “Формула”. Албуми: “Маргарита Хранова” (1974 г., 1979 г., 1981 г., 1983 г., 1986 г., 1987 г.) и др. \r\n 1943 г. \r\nРоден е Георги Константинов - български писател. През 1967 г. завършва българска филология в СУ “Св. Климент Охридски”. Със стихове дебютира в сп. “Родна реч” през 1958 г. Работи като заместник-главен редактор е на в. “Народна младеж” (1972-1973 г.), главен редактор е на сп. “Родна реч” (от 1973 г.). Председател е на ПЕН клуба в България (2001 г.). Георги Константинов е автор на съчиненията: “Една усмивка ми е столица” (1967 г.), “Обичай ме в неделя” (1970 г.), “Хиляди прозорци” (1971 г.), “Папагалчето Браво” (1973 г.), “Така живеят легендите” (1973 г.), “Лично време” (1974 г.), “Гълъб със запалени криле” (1976 г.), “Духовита възраст”, хумористични стихотворения (1975 г., 2 изд. 1986 г.), “Денят до мен. Страници от моя бележник” (1987 г.), “Балада за низшите чинове”, поезия (1992 г.), “Обичам те до тук”, стихове (1992 г., 2. доп. изд. 1993 г., 3. доп. изд. 1997 г., 4. доп. изд. 1997 г., 5. доп. изд. 1998 г.), “Елени в житата” (1993 г.), “Рижият пират Туфо”, повест за деца (5. изд. 1995 г.), “Будна кома. Нова поезия” (1996 г.), “Лявата ръка на Бога. Избрана поезия” (1999 г.). \r\n1929 г. \r\nРоден е Веселин Томов Измирлиев - български журналист, преводач. През 1952 г. завършва френска филология в СУ “Св. Климент Охридски”. Работи като редактор (1953-1960 г.) и коментатор по международни въпроси в Радио София (1965-1970 г.) и в апарата на ЦК на БКП (от 1970 г.). Сътрудник е на периодичния печат. Един от учредителите на Съюза на преводачите в България. Член е на редакционните колегии на сборник \"Изкуството на превода\" (от 1976 г.) и на сп. \"Панорама\" (от 1980 г.). Преводач е от френски, руски и английски език. \r\n1868 г. \r\nРоден е Димитър Тодоров Страшимиров - български писател, учен историк, публицист и общественик. Следва литература и история в Берн, Швейцария (1893 г.), дипломира се с докторат по литература. Развива активна обществено-политическа дейност. За пръв път печата стихове във в. “Напред”, редактиран от Г. Кърджиев. Страшимиров събира документи и осветлява важни моменти от Българското възраждане. Димитър Страшимиров е автор на “Южни сонети” (1894 г.), “Христо Ботев като поет и журналист” (1897 г.), “Критици и драскачи” (1901 г.), “История на Априлското въстание” (т. I-III, 1907 г.), “Архив на Възраждането” (т. I-III, 1908 г.), “Силует” (1909 г.), “Пред едно съдбоносно посегателство …” (1911 г.), “Врази” (драма, 1912 г.), “Сред мрака” (роман, 1901 г.), “Раковски и неговото време” (1924 г.), “Любен Каравелов” (1925 г.), “Офелия на българска сцена” (1926 г.), “Левски пред Къкринската голгота. История и критика” (1927 г.), “Васил Левски. Живот, дела и извори” (т. I, 1929 г.), “Наченки на българското революционно движение” (1931 г.). Умира на 2 март 1939 г. в София. \r\n1868 г. \r\nРоден е Димитър Тодоров Страшимиров - български писател, учен историк, публицист и общественик. Следва литература и история в Берн, Швейцария (1893 г.), дипломира се с докторат по литература. Развива активна обществено-политическа дейност. За пръв път печата стихове във в. “Напред”, редактиран от Г. Кърджиев. Страшимиров събира документи и осветлява важни моменти от Българското възраждане. Димитър Страшимиров е автор на “Южни сонети” (1894 г.), “Христо Ботев като поет и журналист” (1897 г.), “Критици и драскачи” (1901 г.), “История на Априлското въстание” (т. I-III, 1907 г.), “Архив на Възраждането” (т. I-III, 1908 г.), “Силует” (1909 г.), “Пред едно съдбоносно посегателство …” (1911 г.), “Врази” (драма, 1912 г.), “Сред мрака” (роман, 1901 г.), “Раковски и неговото време” (1924 г.), “Любен Каравелов” (1925 г.), “Офелия на българска сцена” (1926 г.), “Левски пред Къкринската голгота. История и критика” (1927 г.), “Васил Левски. Живот, дела и извори” (т. I, 1929 г.), “Наченки на българското революционно движение” (1931 г.). Умира на 2 март 1939 г. в София. На тази дата умират: \r\n1983 г. \r\nУмира Павел Вежинов, български писател. \r\n1926 г. \r\nУмира Велико Ангелов Попов - български революционер, учител. Роден е през 1850 г. в Русе. Съратник е на Христо Ботев. Участник е във Втора Българска легия в Белград (1867-1868 г.). Участва като доброволец в Руско-турската война (1877-1878 г.). След Освобождението е адвокат, съдия и заема различни административни длъжности. \r\n1894 г. \r\nУмира Галактион Хилендарец - деец на българското националноосвободително движение. Роден е през 1830 г. През 1968 г. е таксидиот и изповедник в метоха на Хилендарския манастир в гр. Елена. Поддържа връзки с Матей Преображенски, В. Левски и др. През 1873 г. е ръкоположен в архимандритски сан. По време на Априлското въстание укрива революционни дейци. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.20", "title": "Денят 20 декември в българската история"}
{"url": "http://www.focus-news.net/news/2018/12/20/2603905/mvr-organizira-zaklyuchitelna-tseremoniya-za-predstavyane-na-rezultatite-ot-proekta-protivodeystvie-na-prestapleniya-svarzani-s-trafik-na-motorni-prevozni-sredstva.html", "text": "МВР организира заключителна церемония по проекта „Противодействие на престъпления, свързани с трафик на моторни превозни средства”. Тя ще се проведе от 10.00 часа в конферентната зала на хотел „Анел“ на бул. „Тодор Александров“ 14. Това съобщиха от пресцентъра на  МВР . Проектът е финансиран по Българо-швейцарската програма за развитие и сътрудничество. На церемонията ще бъдат оповестени резултатите от работата на шестгодишния проект.", "date": "2018.12.20", "title": "МВР организира заключителна церемония за представяне на резултатите от проекта „Противодействие на престъпления, свързани с трафик на моторни превозни средства”"}
{"url": "http://www.focus-news.net/news/2018/12/20/2603908/denyat-20-dekemvri-v-svetovnata-istoriya.html", "text": "През 1699 г. Петър I Велики променя руския календар, като измества Нова година от 1 септември на 1 януари.  \r\nНа този ден 1820 г. в Мисури (САЩ) е въведен ергенския данък. През 1879 Томас Едисон провежда демонстрация на електрическа лампа с нажежаема жичка. През 1883 г. на Ниагара е открит първият конзолен мост между САЩ и Канада. 1924 г. Хитлер е освободен от затвора, където се намира след неуспелия Мюнхенски преврат. \r\nНа този ден през 2000 г. парламентът на Великобритания разрешава клонирането, но само за медицински цели. На този ден е роден Сидни Хук - американски философ.  \r\n2017 г. \r\nСъдът на Европейския съюз (ЕС) постановява, че Uber е транспортна компания, а не дигитална услуга, както твърди стартъпът за споделени пътувания. Toва представлява тежък удар за американската компания, която ще попадне под регламентите за таксиметровите услуги. \r\n2017 г. \r\nБреговата охрана на Южна Корея обявява, че е изстреляла 249 предупредителни изстрела срещу група китайски рибарски лодки, обкръжили един от патрулните ѝ катери в южнокорейски води. \r\n2017 г. \r\nЕвропейският съюз приема безпрецедентни дисциплинарни процедури срещу Полша, които могат да доведат до налагане на санкции на Варшава. \r\nЕвропейската комисия излиза със съобщение, в което се казва, че предлага на Европейския съвет да приеме решение в съответствие с Член 7(1) от Договора на ЕС. В съобщението се казва, че ЕК предприема действия, за да защити върховенството на закона в Европа, както и независимостта на съда в Полша. \r\n2017 г. \r\nСенатът на САЩ одобрява най-всеобхватната данъчна реформа от над три десетилетия и я изпраща в Камарата на представителите за окончателно одобрение. Сенатът приема законопроекта с 51 срещу 48 гласа. \r\n2015 г. \r\nВ Испания се провеждат парламентарни избори които печели управляващата испанска Народна партия \r\n2014 г. \r\nООН — Международен ден за човешка солидарност (отбелязва се от 2006 г. по решение на Общото събрание на ООН от 22 декември 2005 г. \r\n2013 г. \r\nКредитният рейтинг на Евросъюза е понижен на АА+. \r\n2013 г. \r\nПрезидентът на Русия помилва Михаил Ходорковски. \r\n2011 г. \r\nТропическият щорм Уаши взима живота на 957 човека, а стотици са изчезнали безследно. \r\n2011 г. \r\nСтраните от Меркосур решават да затворят пристанищата си за съдове, които плават под флага на Фолклендските острови. \r\n2004 г. \r\nТраян Бъсеску (независим) встъпва в длъжност като президент на Румъния. До този момент е кмет на Букурещ. \r\n2001 г. \r\nООН приема резолюция 1386 (2001) и решението за изпращане на международни стабилизиращи сили с мандат от 6 месеца в Афганистан \r\n2000 г. \r\nВ Холандия стават законни еднополовите бракове. \r\n2000 г. \r\nПарламентът на Великобритания разрешава клонирането за медицински цели. \r\n1999 г. \r\nПортугалия връща на Китай областта Макао, последната и най-стара европейска колония в Азия. Така Макао става специален административен район Аомън в Китай след 442 години португалско управление. \r\n1995 г. \r\nТърговският център “Некстейдж” в китайския град Шанхай е посетен от 1.07 млн. души за един ден. \r\n1995 г: \r\nНАТО започва мироопазваща мисия в Босна. \r\n1991 г. \r\nОсемдесет и четири годишният англичанин Мейджър Лейси става най-възрастния човек стъпвал на двата полюса на Земята. \r\n1989 г. \r\nЗапочва военната акция \"Справедлива кауза\" на САЩ в Панама за отстраняване от власт на ген. Мануел Нориега и за неговото залавяне. На 24 декември Нориега търси убежище в посолството на Ватикана в Панама. На 3 януари 1990 г. се предава на американските войски и е депортиран в САЩ на 4 януари 1990 г. През 1992 г. Нориега е осъден в Маями, САЩ, на 40 години затвор за трафик на наркотици. \r\n 1989 г. \r\nКомунистическата партия на Литва обявява независимостта си от КПСС. \r\n1987 г. \r\nКрай бреговете на Филипините повече от 1500 души загиват след сблъсък на пътнически параход и нефтен танкер. \r\n1975 г. \r\nПоследните испански войници са изгонени от Мароко. \r\n1973 г. \r\nПремиер-министърът на Испания адмирал Луис Кареро Бланко е убит от баски терористи. \r\n1963 г. \r\nЗапочва Франкфуртският съдебен процес срещу 20 офицери от СС работили в Освиенцим. Освиенцим е най-големият концлагер (1940-1945 г.) създаден от германските нацисти около гр. Освиенцим (немско име: Аушвиц) до Краков. В \"Освиенцим\" са умъртвени или са загинали от глад и болести около 4 млн. души, предимно евреи и поляци. В момента е музей. Включен е в Списъка на световното наследство на ЮНЕСКО. \r\n1963 г. \r\nНа жителите на Западен Берлин е разрешен прехода през Берлинската стена, за еднодневни посещения на техните роднини, живеещи в източната част на града.  \r\nБерлинската стена е система от гранични съоръжения между ГДР и Западен Берлин с дължина 162 км (от които 45 км в чертите на града). Разделянето на Берлин на окупационни зони се постановява от решенията на Ялтенската конференция проведена от 4 до 11 февруари 1945 г. Източната зона става столица на ГДР (1949 г.), а в западната зона остават американски, британски и френски въоръжени контингенти. По предложение на Политическия консултативен комитет на Варшавския договор на 13 август 1961 г. правителството на ГДР въвежда граничен режим по линията, разграничаваща Източен от Западен Берлин, а на 16 август започва построяването на стената. Берлинската стена е разрушена на 9 ноември 1989 г. \r\n1960 г. \r\nСформиран е Виет Конг — Националния фронт за освобождение на Виетнам. \r\n1951 г. \r\nВ САЩ е създадена първата атомна електроцентрала. \r\n1945 г. \r\nКарл Ренер е избран за първи президент на Втората Австрийска република. \r\nРенер е един от ръководителите на Австрийската социалдемократическа партия. Издига идеята за културно-национална автономия. Федерален канцлер на Австрия в периода 1918-1920 г. След края на Втората световна война (1945 г.) възглавява Временното правителство. \r\n1944 г. \r\nБлизо до Атина гръцки комунистически партизани пленяват щаба на английските ВВС. \r\n1938 г. \r\nВ СССР са въведени трудовите книжки. \r\n1934 г. \r\nСъздадена е Мордовската АССР. \r\n1924 г. \r\nХитлер е освободен от затвора, където се намира след неуспелия Мюнхенски преврат. \r\n1918 г. \r\nСъздадена е Канадската Национална железопътна компания. \r\n1917 г. \r\nБолшевишката партия в Русия, под ръководството на В. И. Ленин, създава Общоруската комисия за борба с контрареволюцията и саботажите ­ ВЧК. За неин началник е определен Феликс Дзержински. Той е един от ръководителите на революцията през 1905-1907 г. във Варшава и на Октомврийската революция в Русия през 1917 г. Председател е на Общоруската извънредна комисия (от 1917 г.), народен комисар на вътрешните работи (1919-1923 г.), народен комисар на транспорта (1921-1924 г.), председател на Висшия съвет на народното стопанство на СССР (от 1924 г.), член на ЦК на РСДРП, на Руската комунистическа партия (болшевики), на Организационното бюро, кандидат-член на Политбюро на ЦК на Руската комунистическа партия (болшевики) (1924 г.). Член е на ВЦИК. \r\n1907 г. \r\nЗапочва Обща железничарска стачка (4000 души), ръководена от Стачна комисия от представители на БРСДП (ш. с.) , БСДС \"Пролетарий\" и Радикалдемократическата партия, завършва с частична победа на работниците. \r\n1892 г. \r\nВ САЩ са патентовани пневматичните автомобилни гуми. \r\n1883 г. \r\nНа Ниагара е открит първият конзолен мост между САЩ и Канада. \r\n1880 г. \r\nНа Бродуей в Ню Йорк са запалени първите електрически фенери. \r\n1879 г. \r\nТомас Едисон провежда демонстрация на електрическа лампа с нажежаема жичка. \r\n1860 г. \r\nЮжна Каролина напуска Американския съюз и се включва в Конфедерацията. \r\n1847 г. \r\nКрай бреговете на Северна Африка потъва английската фрегата “Авенджър”. Загиват 191 души. \r\n 1820 г. \r\nВ Мисури (САЩ) е въведен ергенския данък. \r\n1710 г. \r\nНа тържествено заседание Диванът (Държавен съвет), най-висшият управляващ орган на Османската империя след султана, решава да се обяви война на Русия. Руското правителство от своя страна призовава православното население в Османската империя да се надигне \"срещу общия неприятел, за да се бием за вярата, отечеството, за нашата чест и за свободата на нашите деца..., защото ние не желаем друга слава освен тази да ви отървем от жестоката тирания, да украсим църквите и да въздигнем светия кръст\". \r\n1699 г. \r\nПетър I Велики променя руския календар, като измества Нова година от 1 септември на 1 януари. \r\nПетър I Велики става руски цар през 1682 г. До 1689 г. управлява сестра му София Алексеевна. След пътуване в Западна Европа (1697-1698 г.) Петър I започва модернизация на Русия - учредени са сенат, колегии (учреждения), Светия Синод, църквата е отделена от държавата, страната е разделена на губернии, столицата е преместена в Петербург, поощрява се строителството на манифактури, заводи, пристанища, корабостроителници, създадени са флот и редовна армия. Води войни с Османската империя и с Швеция. По време на неговото управление Русия преживява културен подем - открити са различни училища, Академията на науките в Петербург, създаден е съвременният граждански шрифт (днешната печатна форма на кирилицата). \r\n1604 г. \r\nМадридската печатница Хуан де ла Куеста отпечатва първия екземпляр на книгата Дон Кихот от Мигел де Сервантес. Романът е квалифициран като първия бестселър в историята. Книгата е пусната в продажба на 16 януари 1605 г. Само за първата година се изчерпват шест издания, публикувани в Мадрид, Лисабон и Валенсия, и около 1500 екземпляра се продават и по света. На 5 ноември 1615 г. се разрешава отпечатването на втората част на “Дон Кихот”, която скоро след това се публикува, посрещната с голям интерес. До 1617 г. излизат още 10 издания. На тази дата са родени: \r\n1922 г. \r\nРоден е Джордж Рой Хил - американски режисьор. Учи в Дълийския колеж и в Йейлския университет. Започва професионалната си дейност като актьор в Ирландия, а след това се занимава с театрална и тв режисура в Ню Йорк. Пише тв пиеси и дебютира в киното през 1962 г. с екранизацията по Тенеси Уйлямс - “Период на приспособяване”. Снима още: “Светът на Хенри Ориент” (1964 г.), “Твърде съвременната Мули” (1967 г.). Постига определен успех с екранизациите “Играчки на терасата” (1963 г.), “Хаваи” (1966 г.), “Кланица ¹5” (1971 г.), “Светът според Гари” (1982 г.). Добива световна популярност със стилизирания уестърн “Бътч Касиди и Сънданкид” (1969 г.) и с ефектната ретрогангстерска комедия “Ужилването I” (1973 г.). Рой Хил снима и друг популярен ретрофилм - “Великият Уолдо Петър” (1974 г.), създава сатирични комедии - “Удар със стик” (1977 г.), мелодрами - “Малък романс” (1979 г.), психологически драми - “Малката барабанчица” (1984 г.), биографии - “Барнъм” (тв, 1987 г.). Режисьор е и на “Разкошният дом” (1988 г.). \r\n1902 г. \r\nРоден е Сидни Хук - американски философ. Професор е в Нюйоркския университет (от 1939 г.). Идеите му се доближават до инструментализма на Дж. Дюи. За изходна философска реалност приема опита, чрез който според него се постига единство между субект и обект. Смята, че истината е процедурно, условно-хипотетично “правило за действие”, което води към успех при реконструкцията на отделна, единична ситуация. Критикува марксизма от позициите на прагматизма. Отхвърля диалектическия материализъм като механистична теория. Защитник е на т. нар. “демократически социализъм”. На тази дата умират: \r\n2016 г. \r\nУмира Мишел Морган, френска актриса. Тя е смятана за една от най-красивите жени на планетата. Наричат я „младата Грета Гарбо\". На 18 години играе в „Кеят на мъглите\" и става известна в цяла Франция. През 1946 г. с ролята си в „Пасторална симфония\" Морган е първата френска актриса, спечелила награда на фестивала в Кан. Удостоена е с почетни награди „Сезар\" и „Златен лъв\", и получава звезда на Холивудската алея на славата. Във филмографията й са филмите „Мария-Антоанета\", „Падналият идол\", „Големите маневри\", „Един мъж и една жена: 20 години по-късно\" и „Бенжамен\". Мишел Морган има три брака, но с последния си съпруг, режисьорът Жерар Ури, са заедно 45 години до смъртта му през 2006 година. \r\n2009г. \r\nУмира Хосейн Али Монтазери - един от малкото шиитски духовници с титлата велик аятолах и сред ръководителите на ислямската революция в Иран през 1978-1979 г. Монтазери е определен да наследи нейния водач велик аятолах Рухолах Хомейни, но малко преди смъртта на последния изпада в немилост и остава до своята смърт един от най-известните дисиденти в Иран.  \r\n2001 г. \r\nУмира Леопол Седар Сенгор - френски поет, писател и френски и сенегалски политик. Представител и един от основоположниците на литературното и политическо движение Негритюд. Сенгор е първият член на Френската академия, роден в Африка. \r\n1968 г. \r\nУмира Джон Стайнбек - американски писател. Роден е на 17 февруари 1902 г. в гр. Салинас, Калифорния. През 1919 г. постъпва в Станфордския университет. Известно време служи като моряк на кораб. Първата му книга е “Златната чаша”, която излиза през 1929 г. Джон Стайнбек е автор на романите “Небесните пасбища” (1932 г.), “Към един незнаен бог” (1933 г.), “Тортила Флет” (1935 г.), “В неравна борба” (1936 г.), “За мишките и хората” (1937 г.), “Гроздовете на гнева” (1939 г., награда “Пулицър” за 1940 г.), сборник с разкази “В черната долина” (1938 г.), повестта “Луната залезе” (1942 г.), “Пуснете бомбите” (1942 г., тази “молба” на Рузвелт в същото време отхвърлят Фокнър и Хемингуей). През 1943 г. заминава като военен кореспондент на в. “Ню Йорк Хералд Трибюн” за Европа (и в дописките си до този вестник, и в последните си писма за “Нюздей” от 1966 г. за Виетнам той остава в по-голяма степен писател, отколкото журналист). През 1944 г. излиза големият му роман “Улица “Консервна”. В следващите години публикува повестта “Бисерът” (1945 г.), романите “Безпътният автобус” (1947 г.), “На изток от Рая” (1952 г.), “Благодатният четвъртък” (1954 г.), “Краткото царуване на Пипин IV” (1957 г.), сборник с репортажи от Втората световна война “Имало едно време една война” (1958 г.), романа “Зимата на нашето недоволство” (1961 г.), пътеписа “Пътешествия с Чарли” (1962 г.). Същата година (1962 г.) получава Нобелова награда за литература. През 1969 г. излиза посмъртното издание на “Дневник на един роман”. \r\n1937 г. \r\nУмира Ерих Лудендорф - немски генерал. Роден е на 9 април 1865 г. Професионалната му кариера на военен започва през 1881 г., за да стигне до началник на отдел \"Офанзива\" към Главния генщаб (1908-1912 г.). В началото на Първата световна война допринася за превземането на Лиеж, а като началник на щаба на 8. армия заедно с ген. П. фон Хинденбург разгромява руските войски край Таненберг и Мазурските езера. Съвместната работа на двамата пълководци продължава до края на войната, първоначално в Главното командване на Източния фронт, а от август 1916 г. Лудендорф оглавяват германския Върховно военно командване (ВВК), прокарва стопанската мобилизация, възобновява подготовката за тотална подводна война, има съществен принос за свалянето на Бетман-Хелвег от канцлерския пост през юли 1917 г., формулира условията на Брест-Литовския мир с Русия. След провала на германската офанзива през пролетта на 1918 г. настоява за незабавни преговори за примирие. По-късно променя становището си и развива идеята за продължаване на бойните действия до постигане на изгоден за райха мир. На 26 октомври 1918 г. принц М. фон Баден го освобождава от заеманите постове. В годините на Ваймарската република, с изключения на краткото сътрудничество с А. Хитлер и участието в пуча (1923 г.), е политически аутсайдер и страничен наблюдател. \r\n1934 г. \r\nУмира Николай Яковлевич Мар - руски лингвист, изтоковед, член е на Петербургската академия на науките (1912 г.). Роден е на 6 януари 1865 г. в Кутаиси. Завършва Петербургския университет (1890 г.). Автор е на изследвания върху кавказките езици, общото езикознание, история, археология и етнография на Кавказ. Изучава и публикува редица древни паметници на арменски и грузински литератури, създава серията “Текстове и издирвания по арменско-грузинска филология” (кн. 1-13, 1900-1913 г.). Обявява “традиционното” индоевропейско езикознание за остаряло и несъвместимо с марксизма и създава лингвистична теория, наречена “ново учение за езика” и “яфетическа теория”, която не намира потвърждение в езиковия материал. От общолингвистична точка възгледите на Мар са близки с идеите на Х. Шухард и някои идеи на френската социологическа школа. \r\n1355 г. \r\nУмира Стефан Душан - сръбски крал (1331-1345 г.), а от 1345 – цар. Син е на Стефан Урош III Дечански и българката Теодора, дъщеря на цар Смилец. Идва на власт чрез преврат на сръбската аристокрация, при който е убит собственият му баща. При управлението на Стефан Душан Сърбия достига най-голямо могъщество. По време на гражданската война във Византия (1341-1347 г.), отначало подкрепя Йоан VI Кантакузин, след това завзема Южна Македония, Епир, Тесалия, Албания от Византия. Провъзгласяването на Стефан Душан за цар става с участието на търновския патриарх Симеон, а сръбския архиепископ е въздигнат в патриаршеско достойнство. Важна роля в управлението на държавата има съпругата на Стефан Душан - Елена, сестра на българския цар Иван Александър. При неговото управление е издаден сборник “Законник”, построени са много храмове и манастири. След смъртта на Стефан Душан Сръбското царство изпада в криза и през 1371 г. се разпада на самостоятелни владения, някои с българско етнокултурен характер. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.20", "title": "Денят 20 декември в световната история"}
{"url": "http://www.focus-news.net/news/2018/12/20/2603907/glavna-direktsiya-granichna-politsiya-otbelyazva-svoya-profesionalen-praznik.html", "text": "На 20 декември 2018 г. се навършват 131 години от създаването на структура за охрана на границата в министерството на вътрешните дела през 1887 г. Това съобщиха от пресцентъра на  Министерството на вътрешните работи . На тази дата Главна дирекция „Гранична полиция” (ГДНП) отбелязва своя професионален празник. От 10.30 часа ще бъдат поднесени венци на Паметника на загиналите полицаи в градинката „Св. Седмочисленици“, а след това във фоайето на Министерството на вътрешните работи ще бъдат наградени отличените служители от ГДГП.", "date": "2018.12.20", "title": "Главна дирекция „Гранична полиция” отбелязва своя професионален празник"}
{"url": "http://www.focus-news.net/news/2018/12/20/2603912/burgas-koledniyat-fest-tvortsi-i-fermeri-shte-se-provede-v-dom-na-neftohimika.html", "text": "Коледен фест „Творци и фермери“ ще се проведе в Дом на Нефтохимика. Това съобщиха от пресцентъра на  Община Бургас . Коледният фест ще стартира от 11.30 часа, а през останалите дни (до 22 декември) работното време е от 10.00 часа до 20.00 часа. На събитието жителите и гостите на града ще открият арт зона с разнообразни ръчни изработки и творчески работилници, а при фермерите – чиста и биосертифицирана продукция от производители от цялата страна. \r\nВ изложението участие ще вземат майстори плъстари от камарата на занаятчиите, които ще предложат плъстени шалове и шапки. Български производители на млечни, месни, биологични пчелни продукти, био гъби Шийтаке, здравословни сладки и солени изкушения с квас, вина, билкови сиропи, ръчни сапуни, козметика с етерични и растителни масла. Изобилие от ръчни творби – уникати от филц, еко принт, сувенири, декорации, коледни украси, картини, плетива, бижута, аксесоари за деца, ръчно изработени свещи и др. Специални участници на Коледния фест ще са социално предприятие „Нарисувай ми усмивка“. \r\nНа 22 декември 2018 г. в 15.30 часа Дядо Коледа ще очаква най-малките посетители на фестивала.", "date": "2018.12.20", "title": "Бургас: Коледният фест „Творци и фермери“ ще се проведе в Дом на Нефтохимика"}
{"url": "http://www.focus-news.net/news/2018/12/20/2603911/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция от 12.00 часа в централата на партията на улица „Врабча“ 23. Това съобщиха от пресцентъра на  ПП АБВ . Темата на събитието ще бъде представянето на политически манифест – платформа за участие на ПП АБВ в изборите през 2019 г. Участие ще вземат председателят на ПП АБВ Румен Петков и зам.-председателите на партията Владимир Маринов, Любомира Ганчева и доц. Христо Михайлов.", "date": "2018.12.20", "title": "Ръководството на ПП АБВ ще даде пресконференция"}
{"url": "http://www.focus-news.net/news/2018/12/20/2603902/parlamentat-shte-zakrie-ministerstvoto-za-balgarskoto-predsedatelstvo-i-shte-osvobodi-lilyana-pavlova.html", "text": "Парламентът ще закрие Министерството за Българското председателство на Съвета на ЕС. Това се посочва в  програмата за работа на Народното събрание . От 1 януари 2019 година министерството ще бъде закрито заради приключването на ротационното председателство на триото Естония-България-Австрия. Проекторешението, което ще се гласува, възлага на Министерски съвет в двумесечен срок да уреди всички правоотношения за закриване на министерството. Лиляна Павлова ще бъде освободена като министър за Българското председателство. Тя определи Председателството като успешно изпълнена мисия. Министърът отчете 62 млн. лева разходи за логистика и спестени 22 млн. лева от предвидените. България е затворила най-много досиета от страните в Триото.", "date": "2018.12.20", "title": "Парламентът ще закрие Министерството за Българското председателство и ще освободи Лиляна Павлова"}
{"url": "http://www.focus-news.net/news/2018/12/20/2603913/sport-bayern-shte-kupi-zashtitnik-na-atletiko-za-80-mln-evro.html", "text": "Байерн ще купи защитник на Атлетико за 80 млн. евро \r\nРъководството на Байерн (Мюнхен) ще активира откупната клауза на Люка Ернандес от Атлетико (Мадрид) през предстоящия зимен трансферен прозорец.  \r\nБаварците са решили да платят рекордните за клуба 80 милиона евро, за да си осигури услугите на световния шампион.", "date": "2018.12.20", "title": "Спорт:  Байерн ще купи защитник на Атлетико за 80 млн. евро"}
{"url": "http://www.focus-news.net/news/2018/12/20/2603915/dobrich-v-kavarna-shte-bade-predstaven-kalendarat-na-obshtinata-za-2019-g.html", "text": "Кметът на Каварна Нина Ставрева ще представи новия календар на Общината за 2019 г. Официалното представяне ще бъде от 14.00 часа в кабинета на кмет. Във фокуса му тази година са хората, животът и събитията в града. Това съобщиха от пресцентъра на  Община Каварна . Неофициалната премиера на ценния подарък беше по време на церемонията по награждаването на най-добрите спортисти, треньори и отбори на града. Водещ на тържеството беше Крум Савов, а отличените бяха наградени и с красивите календари.  \r\nКалендарът е цветен, с размери 50 x 70 см. Той е 13-листов, като началната му страница и всеки един от 12-те месеца са издържани за времето си със завладяващи снимки, а хаштаговете, които са модерни в дигиталния свят на социалните мрежи, акцентират на думата за месеца.  \r\nС календара Каварна Общината рекламира своите туристически забележителности, личности, с които българите се гордеят, както и събития, които се провеждат на територията на Черноморската община.  \r\nЗаглавната страница е с фотос от едно от най-интересните събития в България – Огнената фиеста, която вече се утвърди като фестивал в събитийния живот на туристите и през август привлича хиляди около Нос Чиракман, за да се радват на красотата на фойерверките в небето.  \r\nНа първа страница са личности като Ники Урумов, Керанка Далакманска, Васил Куртев, Стефан Трифонов, дете с каварненска носия, лазарче и младеж от популярния танцов състав Бизоне.  \r\nМесец януари е представен с Бабинден, Йордановден и др. Февруари е представен с традиции, които Каварна утвърждава и отбелязва. Месецът на националния ни празник и пролетта е с пробуждане, а април, в който тази година бе поставено началото на кампанията \"ДаСпортувашЕмодерно\" включва снимки от спортни прояви, Лазаровден, Великден, Международен ден на ромите. Каварна е през май, когато градът отбелязва своя празник. Месецът представя Васил Куртев, фестивалът „България в сърцето“ и кадър от 24 май. Лято е през юни, когато е първият летен ден и предпочитана дестинация като Каварна активно започва да посрещат гости от всички краища на света за летен отдих. Домакините представят един от красивите плажове – този на Бендида в голф комплекса „Тракийски скали“, кадър от държавния шампионат по плажен хандбал, както и незабравим момент с националния си шампион по тенис Стефан Трифонов, който бе първият Спортист №1 на Каварна през 2004 година. През юли е Джулай и снимка от Камен бряг – най-магнетичното място, където традиционно привържениците на рока ежегодно посрещат първоюлското слънце. Каварна с гордост представя рок групата Джеръми?, уникалният фестивал Джаз на село, откриването на жътвата в региона и красивите си плажове. Август е представен с Огнената фиеста, Аквапаркът в Топола скай, Михаела Филева на българската поп сцена в Каварна, Петя Плугчиева, Страваганца и интересен кадър от водните спортове в региона. Септември е запазен за вдъхновение по случай първия учебен ден, както и проявите, които се реализират през този месец - ретро рали, конен спорт в село Селце, Миден и рибен фест, фолклорен събор в Българево. Представена е и една от личностите Керанка Далакманска, която с труда си е работила за популяризирането на града и с текстовете си е вдъхновила множество наши сънародници. През октомври още е време за голф на игрището от най-високо световно ниво – Тракийски скали и последните слънчеви лъчи за море. \r\nГордост за каварненци са будителите, които са обединени с личности като Ники Урумов, Тодор Червенков, музея, както и находката на златното съкровище край Калиакра в предпоследния месец от годината. На финала е надеждата, че в края на всяка една година всички са здрави и са реализирали своите надежди и добри дела. Надежда за още по-успешна година, в която ще продължи просперитета на Каварна и личностите, които са израснали тук.  \r\nВ оригиналния си календар #Каварна Общината отделя специално внимание на част от големите личности на малкия град и на красивите места от големи свят, като целта е всички да бъдат насърчавани и техните добри дела да бъдат показвани.", "date": "2018.12.20", "title": "Добрич: В Каварна ще бъде представен календарът на Общината за 2019 г."}
{"url": "http://www.focus-news.net/news/2018/12/20/2603916/stara-zagora-kmetat-zhivko-todorov-shte-dade-preskonferentsiya-v-obshtinata-vav-vrazka-s-proekta-za-razshirenie-na-park-artileriyski.html", "text": "Кметът Живко Тодоров ще даде пресконференция в Общината във връзка с проекта за разширение на парк „Артилерийски“. Това съобщиха от пресцентъра на  Община Стара Загора . Събитието ще се проведе в 09.00 часа в зала 2 на Общината. На пресконференцията ще бъде представен проектът за разширение на парка, за който по решение на Министерския съвет държавата отпусна 3.4 млн. лв.", "date": "2018.12.20", "title": "Стара Загора: Кметът Живко Тодоров ще даде пресконференция в Общината във връзка с проекта за разширение на парк „Артилерийски“"}
{"url": "http://www.focus-news.net/news/2018/12/20/2603914/glavniyat-prokuror-sotir-tsatsarov-shte-otkrie-v-sadebnata-palata-izlozhba-na-kartini-ot-vazpitanitsi-na-hudozhestvenata-gimnaziya-v-sofiya.html", "text": "От 13.00 часа главният прокурор Сотир Цацаров и директорът на Художествената гимназия в София Донка Павлова ще открият изложба с картини на възпитаници на училището на 4 етаж на Съдебната палата в пространството пред кабинета на главния прокурор. Това съобщиха от пресцентъра на  Прокуратура на Република България . Културното събитие се провежда за пета поредна година под егидата на главния прокурор.  \r\nНа откриването ще присъстват министърът на вътрешните работи Младен Маринов, преподавателите в Художествената академия професор Ивайло Мирчев и професор Десислава Минчева.  \r\nВ продължение на един месец посетители и гости ще имат възможност да разгледат и купят изложените в Съдебната палата творби на младите художници.", "date": "2018.12.20", "title": "Главният прокурор Сотир Цацаров ще открие в Съдебната палата изложба на картини от възпитаници на Художествената гимназия в София"}
{"url": "http://www.focus-news.net/news/2018/12/20/2603904/ignazhden-e.html", "text": "За народа новата година започва на 20 декември, Игнажден. Всичко, което се прави на този ден, има магическа сила, може да роди здраве и живот, плодородие и късмет. Празникът се нарича още Идинажден, Млада година, Нов ден, Млад месец, Полаз или Полазовден. Вярва се, че огньовете, които се палят на земята на този ден, са вид слънчева магия. Те символизират слънчевия диск и помагат на слънцето да свети по-силно. Огънят притежава и магическата сила да пречиства всичко лошо. Посредник е между двата свята - земния и небесния. Поради това на този ден празнуват и всички, който носят името Огнян и Пламен. На празника се месят колачета за всеки член от семейството. Първата щипка от тестото се суши за цяр. Старите българи са вярвали, че помага при болки в стомаха и бодежи в сърдечната област. С втората се прави кръст над вратата. По традиция на трапезата всички ястия трябва да са постни. Обикновено се слагат пита с мая (без украса), ошав, варена царевица, жито, просо, картофи с праз или булгур, боб, зеле, лук, чесън, туршия, кравайчета, орехи, мед. На празничната вечеря стопанинът разчупва обредна пита. У когото остане по-голямото парче от питата, у него ще е късметът. Домакинята избира за всеки член от семейството по два ореха, оставя ги в чиния, да стоят до Бъдни вечер, когато по тях се гадае за здраве и късмет.  \r\nНа днешния ден според народните вярвания не бива да се изнася нищо от къщата - най-вече огън, жар или сол - за да „не излезе берекетът\". Жените не трябва да шият, перат или плетат, за да няма болести през годината. Бременните и нераждалите не трябва да работят, за да родят лесно. Това е свързано с вярата, че от Игнажден започват родилните мъки на Богородица, затова тези дни се наричат още и Мъченици.  \r\nХарактерен за празника е обичаят “Полазване”. Полазник е човекът, който пръв влиза в къщата. Ако той е добър, с добри мисли, добро здраве, щедра ръка и късмет, очаква се да ги предаде и на дома, в който влиза. Полазникът се чака с радост и се посреща като скъп гост.  \r\nАко първият гост е мъж или момче, през годината ще има повече петлета, телета, мъжки животни. Ако е жена или девойка, животните ще са женски. Особено се радвали българите, когато млада, здрава, красива и бременна жена, сама или с малките си деца, прекрачи прага на дома.  \r\nНа Игнажден момите гадаят за късмета си. Ако иска да види кой ще е избраникът й, момата излиза на дръвника, посипва се със семена от ечемик и казва: „Който ми е на късмет, да дойде нощес да го жънем заедно.\" Като тръгне за вкъщи, трябва да вземе в едната ръка трески и клечици, в другата - зрънца ечемик. Ако пръчките са нечетен брой, ще се омъжи през годината, ако са четен - сватба няма да има. Семената момата поставя под възглавница, който момък сънува, той ще е бъдещият й съпруг.  \r\nНа този ден, според старите хора е лошо да те срещнат жена магьосница; човек, чийто баща не се знае или е нарушил закона, било то семеeн, нравствен и всякакъв; повтарян човек (отбит веднъж като бебе и после отново закърмен поради някакви причини). Лоша е и срещата с поп. Ако на Игнажден такъв човек върви насреща, е задължително да се изчака поне един час. Добра е срещата с циганин. Добре е да те срещне човек с пълни ръце, с пълна душа. Добре е и ако лисица мине пътя ти.  \r\nАко на Игнажден времето е ясно, през април ще има суша. Ако вали дъжд, през април ще има дъжд и плодородие. Добре е, ако на Игнажден, а също и по Коледа вали сняг.  Ако на Игнажден времето е облачно, реколтата ще е добра и в кошерите ще има изобилие. Времето през последните дванадесет дни на месеца - от 20 до 31 декември - показва времето през дванадесетте месеца на идващата година. 20 декември определя какво ще е времето през януари.", "date": "2018.12.20", "title": "Игнажден е"}
{"url": "http://www.focus-news.net/news/2018/12/20/2603917/haskovo-v-dimitrovgrad-shte-se-provedat-kulinarnoto-izlozhenie-koledna-trapeza-i-festivalat-na-zimnata-obrednost-i-koledarskite-pesni.html", "text": "На пл. „България“ в Димитровград ще се проведат Кулинарното изложение „Коледна трапеза“ и Фестивалът на зимната обредност и коледарските песни. Това съобщиха от пресцентъра на  Община Димитровград . Събитията ще започнат в 12.00 часа. 11 местни състава и такива от съседни общини ще представят обичаи и коледарски песни, характерни за зимния период и обредността около коледните и новогодишни празници. В програмата читалищата от селата Крум, Каснаково, Голямо Асеново, Сусам и Меричлери ще пресъздадат обичаи от българската битност по празниците. Коледарски групи от селата Радиево, Долно Белево, Брод и Тракия ще изпълнят коледарски песни съхранени в региона. Три детски състава от Черногорово, Крепост и Странско ще участват във фестивала. Организатори са Община Димитровград, НЧ „Васил Левски 2003\" и Общинския читалищен съюз. На сцената председателят на Общинския съвет в Димитровград Гергана Кръстева ще връчи почетният знак на НЧ „Съзнание\" - село Голямо Асеново по повод 90-годишнината на читалището. \r\nОт 12.00 часа на обяд ще започне и седмото издание на превърналото се в традиция кулинарно изложение „Коледна трапеза\". С характерни за коледните и новогодишни празници ястия организираният от Община Димитровград празник ще представи съхранени през годините автентични семейни рецепти. Над 130 участника ще приготвят близо 200 ястия и ще покажат своя майсторлък и кулинарни умения в четири раздела - обредни пити и погачи, постни и месни ястия и сладки изкушения. Заявка за участие в „Коледната трапеза\" са подали 25 читалища от общината и ученици от ПГ „Проф.д-р Асен Златаров\". Гозбите на читалището от село Каснаково ще бъдат тематични и ще пресъздават традицията на трапезата на Бъдни вечер, а тази на Долно Белево ще представи ястия и десерти приготвени изцяло от тиква.  \r\nКоледен огън с Бъдник и представяне на местни майстори-занаятчии ще допълват атмосферата на централния площад на 20 декември. Свои продукти ще покаже дърворезбарят Георги Георгиев. Ще бъдат представени пана и сувенири, изработени от спластена вълна, на авторката Катя Тончева, както и рисунки върху дърво от Цанка Стоянова, макетни дървени къщички на Христо Тилев и ръчно изработени накити на Таня Текнефезова.", "date": "2018.12.20", "title": "Хасково: В Димитровград ще се проведат Кулинарното изложение „Коледна трапеза“ и Фестивалът на зимната обредност и коледарските песни"}
{"url": "http://www.focus-news.net/news/2018/12/20/2603909/prof-georg-kraev-folklorist-ignazhden-e-praznik-na-plodorodieto-i-simvolizira-nachaloto-na-novata-godina.html", "text": "Игнажден е празник на плодородието, в очакване на раждането на Христос и символизира началото на новата година. Това каза за сутрешния блок „Добро утро, България“ на  Радио „Фокус“  фолклористът проф. Георг Краев. Това е един от най-древните празници в българския календар, обясни той. Важно е да се събудим с някоя и друга пара в джоба, коментира проф. Краев и уточни, че на този ден не се взима заем, за да не ни върви годината на заеми, а по-скоро е добре да се издължим, ако имаме такива. На Игнажден е важно кой пръв ще дойде в дома ни. Хубаво е да бъде благ човек, за да влезе доброто в къщата. Когато полазникът е животно, това не е лошо, но е добре то да е плодовито, обясни фолклористът. Стопанинът на къщата трябва да излезе от дома си с десен крак, да се прекръсти да погледне на изток и да благодари на Райко (слънцето), като каже „Ти пред мен, а аз подире ти“. „Това е най-старата нова година в индоевропейския календар. Новата нова година е градското название на този празник, а българското му име на нова година е Сурва. Земеделският празник Сурва няма нищо общо с новогодишното градско празнуване. Сурва година значи сурова година, и за това е и мома. Тя очаква да намери своя годеник. В една земеделска култура, каквато е на нашата, лайтмотив на всичко е плодородието. Плодородието на земята, плодородието на стоката и плодородието в дома – челядта“ обясни проф. Краев. Той каза още, че на тази ден за пръв път се събират и ергените, които ще бъдат коледари. Първата песен, която пеят е „Замъчи се божа майка от Игнажден до Коледа“ .", "date": "2018.12.20", "title": "Проф. Георг Краев, фолклорист: Игнажден е празник на плодородието и символизира началото на новата година"}
{"url": "http://www.focus-news.net/news/2018/12/20/2603918/pregled-na-osnovnite-temi-v-starozagorskiya-pechat.html", "text": "„Правителството влезе в ролята на Дядо Коледa”е водещо заглавие на вестник „Старозагорски новини“. Над 6.6 млн. лв. ще получат пет общини от Старозагорска област, след като Министерски съвет одобри вчера допълнителни разходи/трансфери за 2018 г. Финансовият трансфер за община Стара Загора е в размер на 3.4 млн. лв. От тях 3 млн. лв. са за разширяване на новия парк \"Артилерийски\" в града, а 400 000 лв. - за рехабилитация на общинска пътна инфраструктура. Одобрените средства за община Казанлък са в размер на 1.75 млн. лв. От тях 1.2 млн. лв. са за ремонт на надлез \"Катекс\" - участъка от бул. \"Розова долина\", от кръговото кръстовище с ул. \"Бачо Киро\" до пътен възел на околовръстен път, който е с прогнозна стойност 2 083 333 лв. без ДДС. Съоръжението е основна пътна артерия към индустриалната зона на Казанлък, под него минават жп линии и за наложителния му ремонт Общината ще обяви нова обществена поръчка. 200 000 лв. от отпуснатото правителствено финансиране са предвидени за асфалтиране на велоалеи в града. Останалият трансфер е за ремонти на улици в селата Долно изворово, Хаджимитрово, Ясеново, Копринка, Кънчево, Ръжена, Бузовград, Шейново, Розово, гр. Шипка и гр. Крън. За община Гурково са одобрени 964 275 лв. за ремонт и рехабилитация на улици в с. Паничерево, за реконструкция и рехабилитация на улична мрежа в общината. За община Братя Даскалови е предвиден трансфер от 250 000 лв. за ремонт на улична мрежа в селата на общината. Средствата за община Павел баня са 300 000 лв., предназначени за асфалтиране на улици в града, в с. Осетеново и за втория етап на пътя Шипка - Павел баня. Предоставените от Министерски съвет допълнителни трансфери по бюджетите на общините в страната са общо 145.7 млн. лв. Средствата ще се използват приоритетно за ремонт на общински пътища и на улична мрежа в редица населени места, за реализиране на инфраструктурни проекти - доизграждане на водопроводни мрежи, изграждане на комплекс за лица с увреждания и на дом за възрастни хора, изграждане на спортна зала и спортни площадки, ремонт и възстановяване на централни градски части. Допълнителните разходи и трансфери се осигуряват за сметка на преструктуриране на разходите по републиканския бюджет за 2018 година.  \r\n“Задържаха \"феномен\" прибирал пари, за да събира разделени двойки ”, пише още изданието. Подвизаващ се от години из цялата страна като феноменолог, знахар и медиатор 36-годишен измамник попадна в ареста с постоянна мярка за неотклонение \"задържане под стража\" по искане на старозагорски районен прокурор. Познатият под псевдонимите \"Чудомир\" и \"Знахар\" пловдивчанин Златко Димитров е обвиняем по дело за въвеждане в заблуждение на 10 жени от Стара Загора и региона, че срещу скромно възнаграждение ще им реши проблемите. Мъжът е действал във времето от 12 декември 2016 г. до към началото на октомври м.г., като за този период прибрал от потърсилите го за съдействие старозагорки 2 760 лв. Екстрасенсът има да гърба си вече една присъда: 12 месеца лишаване от свобода, но при 3-годишен отлагателен период, която е постановена от Районен съд - Смолян, през май 2015 г. Новите измами са извършени в условията на продължавано престъпление, което е дало основание на старозагорските съдии да го оставят за постоянно в ареста. В интернет има множество обяви на \"Чудомир\" и \"Знахар\" с един и същ текст, според който \"феноменът\" събира разделени двойки, решава професионални проблеми в стрес, кодира амулети и талисмани, изготвя и зарежда енергийни защити срещу натрупване на негативни компоненти в организма. Повдигнатото обвинение според НК се наказва със затвор от 1 до 8 години, ако бъде доказано, че е в условията на рецидив.  \r\n\"След съдебна сага Старозагорската митрополия получава бившия ресторант \"Аязмото\"“, отбелязва още всекидневникът. След проточила се близо година сага в съда Старозагорската митрополия ще влезе във владение на полуразрушения някогашен ресторант на \"Балкантурист\" насред парк \"Аязмото\". Решението за даряването на имота, който община Стара Загора закупи срещу 285 000 лв. преди 5 години от банка, бе взето през януари, но почти веднага бе атакувано в Административния съд от 8 местни жители с различни аргументи. Първоначалната идея на митрополит Киприан да направи на мястото на култовата кръчма музей на предшествениците си претърпя няколко промени, последната е сградата да стане Център за православното историческо наследство. Подписването на договора за дарение, който ще е срочен, ще стане навръх Игнажден от члена на Епархийския съвет арх. Петър Влахов.  До момента няма яснота колко ще струва преустройството на имота и откъде ще става финансирането му. До сега митрополит Киприан не е коментирал източниците с думите, че се надява това да стане от дарители. В акта за дарение е записано, че срокът за реализацията е 10-годишен. Сградата на някогашния ресторант е била проектирана като павилион на България за световното изложение в японския град Осака през далечната 1970 година от арх. Иван Попов. Проектът е сочен като един от най-модерните за времето си. Имотът е с разгърната площ от 2086 кв. м, след приватизацията му той стана собственост на бизнесмена Стойчо Кълвачев, който възнамеряваше да го превърне във фирмена резиденция. Идеята му отпадна след недоволството на старозагорци и след като беше заплашен с анатемосване от тогавашния владика Галактион. В крайна сметка империята на Кълвача фалира и сградата излезе на публичен търг от банката-кредитор. Междувременно тази година паркът бе реновиран по европроект на стойност 7 млн. лв., ремонтните дейности обаче не включваха руините на ресторанта.", "date": "2018.12.20", "title": "Преглед на основните теми в старозагорския печат"}
{"url": "http://www.focus-news.net/news/2018/12/20/2603920/burgas-s-tarzhestvena-tseremoniya-i-svetlinno-shou-obshtina-pomorie-shte-nagradi-nay-dobrite-si-sportisti.html", "text": "Тържествената церемония по награждаване на най-добрите спортисти в община Поморие ще се състои от 18.00 часа в залата на Народно читалище просвета „Просвета 1888”, съобщиха от пресцентъра на  Община Поморие . За доброто настроение на всички присъстващи ще се погрижат грациите от Ансамбъла по художествена гимнастика с треньор Рада Вражева и талантите от Клуб по спортни танци „Поморие“ с треньор Никола Абрашев. Специални гости на церемонията ще бъдат и танцьорите от Boriana Dance, които ще представят уникалното си светлинно шоу. Ще бъдат раздадени призове в категории като „Поморийска гордост“, „Рицар на спорта“, „Треньор на годината“ и „Спортист на годината“.  \r\nВ рамките на церемонията ще бъде представена и каузата на олимпийската надежда Стефани Музакова. Тя е състезател по ветроходство в Общински младежки спортен клуб „Циклон“ – Поморие и благодарение на всичките си постижения до момента, Стефани е единственият поморийски спортист, който има реални шансове да събере необходимата квота за участие на олимпиадата в Токио през 2020 година. На специално поставена за целта видеостена ще бъдат излъчени поздрави от популярни личности, които подкрепят каузата. Община Поморие кани всички жители и гости на града да присъстват на официалното събитие, за да окуражат своите фаворити. Входът е свободен.", "date": "2018.12.20", "title": "Бургас: С тържествена церемония и светлинно шоу Община Поморие ще награди най-добрите си спортисти"}
{"url": "http://www.focus-news.net/news/2018/12/20/2603923/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-na-posolstvoto-na-ruskata-federatsiya-na-bul-dragan-tsankov.html", "text": "Въвежда се временна организация на движението за събитие на посолството на Руската федерация на бул. „Драган Цанков”. Това съобщиха от пресцентъра на  Столична община . От 12.00 до 21.00 часа се забранява престоят и паркирането на пътни превозни средства, с изключение на автомобилите на гостите, поканени на събитието, по ул. „Никола Мирчев” между бул. „Драган Цанков” и ул. „Ф. Ж. Кюри”. От 18.00 до 21.00 часа се забранява влизането на пътни превозни средства в двете посоки по ул. „Никола Мирчев” между бул. „Драган Цанков” и ул. „Ф. Ж. Кюри” с изключение на автомобилите на гостите, само при необходимост и по преценка на отдел „Пътна полиция” при СДВР.", "date": "2018.12.20", "title": "София: Въвежда се временна организация на движението за провеждане на събитие на посолството на Руската федерация на бул. „Драган Цанков”"}
{"url": "http://www.focus-news.net/news/2018/12/20/2603922/blagoevgrad-ansambal-pirin-i-ansambal-dobrudzha-sas-savmesten-koleden-kontsert-zaedno-na-edna-stsena.html", "text": "Със съвместни коледни концерти „Заедно на една сцена“, съставите на ансамбъл „Пирин“ и ансамбъл „Добруджа“ ще зарадват благоевградската публика. Това съобщиха от пресцентъра на  Oбщина Благоевград . Музикалните  събития ще се проведат в зала „Пейо Яворов“, като първият концерт ще започне в 18.00 часа, а вторият  от 20.00 часа. Заедно на една сцена ще излязат едни от най- предпочитаните и световноизвестни  ансамбли в България, за да покажат българския фолклор и да разкажат истории чрез музика, танц и песен. Двата ансамбъла ще покажат съвкупност от най-виртуозните танци и изпълнения на оркестъра, хора и солистите. В навечерието на един от най- светлите християнски празници- Рождество Христово,артистите ще съчетаят стилови движения и музика. Концертите са част от Коледен фестивал 2018, който тази година  се провежда под мотото „Следвай звездата, озари пътя!“. Всяка година ансамбъл „Пирин“  подарява за своите фенове празнична програма и магично изживяване. Билети за събитията може да намерите на касите на зала „Пейо Яворов“.", "date": "2018.12.20", "title": "Благоевград: Ансамбъл „Пирин“ и ансамбъл „Добруджа“ със съвместен коледен концерт  „Заедно на една сцена“"}
{"url": "http://www.focus-news.net/news/2018/12/20/2603906/mkd-makedoniyaako-se-kandidatira-za-prezident-zaev-shte-e-favorit.html", "text": "Ако реши да се кандидатира на предстоящите президентски избори, сегашният премиер Зоран Заев има най-големи шансове да седне в кабинета на сегашния президент Георге Иванов. Това показва социологическо проучване на македонската медия „Телма“ и Македонския център за международно сътрудничество. Онлайн изданието  МКД  публикува резултатите от тяхното проучване на своята страница.  \r\nЗа него са гласували 12,4 на сто от анкетираните. Следват го председателят на ВМРО-ДПМНЕ Християн Мицкоски и министърът на външните работи Николай Димитров с по 8,2 на сто. \r\nТрети е Стево Пендаровски с 6,8 на сто, а четвърти - Буяр Османи с 6,5. \r\nБившият кандидат за президент Имер Селмани е на пето място с 5,8 процента.  \r\nДелът на гражданите, които не виждат бъдещия си президент в нито един от предложените кандидати за поста, е твърде висок - 18,8 на сто, а 15 на сто от анкетираните все още не са решили. \r\nПовече от 67 на сто от участвалите в проучването на общественото мнение не са съгласни изборите да бъдат бойкотирани.  \r\nОсем от всеки десет анкетирани са отговорили, че държавният глава трябва да се избира пряко от имащите право на глас македонски граждани.  Ивелина Ватова", "date": "2018.12.20", "title": "МКД (Македония):Ако се кандидатира за президент, Заев ще е фаворит"}
{"url": "http://www.focus-news.net/news/2018/12/20/2603926/balgarskiyat-cherven-krast-shte-razdade-podaratsi-za-koleda-i-nova-godina-na-bolni-detsa-ot-4-stolichni-bolnitsi.html", "text": "В рамките на благотворителните прояви и инициативи по случай Коледа и Нова година доброволците на БМЧК ще се срещнат с над 140 деца от 4 столични болници и ще ги зарадват с коледни подаръци, осигурени от „Хиполенд“ - дългогодишен партньор на Българския червен кръст. Това съобщиха от пресцентъра на  БЧК . Доброволците на БМЧК ще бъдат при малките пациенти в следната последователност: \r\n- от 10.00 часа в детските отделения на УМБАЛСМ „Пирогов“; \r\n- от 11.00 часа в Белодробна болница „Света София“; \r\n- от 12.00 часа в Отделението по педиатрия в Национална кардиологична болница; \r\n- от 12.30 в Детската кардиология на Национална кардиологична болница. \r\nДоброволците на БМЧК ще посетят и Клиниката по детска онкохематология и детската ушна клиника на УМБАЛ „Царица Йоанна – ИСУЛ“.", "date": "2018.12.20", "title": "Българският червен кръст ще раздаде подаръци за Коледа и Нова година на болни деца от 4 столични болници"}
{"url": "http://www.focus-news.net/news/2018/12/20/2603924/veliko-tarnovo-po-usoynite-i-planinski-rayoni-na-oblastta-sa-vazmozhni-zaledeni-uchastatsi-patnite-nastilki-sa-obraboteni-i-prohodimi-pri-zimni-usloviya.html", "text": "Мокри и на места заснежени са пътните настилки в града, предаде репортер на  Радио „Фокус“ – Велико Търново . Всички пътища са проходими при зимни условия, а времето е облачно. Температурата на въздуха е минус 2 градуса. Трафикът по основните улици и булеварди и около учебните заведения е натоварен. Интензивно е движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварен е трафикът на пътен възел „Качица“ и ул. „Магистрална“ във Велико Търново. Автобусите от градския транспорт се движат по разписание. Нови въведени ограничения или затворени участъци няма. Полицейски патрули са разположени на входовете и изходите на града и следят за правилното протичане на движението. \r\nИнтензивен е трафикът в останалата част от областта. Пътните настилки са предимно мокри и на места заснежени. По усойните и планински райони са възможни заледени участъци. Пътните настилки са обработени и проходими при зимни условия. Отворен за движение на всички моторни превозни средства е Проходът на Републиката. \r\nМария НЕДЕВА", "date": "2018.12.20", "title": "Велико Търново: По усойните и планински райони на областта са възможни заледени участъци, пътните настилки са обработени и проходими при зимни условия"}
{"url": "http://www.focus-news.net/news/2018/12/20/2603925/nimh-zhalt-kod-za-niski-temperaturi-e-obyaven-v-11-oblasti-na-stranata.html", "text": "Жълт код за ниски температури е обявен в 11 области на страната, сочи справка на сайта на  Националния институт по метеорология и хидрология при БАН . Предупреждението за отрицателни дневни температури е в сила за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград и Силистра.", "date": "2018.12.20", "title": "НИМХ: Жълт код за ниски температури е обявен в 11 области на страната"}
{"url": "http://www.focus-news.net/news/2018/12/20/2603910/sofiya-vazstanovyava-se-tramvaynoto-dvizhenie-po-ul-graf-ignatiev.html", "text": "Възстановява се трамвайното движение по „Граф Игнатиев“ в София. Това съобщиха от пресцентъра на  Столична община . Улицата, по която ремонтните работи продължават, става първата в София със споделено движение на пешеходци и обществен транспорт. Вече са монтирани новите информационни табла на спирките, които показват движението на трамваите с номера 10, 12 и 18. По цялото трасе на улицата са поставени постоянни и временни ограничители, които указват габаритите на трамвайните мотриси, а водачите на трамваите са инструктирани да се движат по „Граф Игнатиев“ с повишено внимание и ниска скорост.  \r\nЦентърът за градска мобилност започва кампания, с която да информира гражданите, че трамваите отново се движат по „Граф Игнатиев“ и е нужно повече внимание от страна на пешеходците.  \r\nРаботата по обновяването на трамвайното трасе беше приоритет в ремонтните дейности. Бяха поставени нови 298 т релси, с което се обновиха над 1200 метра от трасето. Металните огради бяха премахнати, за да се улесни достъпа на минувачите до магазините и сградите в района, но ремонтът продължава. Предстои да се завършат площадните пространства, все още се работи и по тротоарните настилки.", "date": "2018.12.20", "title": "София: Възстановява се трамвайното движение по ул. „Граф Игнатиев“"}
{"url": "http://www.focus-news.net/news/2018/12/20/2603927/blagoevgrad-povishena-e-opasnostta-ot-padashti-kamani-v-kresnenskoto-defile-i-v-prohoda-predel.html", "text": "Повишена е опасността от падащи камъни в Кресненското дефиле и в прохода Предел. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са почистени, но на места има мокри участъци. По високите и усойни места е възможно пътищата да бъдат хлъзгави. На някои места тази сутрин видимостта може да бъде намалена поради мъгла.  \r\nОт Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2018.12.20", "title": "Благоевград: Повишена е опасността от падащи камъни в Кресненското дефиле и в прохода Предел"}
{"url": "http://www.focus-news.net/news/2018/12/20/2603928/plovdiv-patnite-nastilki-po-usoynite-i-planinski-rayoni-na-oblastta-na-mesta-sa-zaledeni-izvarsheni-sa-neobhodimite-obrabotki.html", "text": "Пътните настилки по усойните и планински райони на областта на места са заледени, извършени са необходимите обработки и те са проходими при зимни условия. Това съобщиха за  Радио „Фокус“ – Пловдив  от Областното пътно управление. Пътищата в равнинната част на областта са предимно сухи. Трафикът е интензивен към този час, като засилено автомобилно движение се отчита по пловдивския участък на АМ „Тракия“, по път Пловдив - Карлово и път Пловдив - Асеновград. Водачите трябва да шофират с повишено внимание, съобразена скорост и да не предприемат рискови маневри, за да не се създават предпоставки за възникването на пътни инциденти. Забранено е преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Все още е ограничено и движението на камиони с обща маса над 12 тона по пътя Поповица - Болярци. Срокът на ограничението е до 2 януари, а обходният маршрут е по път Поповица - Садово - Кочево - Болярци. Движението по пътя Югово - Лъки се осъществява в една лента поради пропадане на част от пътното платно. Опасност от свличане на земна и скална маса има по направленията Асеновград - Смолян, Юговско ханче - Югово - Лъки - Здравец и Кричим - Стамболийски. Забранено е преминаването на моторни превозни средства над 12 тона през прохода Троян - Кърнаре. \r\nТрафикът на територията на град Пловдив също е интензивен към този час. Колони от автомобили се образуват на места по булевардите „Христо Ботев“, „Цар Борис III Обединител“, „Източен“, „Руски“, „Шести септември“, „Васил Априлов“, „Пещерско шосе“ и „България“, както и по входно-изходните артерии. Пътищата на територията на града са предимно сухи и нормално проходими. \r\nТони МИХАЙЛОВ", "date": "2018.12.20", "title": "Пловдив: Пътните настилки по усойните и планински райони на областта на места са заледени, извършени са необходимите обработки"}
{"url": "http://www.focus-news.net/news/2018/12/20/2603929/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Вела Чорбова“ в кв. „Орландовци“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Училищна“ от ул. „Христо Станишев“ до ул. „Вела Чорбова“; ул. „Александър Невски“ от ул. „Цигов чарк“ до ул. „Христо Станишев“; ул. „Роман“; ул. „Христо Станишев“ от ул. „Николай Райнов“ до ул. „Свобода“; ул. „Поручик Орозов“ от ул. „Училищна“ до ул. „Николай Райнов“; ул. „Николай Райнов“ от ул. „Поручик Орозов“ до ул. „Сулина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Училищна“ ъгъла с ул.  „Николай Райнов“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с реконструкция на уличен водопровод на ул. „Вардар“ в с. Иваняне се налага спиране на водоподаването от 10.00 до 22.00 часа на клиентите на „Софийска вода”, живеещи в района на: с. Иваняне. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада. \r\nВъв връзка с реконструкция на уличен водопровод на ул. „Без име“ в жк. „Западен парк“ се налага спиране на водоподаването от 10.00 до 21.00 часа на клиентите на „Софийска вода”, живеещи в района на: ул. „Сава Михайлов“ от бл. 33А до бул. „Царица Йоанна“ и бл. 91, бл. 103, бл. 104, бл. 105. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сава Михайлов“ ъгъла с ул. „Найчо Цанов“. \r\nВъв връзка с реконструкция на уличен водопровод във вилна зона „Американски колеж“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: кв. „Малинова долина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Климент Охридски“ ъгъла с ул. 2-ра. \r\nВъв връзка с реконструкция на уличен водопровод на ул. „20-ти април“ в кв. „Красно село“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Владайска“ от ул. „20-ти април“ до ул. „Ивайло“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владайска“ ъгъла с ул. „Ивайло“. \r\nВъв връзка с подмяна на сградно водопроводно отклонение на бул. „Александър С. Пушкин“ в местността Гърдова глава се налага спиране на водоподаването от 10.00 до 22.00 часа на клиентите на „Софийска вода”, живеещи в района на: бул. „Александър С. Пушкин“ от ул. „Дъбова гора“ до ул. „Маринковица“, ул. „Маринковица“,ул. „Прохлада“, ул. „Дрян“, ул. „Лунна папрат“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Маринковица“ ъгъла с бул. „Александър С. Пушкин“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.12.20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/12/20/2603931/dobrich-v-grada-shte-bade-predstaven-spektakalat-koledno-pateshestvie.html", "text": "В града ще бъде представен спектакълът „Коледно пътешествие“ на Държавна опера – Бургас. Това съобщиха от пресцентъра на  Общината . Коледният концерт-спектакъл със специалното участие на оперната прима Еделина Кънева, оркестър и хор на Държавна опера - Бургас и  Детски хор „Милка Стоева“ с ръководител Светла Стоева ще се състои от 19.00 часа в Концертна зала „Добрич“. Диригент е Йордан Дафов - име особено ценено от обществеността в града ни. Един от най-емблематичните представители на съвременната българска диригентска школа, познат  с високата си музикална култура и неповторимата си техника на дирижиране.  \r\nСопраното Еделина Кънева е дългогодишен солист на Националния музикален театър – София. Изпълнява десетки оперни и оперетни роли – от графиня Марица до Флория Тоска, а едно от последните ѝ сценични присъствия е в мюзикъла „Мамма Миа“. Публиката често я аплодира и в джаз дуети с Васил Петров, Белослава и др. Племенница е на големия български актьор Георги Калоянчев. \r\nДетски хор „Милка Стоева“ е създаден през 1947-1948 г. от известния педагог, композитор и диригент  Борис Ибришимов. Със своята богата  65 годишна творческа биография, бургаският детски хор се нарежда сред най-добрите  български  хорове в страната. Огромен дял  за високото ниво и за големите международни отличия на състава има дългогодишният диригент и ръководител на хора – Милка Стоева, чиито име хорът приема през 2003 г. В момента хорът се ръководи от дъщеря ѝ Светла Стоева.", "date": "2018.12.20", "title": "Добрич: В града ще бъде представен спектакълът „Коледно пътешествие“"}
{"url": "http://www.focus-news.net/news/2018/12/20/2603932/pazardzhik-remontni-deynosti-se-izvarshvat-po-patya-selo-dyulevo-strelcha-v-rayona-na-35-km-dvizhenieto-se-izvarshva-v-edna-lenta.html", "text": "Натоварено е движението по главните пътища на територията на областта. П пътните настилки са преобладаващо сухи, в планинската част на места мокри и хлъзгави. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.12.20", "title": "Пазарджик: Ремонтни дейности се извършват по пътя село Дюлево - Стрелча в района на 35 км, движението се извършва в една лента"}
{"url": "http://www.focus-news.net/news/2018/12/20/2603933/sport-levski-lukoyl-dopusna-zaguba-pri-gostuvaneto-si-v-ungariya.html", "text": "Българският шампион Левски Лукойл и вицешампионът Балкан (Ботевград) загубиха срещите си от втория кръг в Група \"J\" от втората фаза на европейския клубен турнир по баскетбол за мъже за Купата на ФИБА-Европа. При гостуването си на унгарския Алба Фехервар Левски Лукойл отстъпи с 56:89 (в отделните части с 19:23, 18:18, 10:20, 9:28). \r\nЗа шампионите това е общо трета поредна загуба за последните осем дни. Българският тим е на последно място в класирането в групата с две загуби от два мача. \r\nПри гостуването си на израелския Ирони Балкан също допусна загуба. Израелският отбор спечели със 100:73 (в отделните части 27:20, 29:19, 16:24, 28:10). Вицешампионите ни са трети в групата с актив от три точки.", "date": "2018.12.20", "title": "Спорт: Левски Лукойл допусна загуба при гостуването си в Унгария"}
{"url": "http://www.focus-news.net/news/2018/12/20/2603921/pravoslavnata-tsarkva-proslavya-sv-sveshtenomachenik-ignatiy-bogonosets-ignazhden.html", "text": "На 20 декември всяка година Православната църква прославя св. свещеномъченик Игнатий Богоносец - Игнажден \r\nПо този повод, с благословението на Негово светейшество Българския патриарх и Софийски митрополит Неофит, Архиерейска света Литургия в храм „Успение на Пресвета Богородица“, гр. Самоков, Софийска епархия ще оглави Негово преосвещенство Белоградчишки епископ Поликарп - викарий на Сифийския митрополит, предаде репортер на  Агенция \"Фокус\" .  Началният час на Литургията е 09.00 часа.  \r\nНикола ПЕТКОВ", "date": "2018.12.20", "title": "Православната църква прославя св. свещеномъченик Игнатий Богоносец - Игнажден"}
{"url": "http://www.focus-news.net/news/2018/12/20/2603935/plovdiv-v-grada-shte-se-provedat-kampaniya-za-nasarchavane-na-osinovyavaneto-na-bezdomni-kucheta-i-blagotvoritelen-bazar.html", "text": "В града ще се проведат кампания за насърчаване на осиновяването на бездомни кучета и благотворителен базар. Кампанията ще се състои на открито на Главната улица в Пловдив, където ще бъде разположен и благотворителният базар. Това съобщиха за  Радио „Фокус“ – Пловдив  от Общината. Събитията ще се състоят от 10.00 часа до 16.30 часа в близост до фонтана. Инициативата е на приятели на животните и доброволци към Общинския приют от няколко неправителствени организации. Целта е да се популяризира осиновяването на бездомни кучета, както и ролята на доброволците към приюта. На място гражданите ще могат да си изберат и осиновят куче от Общинския приют. До края на 2018 година всеки осиновител получава подаръци за своя нов домашен любимец, осигурени от приюта и от дарители.", "date": "2018.12.20", "title": "Пловдив: В града ще се проведат кампания за насърчаване на осиновяването на бездомни кучета и благотворителен базар"}
{"url": "http://www.focus-news.net/news/2018/12/20/2603934/haskovo-v-topolovgrad-se-provede-koleden-kontsert.html", "text": "В Тополовград се проведе коледен концерт с участието на деца от града. Малките таланти представиха песни, стихове, танци и коледарски наричания. Това съобщиха от пресцентъра на  Общината . В детския концерт се включиха коледарите Мъжката коледарска група от Радовец, носител на множество награди за автентичното изпълнение на коледарски песни с ръководител Михаил Тончев. Коледарите благословиха гражданите за здраве, късмет и берекет. Традицията да ги дари спази заместник-кметът Маргарита Георгиева. В концерта участваха читалищните детски формации: хор „Медени звънчета“, състав за художествено слово „Сладкодумци“, мажоретен състав „Сияйни звезди“, школа за народни танци, старателно подготвени от художествените ръководители – Людмила Янева, Тонка Славкова, Йовка Дионисова-Маркова, Дарина Терзиева. Развълнувани и весели разлюляха сцената малките възпитаници на Атанаска Катранова, Силвия Паскова, Адриана Башаева и Пепа Стоянова от групите „Мики Маус“ и „Пчеличка“на детска градина „Щастливо детство“. Те поздравиха публиката с народни танци и коледарски песни. Много аплодисменти заслужи новосъздената вокална група при СУ „Д-р Петър Берон“, ръководена от Десислава Петкова. \r\nНа празничния концерт присъства председателят на Общинския съвет Васил Сяров. С поздравително слово към присъстващите се обърна заместник-кметът на Общината Маргарита Георгиева. Кошници цветя участниците в концерта получиха от кмета на Общината Божин Божинов, от председателя на Общинския съвет Васил Сяров и настоятелството на читалището.", "date": "2018.12.20", "title": "Хасково: В Тополовград се проведе коледен концерт"}
{"url": "http://www.focus-news.net/news/2018/12/20/2603938/pregled-na-osnovnite-temi-v-dobrudzhanskiya-pechat.html", "text": "„С нови 920 хиляди лева Министерски съвет подкрепи Община Тервел“, съобщава на първа страница вестник  „Нова добруджанска трибуна“ . Средствата са за основен ремонт на улица „Хан Аспарух“ в град Тервел. През тази година общината е реализирала проект за рехабилитация на транзитен водопровод. Вследствие на това пътната настилка е силно компрометирана. Всекидневникът информира, че днес е Игнажден и припомня какво повелява народната традиция на този ден. Именици са Пламен, Искра, Огнян. На този ден плодове и орехи се посипват на най-свещеното място в дома – огнището. Отново плодове се даряват на първия гост, споходил дома. Всекидневникът излиза със своята специална страница за литература, изкуство и култура на млади таланти – „Бялата лястовица“. Заглавията в нея – „Вълшебна Коледа“, „Монолог на снега“, „Коледна песен 2017“, „Снежинки“. На спортната страница четем „Наградиха най-добрите спортисти и отбори на Добрич за 2018 г.“. Мъжкият хандбален отбор е №1, най-добър спортист – Пеньо Пенев от Клуб „Самурай“.  \r\n„25 споразумения са сключили фирми от Добрич с европейски партньори“, съобщава на първа страница другият регионален вестник  „Добруджанска трибуна“ . Приключва двегодишният период в рамките на мрежата Enterprise Europe Network, чийто домакин е Търговско-промишлената палата в Добрич. През последните две години мрежата в добруджанския град е организирала над 16 събития с участието на фирми. Темите са различни. Анализ показва, че фирмите в региона предпочитат да си партнират с фирми от Германия, Великобритания, Франция, Холандия, Испания и Италия. Община Каварна поднася изненада на своите приятели – календар за новата 2019 година, съобщава изданието. На фокус в този календар са морският град, неговите жители и събитията, провеждани край морето. Неофициалната премиера на календара е била на тържествената церемония по обявяване и награждаване на най-добрите спортисти на Каварна. За заглавна страница е избран фотос на нос Чиракман по време на огнената фиеста. Фойерверките през лятото привличат хиляди туристи в Каварна, край морето. Официалната премиера на календара е днес. Вестникът помества интервю със спортист №1 на Добрич за 2018 г. – каратиста Пеньо Пенев, както и с треньора на хандбалния мъжки тим „Добруджа“ Георги Андреев. Отборът е номер едно в класацията.", "date": "2018.12.20", "title": "Преглед на основните теми в добруджанския печат"}
{"url": "http://www.focus-news.net/news/2018/12/20/2603937/burgas-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това съобщи за  Радио „Фокус“ - Бургас  дежурният от Областно пътно управление. Няма затворени пътища и проходи, видимостта е добра. По пътя Варовник – Вълчаново ханче в участъка от км 20+000 до 39+200 е ограничено движението на МПС над 10 тона поради стесняване на пътното платно. В Пътния участък от разклона за с. Варовник до до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътя. Същото ограничение важи и за пътя Черница – Сунгурларе – Чубра. Срокът за ограниченията е до 20 декември 2018 г. Нормално се осъществява движението по централните бургаски улици и булеварди „Христо Ботев“ и „Демокрация“. Както и по булевардите „Сан Стефано“, „Стефан Стамболов“ и „Тодор Александров“, в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“, по-интензивно е движението от и към жк. „Меден Рудник“. \r\nДеница ДИМИТРОВА", "date": "2018.12.20", "title": "Бургас: Проходими при зимни условия са пътищата в областта"}
{"url": "http://www.focus-news.net/news/2018/12/20/2603942/gabrovo-pochisteni-i-opesacheni-sa-patnite-nastilki-na-teritoriyata-na-oblastta.html", "text": "Мокри и на места заснежени са пътните настилки на територията на област Габрово. Те са почистени, опесъчени и проходими при зимни условия. Това съобщи за  Радио „Фокус” – Велико Търново  дежурният в Областно пътно управление – Габрово. Две машини са почиствали пътищата в областта през изминалата нощ. Температурата на въздуха е от минус 5 до минус 6 градуса. Няма допълнително въведени ограничения и затворени пътни участъци. Не са регистрирани и пътни инциденти в областта. През Шипка се преминава без проблеми. В прохода остава в сила ограничение за автомобили над 12 тона и ремаркета и полуремаркета над 10 тона. \r\nНа пътя село Кормянско – село Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3.30 м”. Обходният маршрут за МПС над 3.30 м е по път Граница Ловеч – Кормянско – Малък Вършец при км 46+800 по общински път до III-403 в село Малък Вършец. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до края на януари 2019 г. \r\nМария НЕДЕВА", "date": "2018.12.20", "title": "Габрово: Почистени и опесъчени са пътните настилки на територията на областта"}
{"url": "http://www.focus-news.net/news/2018/12/20/2603930/vladimir-malinov-bulgartransgaz-shte-obzhalvame-nalozhenata-globa-ot-ek.html", "text": "Ще обжалваме наложената глоба от ЕК. Това каза Владимир Малинов, изпълнителен директор на „Булгартрансгаз”, в предаването „Здравей, България“ по  Нова телевизия , във връзка с глобата от 70 млн. евро, наложена от ЕК на БЕХ, и ще обжалва ли България наложената санкция за газов монопол . „Наложената от Европейската комисия глоба от 77 млн. евро е за периода 2010-2015 г. Към настоящия момент формата на собственост на „Булгартрансгаз” не е променена. Тя продължава да бъде 100% собственост на БЕХ. Това, което е променено към 2015 г., е начинът, по който се предоставя достъп до газопреносната мрежа”, обясни Малинов. \r\n„Трите дружества официално получихме решението на ЕК и разполагаме със 70 календарни дни за оспорване на решението. С правните ни консултанти ще се запознаем с него и най-вероятно то ще бъде обжалвано”, уточни той. \r\nНа въпрос дали, ако се обжалва, глобата би станала по-голяма, Малинов поясни, че няма такава опасност. Ще бъдат обжалвани твърдението за наличието на нарушение, периодът, в който ЕК твърди, че има нарушение, както и самият размер на глобата. \r\nПо думите му Еврокомисията е можело да наложи глоба, която е до 10% от оборота за визирания период. Тоест сумата от 316 милиона евро е била действителна. В този смисъл по-малката санкция е вид успех. \r\n„Глобата подлежи на плащане в 90-дневен срок от датата на получаване на решението. В случай, че има обжалване може да бъде условно платена или да бъде предоставено финансово обезпечение до окончателното решаване на спора”, поясни още Владимир Малинов.", "date": "2018.12.20", "title": "Владимир Малинов, „Булгартрансгаз“: Ще обжалваме наложената глоба от ЕК"}
{"url": "http://www.focus-news.net/news/2018/12/20/2603941/veliko-tarnovo-21-miliona-leva-shte-poluchi-obshtinata-za-razvitie-na-infrastrukturata-v-dva-kvartala-i-dovarshvane-na-detska-gradina.html", "text": "Недовършени улици в кварталите на Велико Търново „Картала” и „Зона В” ще бъдат доизградени след десетилетия чакане. Това съобщиха от пресцентъра на  Община Велико Търново . Министерският съвет одобри искането на Общината за финансиране на няколко проекта и осигури над 2.1 милиона лева допълнителни средства към бюджета. \r\nОще през новия строителен сезон ще започнат дейностите по довършване и доизграждане на улиците „Александър Бурмов”, „Стоян Михайловски”, „Васил Априлов”, „Петко Тодоров”, „Камен Зидаров” в квартал „Картала”, както и на ул. „Драган Цончев” в кв. „Зона В”.  \r\nС инвестициите в инфраструктурата ще бъдат подобрени както транспортното обслужване на хиляди жители на града, така и самата визия на кварталите. \r\nСъс средствата ще бъде довършен и новият корпус на Детска градина „Здравец”, а тя ще бъде разширена.  \r\nОще близо 1.6 милиона лева са осигурени на Великотърновска Света митрополия за основен ремонт на сградата на епархийската библиотека.", "date": "2018.12.20", "title": "Велико Търново: 2.1 милиона лева ще получи Общината за развитие на инфраструктурата в два квартала и довършване на детска градина"}
{"url": "http://www.focus-news.net/news/2018/12/20/2603943/kyustendil-dvizhenieto-mezhdu-selo-pastra-i-rilski-manastir-se-osashtestvyava-v-ednata-lenta-zaradi-avariyno-vazstanovitelni-deynosti.html", "text": "Движението между село Пастра и Рилски манастир се осъществява в едната лента заради аварийно-възстановителни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. Временната организация на движение е въведена в участък от 50 метра, сигнализиран с пътни знаци. Срокът е до 1 февруари 2019 година. Пътищата в областта са проходими при зимни условия. Пътните настилки са заледени, във високопланинските райони пътищата са заснежени и хлъзгави, но проходими. Видимостта навсякъде е добра.  Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми, но в условия на зимна обстановка. \r\nВенцеслав ИЛЧЕВ", "date": "2018.12.20", "title": "Кюстендил: Движението между село Пастра и Рилски манастир се осъществява в едната лента заради аварийно-възстановителни дейности"}
{"url": "http://www.focus-news.net/news/2018/12/20/2603940/nezavisen-makedoniya-albaniya-izgoni-dvama-iranski-diplomati-ot-stranata.html", "text": "Албания обяви за персони нон грата и изгони двама дипломати от посолството на Ислямска република Иран, заподозрени за участие в дейности, които застрашават сигурността на страната, съобщава електронното издание на македонския вестник  „Независен“ . \r\nИнформацията се появи най-напред в средствата за масова информация, но по-късно бе потвърдена от говорител на Министерството за Европа и външните работи в Тирана. Обяснението на ведомството е, че иранските дипломати са изгонени от страната „заради тяхната дейност в Албания, влизаща в противоречие с дипломатическия им статут“.  \r\nНеофициални източници твърдят, че решението на властите е взето в резултат от сътрудничеството с партньорски и израелските тайни служби, с цел да се избегне инцидент по време на футболния мач между Албания и Израел в Шкодра, което трябваше да се проведе в рамките на Лигата на нациите. \r\nПо това време е имало информация, че лидерът на албанските джихадисти в „Ислямска държава“, Лавдрим Мухаджери, както и други терористи, са планирали нападение срещу израелските футболисти. Във връзка със случая в Албания и Косово бяха арестувани над 20 души.  \r\nПреди няколко месеца Албания обяви за персона нон грата руския военен аташе, както и първия секретар на руското посолство. Но това решение, както беше потвърдено от Министерството за Европа и външните работи, бе свързано със случая „Скрипал“.  Тереза Герова", "date": "2018.12.20", "title": "„Независен“ (Македония): Албания изгони двама ирански дипломати от страната"}
{"url": "http://www.focus-news.net/news/2018/12/20/2603939/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. вмца Неделя” в София, след редовната света литургия, от 10.00 часа, предаде репортер на  Агенция „Фокус” . Тези молитви се четат срещу влиянието на всички зли сили. Ще бъде извършен и водосвет. Вечернята ще започне от 16.00 часа.   \r\nНикола ПЕТКОВ", "date": "2018.12.20", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/12/20/2603944/smolyan-magla-namalyava-vidimostta-po-patishtata-v-oblastta-nastilkite-na-mesta-sa-zaledeni.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето облачно, а температурите са отрицателни. На места видимостта е намалена заради мъгла. Пътните настилки са мокри, на места заледени, но са обработени с пясък и сол. Повишена е опасността от падащи камъни и дървета по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. До 28 декември движението при км 64 на път II-86 Хвойна – Чепеларе ще се ограничава в интервал между 30 и 60 минути през светлата част на деня за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. Заради ремонтни дейности е въведена временна организация на движението за безопасност на пътя по път II-86, в участъка Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.20", "title": "Смолян: Мъгла намалява видимостта по пътищата в областта, настилките на места са заледени"}
{"url": "http://www.focus-news.net/news/2018/12/20/2603936/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa.html", "text": "Негово преосвещенство Константийският епископ Яков ще оглави архиерейска света Литургия в катедралния храм „Св. Богородица“ в град Пазарджик на Пловдивска епархия, предаде репортер на  Агенция „Фокус” . Архиерейската света Литургия ще бъде отслужена по повод Игнажден и с благословението на Негово Високопреосвещенство Пловдивския митрополит Николай. Константийският епископ Яков е викарий на Пловдивския митрополит и архиерейски наместник на Пазарджишка духовна околия. Началото на Литургията е в 9.00 часа.  \r\nНикола ПЕТКОВ", "date": "2018.12.20", "title": "Пазарджик: Негово преосвещенство Константийският епископ Яков ще оглави архиерейска света Литургия в катедралния храм „Св. Богородица“"}
{"url": "http://www.focus-news.net/news/2018/12/20/2603945/v-sadebnata-palata-shte-se-provede-brifing-na-spetsializiranata-prokuratura-i-gdbop-po-povod-razkrita-organizirana-prestapna-grupa-za-danachni-prestapleniya.html", "text": "От 11.00 часа в залата за пресконференции на ет. 4 в Съдебната палата ще се проведе брифинг на Специализираната прокуратура и ГДБОП по повод неутрализирана организирана престъпна група за данъчни престъпления в особено големи размери. Това съобщиха от пресцентъра на  Апелативна специализирана прокуратура . В брифинга ще участват заместникът на главния прокурор Иван Гешев, зам.-директорът на ГДБОП Стоян Темелакиев, зам.-ръководителят на Специализирана прокуратура (и наблюдаващ делото прокурор) Кирил Пейчинов.", "date": "2018.12.20", "title": "В Съдебната палата ще се проведе брифинг на Специализираната прокуратура и ГДБОП по повод разкрита организирана престъпна група за данъчни престъпления"}
{"url": "http://www.focus-news.net/news/2018/12/20/2603947/predstaviteli-na-negovo-sveteyshestvo-patriarh-neofit-zaradvaha-s-podaratsi-malkite-patsienti-na-umbalsm-n-i-pirogov.html", "text": "С Благословението на Негово Светейшество Софийски митрополит и Български патриарх Неофит, Негово Преосвещенство Белоградчишки епископ Поликарп и представители на Софийска света митрополия, посетиха Университетска многопрофилна болница за активно лечение и спешна медицина „Николай Иванович Пирогов“ ЕАД. Това съобщиха от пресцентъра на  лечебното заведение . Целта на посещението бе във връзка с предстоящия празник Рождество Христово, Светата митрополия да зарадва децата, които се лекуват в болничното заведение. \r\nПодаръците, които бяха раздадени, са предоставени от благотворителната акция „От деца за деца – 2018“, която Софийска света митрополия организира от своите два отдела: „Милосърдие и благотворителност“ и „Духовно-просветен“, чрез учениците, които изучават предмета Религия-Християнство-Православие на територията на Софийска епархия. \r\nЕпископ Поликарп и представителите на Софийска света митрополия бяха посрещнати с голяма радост от дякон д-р Деян Коруноски, д-р Цветко Георгиев - завеждащ уникалното за България Отделение на новороденото и вродените аномалии  и представители на Пирогов, които ги разведоха в детското отделение, където лекуващите се деца получиха подаръци и благословение от името на Негово Светейшество патриарх Неофит. \r\nНа проф. Балтов, директор на Пирогов, епископ Поликарп подари диптих с образите на Господ Иисус Христос и Света Богородица, от името на Негово Светейшество, с пожелание за здраве, радост, както нему, така и на неговите сътрудници и лекуващи се деца.", "date": "2018.12.20", "title": "Представители на Негово Светейшество патриарх Неофит зарадваха с подаръци малките пациенти на УМБАЛСМ „Н. И. Пирогов“"}
{"url": "http://www.focus-news.net/news/2018/12/20/2603948/burgas-na-ofitsialna-tseremoniya-shte-badat-vracheni-nagradite-za-sportist-na-godinata-v-obshtinata.html", "text": "На официална церемония ще бъдат връчени наградите за спортист на годината в общината. Това съобщиха от пресцентъра на  Община Бургас . Събитието ще се проведе в Плувен комплекс Парк „Арена ОЗК“ от 19.00 часа. Входът е свободен. 10-те най-заслужили спортисти на Бургас ще получат своите призове, стъпвайки по вода. За целта в момента се изгражда внушителна сцена с площ 120 кв. метра от над 240 понтонни куба. За безопасността на спортисти и гости по време на събитието превантивно ще бдят професионални водолази от ОД „Гранична полиция“ - Бургас. \r\nЗа празничната атмосфера ще помогнат артистите от Fireter с впечатляваща въздушна акробатика и огнено шоу, което ще остави гостите без дъх. Сцената ще нажежи и рап дуото СкандаУ, които ще изпълнят големите си хитове. \r\nВодещи на официалната церемония ще бъдат бургаският журналист Красимир Калудов, а негова сценична половинка ще бъде чаровната телевизионна водеща Натали Аведисян.", "date": "2018.12.20", "title": "Бургас: На официална церемония ще бъдат връчени наградите за спортист на годината в общината"}
{"url": "http://www.focus-news.net/news/2018/12/20/2603949/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И на трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.12.20", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/12/20/2603952/varna-patishtata-v-oblastta-sa-prohodimi-pri-zimni-usloviya-na-mnogo-mesta-mozhe-da-ima-zaledyavaniya.html", "text": "Времето над страната е облачно, на много места може да има заледявания. Пътните настилки са предимно мокри, заснежени, като по усойните и планински райони има частично заледени участъци. Настилките са обработени и проходими при зимни условия. Това съобщиха за  Радио „Фокус“ – Варна  от Областното пътно управление. Движението по автомагистрала „Черно море“ се осъществява двупосочно в едно платно посока Бургас поради частични ремонтни дейности на асфалтовата настилка. Продължават ремонтните дейности в участъка „Златни Пясъци“ – Варна, където преминаването е двупосочно в лявото платно, съобразно създадената организация за движение. Движението по пътя Старо Оряхово – Гроздьово също се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Въведено ограничение има в участъка Кранево – Варна за движение на моторни превозни средства над 10 тона. Обходният маршрут е през Кичево – Оброчище. \r\nБояна АТАНАСОВА", "date": "2018.12.20", "title": "Варна: Пътищата в областта са проходими при зимни условия, на много места може да има заледявания"}
{"url": "http://www.focus-news.net/news/2018/12/20/2603951/plovdiv-mobilni-ekipi-na-politsiyata-shte-osashtestvyat-sreshti-i-priem-na-grazhdani-v-48-malki-naseleni-mesta-ot-oblastta-prez-yanuari.html", "text": "През месец януари мобилни екипи на Областната дирекция на МВР в Пловдив ще осъществят срещи и прием на граждани в 48 малки населени места. Това съобщиха за  Радио „Фокус“ – Пловдив  от Областната дирекция на МВР. Мобилните екипи ще бъдат съставени от служители на отдел „Охранителна полиция“ и секторите „Икономическа полиция“ и „Криминална полиция“. На 8 януари ще се осъществят срещи с жителите на селата Храбрино, Дедево, Извор, Гълъбово, Цар Калоян и Руен, а на 10 януари – в селата Мостово, Добростан, Врата, Жълт Камък, Катуница и Караджово. Срещите продължават на 15 януари в населените места Горни Домлян, Ведраре, Дъбене, Войнягово, Певците и Кърнаре, на 17 януари – в селата Оризари, Злати трап, Брестовица, Скобелево, Куртово Конаре и Ново село, а на 22 януари – в селата Старосел, Паничери, Ново Железаре, Бегово, Отец Паисиево и Сухозем. На 24 януари мобилните екипи на полицията ще посетят населените места Брягово, Искра, Дълбок извор, Поройна, Бяла река и Драгойново, а на 29 януари – в селата Чалъкови, Болярино, Белозем, Шишманци, Чоба и Тюркмен. Последните посещения на мобилни екипи в рамките на месеца ще бъдат на 31 януари в селата Калековец, Динк, Крислово, Найден Герово, Драгомир и Правище. \r\nПо разпореждане на главния секретар на МВР, от месец ноември 2017 година, мобилни екипи от служители в отделите „Криминална полиция” и „Охранителна полиция” ежемесечно посещават селата, в които няма постоянно полицейски инспектори. Целта е хората да имат възможността  пряко да информират униформените за нарушения на обществения ред и Закона за движение по пътищата, извършени или подготвяни престъпления, както и за случаи, за които е необходима намесата на други компетентни институции. \r\nТони МИХАЙЛОВ", "date": "2018.12.20", "title": "Пловдив: Мобилни екипи на полицията ще осъществят срещи и прием на граждани в 48 малки населени места от областта през януари"}
{"url": "http://www.focus-news.net/news/2018/12/20/2603955/pregled-na-osnovnite-temi-v-burgaskiya-pechat.html", "text": "„През 2019 година отново конкурси за паметник на Коджакафалията“е водещото заглавие в днешното издание на вестник  „Черноморски фар“ . „Благодетелят на Бургас разпалва страсти 105 години след смъртта си“ и „Комисията за защита на конкуренцията отхвърли жалбата на Радостин Дамасков“ са подзаглавията на статията. „Бургас, Несебър и Поморие ще произвеждат ток от биогазове“ е следваща тема от вестника. Кметът на Бургас Димитър Николов и Министърът на околната среда и водите Нено Димов си стиснаха ръцете и подписаха договор за изграждане на анаеробна инсталация за разделно събрани биоразградими отпадъци на територията на бургаска област. Целта на проекта е осигуряване на инфраструктура и система за разделно събиране на такива отпадъци в общините Бургас, Несебър и Поморие. „Вирусен минингит погуби дете“ е друга статия от първата страница на ежедневника. Случаят е от община Руен, съобщиха от Регионалната здравна инспекция. Детето е починало миналата седмица и става дума за момиченце във възрастовата група 1 - 4 г. „Училището в Приморско с обновени кабинети по природни науки“ е друго заглавие от първата страница на ежедневника. В СУ „Никола Й. Вапцаров” в Приморско бяха предоставени учебни демонстрационни лабораторни пособия и уреди за кабинетите по химия, физика и биология, за учениците от V до XII клас.", "date": "2018.12.20", "title": "Преглед на основните теми в бургаския печат"}
{"url": "http://www.focus-news.net/news/2018/12/20/2603954/plovdiv-multifunktsionalna-zala-shte-bade-otkrita-v-gradskata-biblioteka-p-hilendarski-v-asenovgrad.html", "text": "Уникалната за България мултифункционална зала „Коста Форев” ще бъде открита от 17.30 часа в Градска библиотека „П. Хилендарски” в Асеновград. Това съобщиха за  Радио „Фокус“ - Пловдив  от пресцентъра на Община Асеновград. Залата е част от проекта „Трансформиране на „Стаята на приказките” в „Мултифункционална зала „Коста Форев”, който се реализира от Градската библиотека с партньорството на Община Асеновград. \r\nИдеята за промяна на концепцията на „Стаята на приказките” с цел опазване и популяризиране на културно-историческото наследство се ражда преди три години, а в хода на изпълнението проектът претърпя редица подобрения. \r\n„Стаята на приказките” е създадена преди повече от 30 години. Своя незабравим отпечатък в нея оставя самобитният асеновградски художник Коста Форев, като безвъзмездно създава уникални композиции под формата на стенописи на едни от най-популярните приказни герои. С течение на времето част от стенописите са повредени, без възможност да бъдат възстановени. \r\nРаботата по проекта премина през няколко етапа – цялостен ремонт на залата и трансформиране от стая на приказките в мултифункционална зала, реставрация на стенописите от дъщерята на художника – Ламбрияна Форева, както и дигитализиране на културно-историческото наследство. \r\nЗалата ще изпълнява функциите на мини музей на художника; място за събития и инициативи в различен формат – изложби, срещи, представяне на книги и автори, обучения и др. В нея ще се осъществява и инициативата „Приказките оживяват” - иновативен проект, свързан със съвременните технологии. С помощта на мобилната технология „Разширена реалност“ всеки приказен герой от паната ще бъде разпознат от специално мобилно приложение, способно да стартира автоматично предварително подготвен видеоклип (анимация) към него, представящ съдържанието на приказката – главните герои и сюжета в рамките на до 3 минути. Библиотеката се е погрижила децата да имат на разположение таблет с въртящ се статив, за да попаднат във вълшебното царство на смесената действителност от оживяващи приказки. \r\nГрадска библиотека разполага с детски педагог, който ще помогне на децата да се адаптират към подобна иновация и да развият интереса към многообразното запознаване с изкуството. \r\nС помощта на мобилната технология „Разширена реалност” ще бъдат виртуално реставрирани липсващите стенописи.", "date": "2018.12.20", "title": "Пловдив: Мултифункционална зала ще бъде открита в Градската библиотека „П. Хилендарски” в Асеновград"}
{"url": "http://www.focus-news.net/news/2018/12/20/2603956/veliko-tarnovo-obshtinskiyat-savet-provezhda-poslednoto-si-zasedanie-za-2018-godina.html", "text": "Общинският съвет провежда последното си заседание за 2018 година. Това съобщиха за  Радио „Фокус“ – Велико Търново  от Общински съвет. В дневния ред са включени 29 точки. Местните депутати ще приемат график на заседанията си за първото полугодие на 2019 година и ще утвърдят годишен план за ползване на дървесина от горските територии, собственост на Община Велико Търново. Ще гласуват промени по приходната и разходната част на Бюджета към 30 ноември и план – сметка за необходимите разходи на Община Велико Търново. Съветниците ще дадат съгласие за кандидатстване на Община Велико Търново с проект „Вътрешно преустройство на съществуваща сграда на Домашен социален патронаж – гр. Дебелец“ е с проект „Вътрешно адаптиране и обособяване на помещения, част от административна сграда на Дом за стари хора „Венета Ботева“ –  Велико Търново в Център за настаняване от семеен тип за стари хора“. Ще се гласува и изменение и допълнение на Наредба за приемане на ученици в първи клас на общинските училища на територията на град Велико Търново. Сесията започна в 9.00 часа в Голяма зала на Общината. \r\nНадежда КРЪСТЕВА", "date": "2018.12.20", "title": "Велико Търново: Общинският съвет провежда последното си заседание за 2018 година"}
{"url": "http://www.focus-news.net/news/2018/12/20/2603953/kyustendil-v-grada-shte-badat-nagradeni-nay-dobrite-sportisti-ot-obshtinata-za-2018-g.html", "text": "В Кюстендил ще бъдат наградени най-добрите спортисти за годината. Това съобщиха за  Радио „Фокус” – Кюстендил  от Общината. Церемонията ще се състои от 12.00 часа в клуб „Шампиони” на спортен комплекс „Осогово”. На нея ще присъстват представители на Община Кюстендил, на спортните клубове и организации. Класацията се организира за деветнадесети път. Тази година в нея участват представители на 32 спортни клуба, развиващи дейност на територията на общината. Право на глас имат всички спортни клубове и представители на регионалните медии. Те избират тримата най- добри спортисти на Кюстендил, както и отбор на годината. \r\nВенцеслав ИЛЧЕВ", "date": "2018.12.20", "title": "Кюстендил: В града ще бъдат наградени най-добрите спортисти от общината за 2018 г."}
{"url": "http://www.focus-news.net/news/2018/12/20/2603950/kathimerini-admiral-evangelos-apostolakis-nacherta-chervenata-liniya-za-gartsite-v-egeysko-more.html", "text": "След поредицата оспорвания от страна на Анкара на гръцкия суверенитет в Егейско море, началникът на Генералния щаб на армията адмирал Евангелос Апостолакис предупреди, че Атина ще „изравни“ всеки гръцки остров, в случай че турските сили стъпят на него, отбелязва електронното издание на водещия атински ежедневник  Kathimerini . \r\n„Ако те стъпят остров, ние ще го изравним. Това е червената линия, която е приета и от правителството\", предупреди Апостолакис пред журналисти в Атина, като увери, че ако се наложи, Гърция ще се защитава. „Усилията ни са насочени към това да не допускаме да се стига до такъв момент. Заедно със САЩ и Европейския съюз искаме да гарантираме, че турците няма да стигнат дотам“, поясни гръцкият адмирал.  \r\nВизирайки стратегическия диалог между САЩ и Гърция, първата среща от който се състоя във Вашингтон по-рано този месец, Апостолакис заяви, че САЩ търсят начини за осигуряване на баланс в региона. „Гърция играя ролята на мост и има положителна роля. Гръцко-израелско-египетската ос компенсира натиска, упражняван от Турция\", подчерта началникът на Генералния щаб на гръцката армия. \r\nМеждувременно министърът на отбраната Панос Каменос посети Кастелоризо в сряда, където заяви, че Гърция ще очертае своята Изключителна икономическа зона (ИИЗ) през следващите месеци. \r\n„Икономическата зона на Кастелоризо е от особена важност за икономиката на страната ни. През следващите месеци декларацията за ИИЗ ще разкрие потенциала за добив на природен газ за страната ни, разкривайки големи газови полета, които ще отговарят на нуждите на бъдещите поколения\", поясни лидерът на „Независими гърци“.  \r\nВъпреки споменаването му за Кастелоризо, Каменос не разясни дали говори за Изключителната икономическа зона на Гърция в източната част на Егейско море или в Йонийско море.Каменос също предупреди, че онези, които „не зачитат нашия национален суверенитет и териториална цялост, ще бъдат смазани\". \r\nТристранна среща на високо равнище между Гърция, Кипър и Израел ще се състои по-късно през деня в израелския град Беершеба с участието на гръцкия премиер Алексис Ципрас, президента на Кипър Никос Анастасиадес и израелския премиер Бенямин Нетаняху. Срещата на върха се подкрепя от САЩ, които считат трите страни за стабилизиращи сили в региона. \r\nЦипрас ще се отправи към Белград в петък за среща на върха между Гърция, Сърбия, България и Румъния.  Тереза Герова", "date": "2018.12.20", "title": "Kathimerini: Aдмирал Евангелос Апостолакис „начерта“ червената линия за гърците в Егейско море"}
{"url": "http://www.focus-news.net/news/2018/12/20/2603946/petyo-ivanov-beh-obsadili-sme-variant-za-namalyavane-na-globata-ot-77-mln-evro.html", "text": "Имаме консултанти, с които сме обсъдили възможността част от глобата да бъде намалена и върната на трите дружества. Дори имаме възможност да обърнем решението в Европейския съд и най-вероятно ще се обърнем към него да разгледа делото по същество. \r\nТова каза Петьо Иванов, изпълнителен директор на БЕХ, във връзка с глобата от 70 млн. евро, наложена от ЕК на Холдинга в сутрешния блок на  БНТ . „Трите дружествата трябва да платят глобата в срок от 90 дни.  Тези пари не идват от джоба на хората. Нашата страна ще плати глобата, трите дружества ще изпълним ангажимента си към ЕК, имаме финансовия ресурс, за да го извършим“, добави той.  \r\n„Има утвърдено нарушение от страна на комисията, което българската страна не приема“, отбеляза той.  „То се касае за предполагаемо нарушение за ограничаване на достъпа до газопреносната мрежа - от „Булгартрансгаз\" до достъпа на газохранилището в Чирен, както и ограничение до транзитния газопровод в Румъния“, обясни Иванов. \r\n„Българската страна не може да бъде обвинявана за това, че не осигурява достъп към ресурс, към актив, който е в чужда страна. По отношение на първите две обвинения нашето твърдение е, че този достъп е осигуряван винаги съгласно правилата, които са били приложими към съответния момент. Може нашите правила да не са били изцяло в съответствие с европейските норми, но винаги сме работили съгласно наличните правила“, коментира той. \r\nИванов отбеляза, че потребителите не са ощетени потребителите. „Не съм казал, че е изцяло в тяхна полза, но това, което е в тяхна полза, е, че нашият сектор е изцяло регулиран както по отношение на тарифите на преносния оператор, така и по отношение на цените на природния газ, обясни изпълнителният директор на БЕХ“, поясни той. „Говорим за нарушение от 2010 до 2015 г., във въпросния период, цените, които „Булгаргаз\" е продавал синьо гориво са били в известни периоди и по-ниски от себестойността на която закупува ресурса“, коментира Иванов. \r\n„В самото решение никъде не се отбелязва, че има претърпени вреди от българските потребители във връзка с утвърденото от ЕК нарушение“, каза още той. \r\n„Въпреки решението на ЕК смятаме, че общите ни проекти, включително и за газовия хъб „Балкан\", ще бъдат изпълнени и завършени успешно. Така те ще помогнат за повишаване на конкуренцията на газовия и на енергийния пазар в България“, отбеляза Петьо Иванов.", "date": "2018.12.20", "title": "Петьо Иванов, БЕХ:  Обсъдили сме вариант за намаляване на глобата от 77 млн. евро"}
{"url": "http://www.focus-news.net/news/2018/12/20/2603957/blagoevgrad-preustanoveno-e-dvizhenieto-na-vlakovete-v-mezhdugarieto-yakoruda-belitsa-zaradi-intsident-s-vlak-udaril-se-v-padnala-skalna-masa.html", "text": "От 06.12 часа днес е преустановено движението на влаковете в междугарието Якоруда - Белица вследствие на паднала земно-скална маса върху железния път и последвал удар на пътническия влак Септември - Добринище в нея. Това съобщиха от пресцентъра на   Национална компания „Железопътна инфраструктура\" . След удара е дерайлирал локомотивът на композицията с първа талига. Няма пострадали пътници и служители на националния железопътен превозвач.  \r\nДо възстановяване на движението влаковете ще се движат в участъците Белица - Добринище и Септември - Якоруда. Направена е организация за трансбордиране на пътниците между Белица и Якоруда. \r\nАварийни екипи и възстановителна техника на Национална компания „Железопътна инфраструктура“ са на мястото за отстраняване на щетите.", "date": "2018.12.20", "title": "Благоевград: Преустановено е движението на влаковете в междугарието Якоруда - Белица заради инцидент с влак, ударил се в паднала скална маса"}
{"url": "http://www.focus-news.net/news/2018/12/20/2603958/v-parlamenta-e-postapil-ukazat-na-prezidenta-rumen-radev-s-koyto-vrashta-za-novo-obsazhdane-promeni-v-nakazatelniya-kodeks.html", "text": "В парламента е постъпил указът на президента Румен Радев, с който връща за ново обсъждане промени в Наказателния кодекс, предаде репортер на  Агенция „Фокус“ . На водещата правна комисия е възложено да докладва пред народните представители указа на президента и мотивите към него.  „Фокус“ припомня:  Президентът наложи вето на промените в Наказателния кодекс на 20 декември. Това е 12-о вето за държавния глава. С текстовете се дава възможност за отлагане до 48 часа на уведомяването при задържане на лице. Още по-тревожна е възможността задържани непълнолетни лица да бъдат в неизвестност за техните родители в срок до 24 часа. Конституцията вменява на родителите да се грижат за децата си до тяхното пълнолетие и задължава държавата да ги подпомага. Президентът подкрепя усилията и мерките в борбата срещу тероризма, организираната престъпност и други форми на усложнена престъпна дейност като уместни и оправдани, но не е съгласен с подхода на законодателя. Без да е очертан кръгът на лицата и на конкретните престъпления, за които може да се отлага уведомяването, се открива възможност за непропорционално засягане на права и се създава риск изключението да се превърне в правило.  \r\nВетото върху промените в Закона за изменение и допълнение на Наказателния кодекс е дванадесетото за президента, като до момента парламентът е подкрепил само едно от тях - върху Закона за приватизация и следприватизационен контрол.  \r\nДържавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане. \r\nБиляна ИВАНОВА", "date": "2018.12.20", "title": "В парламента е постъпил указът на президента Румен Радев, с който връща за ново обсъждане промени в Наказателния кодекс"}
{"url": "http://www.focus-news.net/news/2018/12/20/2603961/vidin-magla-namalyava-do-100-metra-vidimostta-po-patishtata-v-oblastta.html", "text": "Мъгла намалява до 100 метра видимостта по пътищата в областта. Това съобщиха за  Радио „Фокус“ – Видин  от Областно пътно управление. Пътищата са проходими при зимни условия, на места има заледявания. Движението по главен път E-79 от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия – трайни отрицателни температури, които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на пътя при км 21+516. Осигурени са обходни маршрути. Трафикът по главен път Е-79 е интензивен, пътуват предимно тежкотоварни автомобили в посока от и за ГКПП „Дунав мост 2“. Натоварено е движението в участъка между Дунавци и Видин. \r\nАнна ЛОЗАНОВА", "date": "2018.12.20", "title": "Видин: Мъгла намалява до 100 метра видимостта по пътищата в областта"}
{"url": "http://www.focus-news.net/news/2018/12/20/2603962/mvr-20-dushi-sa-postradali-pri-katastrofi-v-stranata-prez-izminaloto-denonoshtie.html", "text": "20 души са пострадали при 16 катастрофи в страната през изминалото денонощие, съобщиха от пресцентъра на  МВР . В столицата са регистрирани 44 леки и 2 тежки пътни произшествия, при които са пострадали 3-ма души. От началото на годината в страната са загинали 593 души, а 8278 са били ранени при 6540 катастрофи.  \r\nДанните за 2018 г. са динамични и не се считат за окончателни. При сравнение с реалните данни за загиналите (649) през същия период на 2017 г. се отчитат 56 (петдесет и шестима) по-малко загинали участници в движението по пътищата през 2018 г.", "date": "2018.12.20", "title": "МВР: 20 души са пострадали при катастрофи в страната през изминалото денонощие"}
{"url": "http://www.focus-news.net/news/2018/12/20/2603963/pravitelstvoto-otpusna-nad-64-mln-lv-za-realizatsiyata-na-proekti-v-oblast-pazardzhik.html", "text": "Община Пазарджик получава бюджетен трансфер от правителството „Борисов 3“ в размер на 800 000 лева за ремонт на градския стадион, съобщиха от пресцентъра на  ПП ГЕРБ –Пазарджик . 1 056 000 лева са отпуснати на Община Батак. 500 000 лв. от тях са за ремонт на улица с. Нова Махала, други над 460 000 лева са за подновяване на три улици в село Фотиново и 94 000 лева са за изграждане на подпорна стена в село Фотиново. За Община Батак са отпуснати 1 883 000 лева. Парите са за асфалтиране на пътища и изграждане на подпорни стени в село Аврамови колиби и Кръстава, за реконструкция на водопроводи в село Всемирци и село Света Петка. За ремонт на улица в село Пашови са заделени 170 000 лева. Близо 500 000 лева ще бъдат похарчени за ремонт на административни сгради и централни улици във Велинград. Заделени са средства за обновяване и на градския фонтан в курорта. 255 600 лева отпусна правителството на Община Лесичово. Средствата са за ремонт на две улици в Боримечково. Община Сърница получава половин милион лева за ремонт на улици. Още толкова ще получи и община Ракитово. Над 400 000 от тях са  за ремонт на улица и подмяна на водопровод  в Костандово, 68 000 са за ремонт на улица в град Ракитово. 1 480 000 лева отиват в община Брацигово. Община Септември получава от централния бюджет 2 милиона лева за ремонт на улица в общинския център. Парите са по проекти за строеж на улична мрежа в регулацията на града и по селата от общината.   \r\nСъс свое постановление Министерският съвет одобри допълнителни разходи/трансфери за 2018 г. по бюджетите на редица общини и по бюджетите на Министерския съвет, Министерството на образованието и науката, Министерството на здравеопазването и на Министерството на младежта и спорта в общ размер на 151,7 млн. лв. Одобрените разходи по бюджета на Министерския съвет за 2018 г. са в размер на 2.1 млн. лева. Те са за основен ремонт на Епархийската библиотека на Великотърновската света митрополия и на храм „Св. Петка“ в гр. Русе.  \r\nОсигуряват се допълнителни средства в общ размер от 3,8 млн. лв. по бюджетите на Министерството на образованието и науката, Министерството на здравеопазването и на Министерството на младежта и спорта за реализирането на значими за тяхната дейност обекти.", "date": "2018.12.20", "title": "Правителството отпусна над 6.4 млн. лв. за реализацията на проекти в област Пазарджик"}
{"url": "http://www.focus-news.net/news/2018/12/20/2603959/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . На подветрените склонове на планините има опасност от лавини по високите части. Времето е с висока разкъсана облачност. Температурите са от минус 4 – 5 градуса до нула. Работят съоръженията в Банско, Пампорово и Боровец. Няма регистрирани инциденти с туристи през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2018.12.20", "title": "ПСС: Добри са условията за туризъм в планините"}
{"url": "http://www.focus-news.net/news/2018/12/20/2603960/ministar-ekaterina-zaharieva-otsenkite-pokazvat-che-balgariya-se-spravi-izklyuchitelno-uspeshno-s-predsedatelstvoto.html", "text": "Оценките показват, че България се справи изключително успешно с това първо Председателство на Съвета на ЕС. Това каза вицепремиерът и министър на външните работи Екатерина Захариева преди гласуването на решението за закриване на Министерството за Българското председателство, предаде репортер на  Агенция „Фокус“ . „Създаването на Министерство показва, че избраният модел беше изключително успешен“, посочи тя. „Изказвам специална благодарност от името на цялото правителство към Лиляна Павлова“, каза още Екатерина Захариева. \r\nБиляна ИВАНОВА", "date": "2018.12.20", "title": "Министър Екатерина Захариева: Оценките показват, че България се справи изключително успешно с Председателството"}
{"url": "http://www.focus-news.net/news/2018/12/20/2603969/vidin-nivoto-na-reka-dunav-pri-novo-selo-za-poslednoto-denonoshtie-se-e-ponizhilo-s-32-sm.html", "text": "Нивото на Дунав в началото на българския участък на реката при Ново село за последното денонощие се е понижило с 32 см и водният стоеж е 136 см, съобщиха от местната  Хидрометеорологична станция . Нивото на реката край Видин е 182 см, регистрираното понижение е от 25 см. Край Лом през последното денонощие е измерено понижение от 21 см, водният стоеж е 215 см. Нивото на реката край Оряхово е 109 см, там е регистрирано понижение  за последното денонощие от 11 см. Температурата на водата край Ново село е 4 градуса, край Оряхово е 6.1 градуса.", "date": "2018.12.20", "title": "Видин: Нивото на река Дунав при Ново село за последното денонощие се е понижило с 32  см"}
{"url": "http://www.focus-news.net/news/2018/12/20/2603971/shumen-mokri-sa-patishtata-v-oblastta-nastilkite-sa-obraboteni.html", "text": "Мокри са пътищата в областта, настилките са обработени. Това съобщи за  Радио „Фокус“ - Шумен  дежурният в Областно пътно управление. Движението се извършва нормално при зимни условия. Времето е без мъгли и валежи. Температурата на въздуха са отрицателни. Ришки проход е отворен без ограничения. Върбишки проход е затворен за всички пътни превозни средства. \r\nИвелина ИВАНОВА", "date": "2018.12.20", "title": "Шумен: Мокри са пътищата в областта, настилките са обработени"}
{"url": "http://www.focus-news.net/news/2018/12/20/2603973/sofiya-132-dushi-sa-noshtuvali-v-tsentara-za-krizisno-nastanyavane-na-bezdomni-hora.html", "text": "132 души са нощували в Центъра за кризисно настаняване на бездомни хора в София. Това съобщи за  Агенция „Фокус“  директорът на Кризисния център за настаняване на бездомни хора в кв. \"Захарна фабрика\" Йорданка Темелкова. Тя обясни, че нощта в заведението е преминала спокойно.", "date": "2018.12.20", "title": "София: 132 души са нощували в Центъра за кризисно настаняване на бездомни хора"}
{"url": "http://www.focus-news.net/news/2018/12/20/2603968/kristian-vigenin-bsp-predi-koleda-zavarshvame-s-pozitivna-novina-ot-dnes-shte-imame-edin-ministar-na-gerb-po-malko.html", "text": "Донякъде на шега или всъщност наистина преди Коледа завършваме с позитивна новина в българския парламент. От днес ще имаме един министър на ГЕРБ по-малко. Това каза секретарят на ПГ на БСП Кристиан Вигенин преди гласуването на решението за закриване на Министерството за Българското председателство, предаде репортер на  Агенция „Фокус“ . „От наша гледна точка предложението за закриване на министерството е закъсняло. Още преди месеци дейността му в рамките на Председателството можеше да бъде приключена, а финализирането на процеса да премине към външното министерство“, коментира той. „По отношение на размера на средствата, които бяха изхарчени за Българското председателство - Лиляна Павлова заяви вчера, че то е едно от най-скромните. Пошегувах се, че то е дори по-малко от една глоба на ЕК“, посочи Вигенин. „Ще поискаме детайлна справка от министъра на финансите за това къде и какви средства са отишли по време на Председателството и ще направим своите изводи“, обяви той. „След края на Председателството се случиха неща, по които можем да повдигнем вежди. Част от основните спонсори днес са или в ареста или се издирват от Интерпол. Нито сме в Шенген, превозвачите ни бяха ударени от пакета „Мобилност“, каза депутатът от БСП. „Лиляна Павлова се връща в Народното събрание. В интерес на обективната истина трябва да кажем, че ние имахме добро партньорство в Комисията по европейските въпроси“, обясни той. „Вероятно ние сме единствената страна в ЕС, в която министър-председателят просто отказва да информира какво се случва на Европейски съвет, преди или след, и дори по време на Председателството прецени, че няма време да информира парламента“, каза още Кристиан Вигенин. \r\nБиляна ИВАНОВА", "date": "2018.12.20", "title": "Кристиан Вигенин, БСП: Преди Коледа завършваме с позитивна новина - от днес ще имаме един министър на ГЕРБ по-малко"}
{"url": "http://www.focus-news.net/news/2018/12/20/2603964/pazardzhik-praznichna-liturgiya-za-ignazhden-se-otsluzhva-v-pravoslavnite-hramove-v-grada.html", "text": "Църковните камбани на православните храмове в Пазарджик възвестиха рано тази сутрин началото на църковната служба по повод християнския празник Игнажден, предаде репортер на  Радио „Фокус“ – Пазарджик . Очаква се трите най-големи храма в Пазарджик - „Света Богородица“, „Свети Георги“ и „Света Петка“, да съберат най-много миряни през днешния ден. Игнатий Богоносец е бил ученик на Свети Йоан Богослов. Наричан е Богоносец, защото той самият казвал, че „носи Бога в себе си, в душата си“. Осъден на смърт от римския император Траян заради вярата си, той загива мъченически, разкъсан от лъвове. Според народните обичаи на Игнажден започват Новата година и Коледните празници. Характерен за празника е обичаят „полазване“. По това кой пръв влезе в дома сутринта, се гадае за здравето, плодородието и благоденствието през годината. Ако се случи първият гост да е добър и богат, и годината ще е плодоносна. Днес имен ден празнуват Пламен, Пламена, Огнян, Огняна, Игнат. \r\nАлбена ЖИЛЕКОВА", "date": "2018.12.20", "title": "Пазарджик: Празнична Литургия за Игнажден се отслужва в православните храмове в града"}
{"url": "http://www.focus-news.net/news/2018/12/20/2603976/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Скандал с ирански дипломати в Тирана, писмото на американския президент Доналд Тръмп до косовския му колега Хашим Тачи, решението на властите в Прищина за създаването на армия и напрежението в Егейско море са част от основните теми, върху които акцентират водещите печатни издания на Балканите.  \r\n***  Албания обяви за персони нон грата и изгони двама дипломати от посолството на Ислямска република Иран, заподозрени за участие в дейности, които застрашават сигурността на страната, съобщава електронното издание на македонския вестник  „Независен“ . \r\nИнформацията се появи най-напред в средствата за масова информация, но по-късно бе потвърдена от говорител на Министерството за Европа и външните работи в Тирана. Обяснението на ведомството е, че иранските дипломати са изгонени от страната „заради тяхната дейност в Албания, влизаща в противоречие с дипломатическия им статут“.  \r\nНеофициални източници твърдят, че решението на властите е взето в резултат от сътрудничеството с партньорски и израелските тайни служби, с цел да се избегне инцидент по време на футболния мач между Албания и Израел в Шкодра, което трябваше да се проведе в рамките на Лигата на нациите. \r\nПо това време е имало информация, че лидерът на албанските джихадисти в „Ислямска държава“, Лавдрим Мухаджери, както и други терористи, са планирали нападение срещу израелските футболисти. Във връзка със случая в Албания и Косово бяха арестувани над 20 души.  \r\nПреди няколко месеца Албания обяви за персона нон грата руския военен аташе, както и първия секретар на руското посолство. Но това решение, както беше потвърдено от Министерството за Европа и външните работи, бе свързано със случая „Скрипал“. \r\n***  Президентът на Сърбия Александър Вучич направи три заключения за писмото, което държавният глава на САЩ Доналд Тръмп изпрати до косовския им колега Хашим Тачи: 1) Вашингтон е заинтересован от постигането на компромис между Белград и Прищина, 2) американският лидер се намесва за първи път в диалога за нормализиране на двустранните отношения, което означава и 3) създаване на голяма машина, която ще се намеси в крайния етап на преговорите между двете страни, отбелязва електронното издание на водещия белградски ежедневник  „Вечерне новости“ . \r\n„Не мисля, че сме близо до решение, нито че ще бъде лесно да достигнем до него, но това (писмото – бел. р.) показва интереса на САЩ от компромис. Нямаме алтернатива освен да продължим да разговаряме, защото се опасявам, че ако не се търси решение, ни очаква нещо лошо“, подчерта Вучич от Брюксел след работен обяд с Върховния представител на ЕС по външните въпроси и политиката за сигурност Федерика Могерини, на който присъстваха също лидерите на страните от Западните Балкани. \r\nПрехвърлянето на диалога от Брюксел към Вашингтон е ключов въпрос, за който вестникът писа още преди няколко месеца, когато съобщи, че САЩ участват пряко в решаването на косовския въпрос. Този акт категорично показва арогантността на властта във Вашингтон, която с писмото показа „безплодието“ на европейската дипломация, неспособна да се справи с конфликтни ситуации в собствения си заден двор, коментират от редакцията на сръбския ежедневник. Позицията на САЩ е от изключителна важност за по-нататъшното премерване на силите с Русия на Балканите, уверени са в редакцията.  \r\nВучич е убеден, че в  процеса на решаване на въпроса за Косово трябва да бъдат включени и други фактори - руснаците, европейците, ООН и „нашите китайски приятели\". „Но в момента не сме разрешили дори въпроса за митата, въведени от Прищина. Надявам се, че те бързо ще бъдат премахнати и че всички ще продължат да настояват за това“, подчерта сръбският президент. \r\n***  Генералният секретар на НАТО Йенс Столтенберг е провел телефонен разговор с лидера на кабинета в Прищина Рамуш Харадинай, в рамките на който е обсъдено решението за създаване на косовска армия, съобщава електронното издание на прищинския ежедневник  Gazeta Express . \r\nСъгласно разпространената информация, Столтенберг е информирал Харадинай, че Северноатлантическият съвет е обсъдил наскоро приетите закони за трансформацията на Косовските сили за сигурност (КСС) в армия. „Генералният секретар информира Харадинай, че тъй като мандатът на КСС се развива, Северноатлантическият съвет ще преразгледа нивото на ангажираност на НАТО през новата година\", се посочва в прессъобщението. НАТО ще продължи своята мисия, за да осигури сигурна среда в Косово. КФОР работи под мандат на ООН и няма да бъде засегната от законите за прехода на КСС, става ясно още от съобщението. Столтенберг ще продължи ангажимента си с всички участници, свързани с регионалната стабилност, се допълва още в текста.  \r\nНа 14 декември парламентът на Косово одобри пакет от закони, позволяващ трансформирането на КСС в  армия. Столтенберг разговаря по телефона с премиера на най-младата държава на Балканите  след решението, като в рамките му той подчерта, че „преходът на КСС в армията е несъстоятелен и не съответства на съветите на членки на НАТО\". \r\n***  След поредицата оспорвания от страна на Анкара на гръцкия суверенитет в Егейско море, началникът на Генералния щаб на армията адмирал Евангелос Апостолакис предупреди, че Атина ще „изравни“ всеки гръцки остров, в случай че турските сили стъпят на него, отбелязва електронното издание на водещия атински ежедневник  Kathimerini . \r\n„Ако те стъпят остров, ние ще го изравним. Това е червената линия, която е приета и от правителството\", предупреди Апостолакис пред журналисти в Атина, като увери, че ако се наложи, Гърция ще се защитава. „Усилията ни са насочени към това да не допускаме да се стига до такъв момент. Заедно със САЩ и Европейския съюз искаме да гарантираме, че турците няма да стигнат дотам“, поясни гръцкият адмирал.  \r\nВизирайки стратегическия диалог между САЩ и Гърция, първата среща от който се състоя във Вашингтон по-рано този месец, Апостолакис заяви, че САЩ търсят начини за осигуряване на баланс в региона. „Гърция играя ролята на мост и има положителна роля. Гръцко-израелско-египетската ос компенсира натиска, упражняван от Турция\", подчерта началникът на Генералния щаб на гръцката армия. \r\nМеждувременно министърът на отбраната Панос Каменос посети Кастелоризо в сряда, където заяви, че Гърция ще очертае своята Изключителна икономическа зона (ИИЗ) през следващите месеци. \r\n„Икономическата зона на Кастелоризо е от особена важност за икономиката на страната ни. През следващите месеци декларацията за ИИЗ ще разкрие потенциала за добив на природен газ за страната ни, разкривайки големи газови полета, които ще отговарят на нуждите на бъдещите поколения\", поясни лидерът на „Независими гърци“.  \r\nВъпреки споменаването му за Кастелоризо, Каменос не разясни дали говори за Изключителната икономическа зона на Гърция в източната част на Егейско море или в Йонийско море.Каменос също предупреди, че онези, които „не зачитат нашия национален суверенитет и териториална цялост, ще бъдат смазани\". \r\nТристранна среща на високо равнище между Гърция, Кипър и Израел ще се състои по-късно през деня в израелския град Беершеба с участието на гръцкия премиер Алексис Ципрас, президента на Кипър Никос Анастасиадес и израелския премиер Бенямин Нетаняху. Срещата на върха се подкрепя от САЩ, които считат трите страни за стабилизиращи сили в региона. \r\nЦипрас ще се отправи към Белград в петък за среща на върха между Гърция, Сърбия, България и Румъния. \r\n***", "date": "2018.12.20", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/12/20/2603967/vecherne-novosti-sarbiya-amerika-vliza-v-dialoga-mezhdu-belgrad-i-prishtina.html", "text": "Президентът на Сърбия Александър Вучич направи три заключения за писмото, което държавният глава на САЩ Доналд Тръмп изпрати до косовския им колега Хашим Тачи: 1) Вашингтон е заинтересован от постигането на компромис между Белград и Прищина, 2) американският лидер се намесва за първи път в диалога за нормализиране на двустранните отношения, което означава и 3) създаване на голяма машина, която ще се намеси в крайния етап на преговорите между двете страни, отбелязва електронното издание на водещия белградски ежедневник  „Вечерне новости“ . \r\n„Не мисля, че сме близо до решение, нито че ще бъде лесно да достигнем до него, но това (писмото – бел. р.) показва интереса на САЩ от компромис. Нямаме алтернатива освен да продължим да разговаряме, защото се опасявам, че ако не се търси решение, ни очаква нещо лошо“, подчерта Вучич от Брюксел след работен обяд с Върховния представител на ЕС по външните въпроси и политиката за сигурност Федерика Могерини, на който присъстваха също лидерите на страните от Западните Балкани. \r\nПрехвърлянето на диалога от Брюксел към Вашингтон е ключов въпрос, за който вестникът писа още преди няколко месеца, когато съобщи, че САЩ участват пряко в решаването на косовския въпрос. Този акт категорично показва арогантността на властта във Вашингтон, която с писмото показа „безплодието“ на европейската дипломация, неспособна да се справи с конфликтни ситуации в собствения си заден двор, коментират от редакцията на сръбския ежедневник. Позицията на САЩ е от изключителна важност за по-нататъшното премерване на силите с Русия на Балканите, уверени са в редакцията.  \r\nВучич е убеден, че в  процеса на решаване на въпроса за Косово трябва да бъдат включени и други фактори - руснаците, европейците, ООН и „нашите китайски приятели\". „Но в момента не сме разрешили дори въпроса за митата, въведени от Прищина. Надявам се, че те бързо ще бъдат премахнати и че всички ще продължат да настояват за това“, подчерта сръбският президент. Тереза Герова", "date": "2018.12.20", "title": "„Вечерне новости“ (Сърбия): Америка влиза в диалога между Белград и Прищина"}
{"url": "http://www.focus-news.net/news/2018/12/20/2603977/bsp-shte-vnesat-v-konstitutsionniya-sad-iskane-za-obyavyavane-na-protivokonstitutsionnost-na-razporedbi-ot-zakona-za-byudzheta-na-nzok-za-2019-g.html", "text": "В 12.00 часа народни представители от ПГ на „БСП за България” ще внесат в Конституционния съд искане за обявяване на противоконституционност на разпоредби от Закона за бюджета на НЗОК за 2019 г. Това съобщиха от пресцентъра на  партията .", "date": "2018.12.20", "title": "БСП ще внесат в Конституционния съд искане за обявяване на противоконституционност на разпоредби от Закона за бюджета на НЗОК за 2019 г."}
{"url": "http://www.focus-news.net/news/2018/12/20/2603965/veliko-tarnovo-po-povod-ignazhden-v-tsarkovnite-hramove-v-grada-se-otsluzhva-sveta-liturgiya.html", "text": "По повод Деня на св. Игнатий Богоносец, в църковните храмове във Велико Търново се отслужва света Литургия, предаде репортер на  Радио „Фокус“ – Велико Търново . Рано тази сутрин църковните камбани на православните храмове в града възвестиха началото на празника. Стотици миряни днес се молят за здраве и благоденствие. \r\nС Игнажден започват коледните празници. Празникът е свързан с много поверия и ритуали. Най-характерен за празника е обичаят „полазване“. От това кой ще влезе пръв в къщата на Игнажден се гадае каква ще бъде и следващата година. Ако „сполезът“ е добър, то и в къщата през цялата година ще има благоденствие и успех във всичко. Цялата обредност на Игнажден предначертава благоденствие през новата стопанска година. \r\nНа днешния ден според народните вярвания не бива да се изнася нищо от къщата – най-вече огън, жар или сол – за да „не излезе берекетът“. Жените не трябва да шият, перат или плетат, за да няма болести през годината. Бременните и нераждалите не трябва да работят, за да родят лесно. Това е свързано с вярата, че от Игнажден започват родилните мъки на Богородица, затова тези дни се наричат още и Мъченици. \r\nМария НЕДЕВА", "date": "2018.12.20", "title": "Велико Търново: По повод Игнажден в църковните храмове в града се отслужва света Литургия"}
{"url": "http://www.focus-news.net/news/2018/12/20/2603970/smolyan-arhimandrit-visarion-otsluzhva-sveta-liturgiya-v-pamet-i-proslava-na-sv-ignatiy-bogonosets-v-hram-sv-nedelya.html", "text": "В памет и за прослава на св. Игнатий Богоносец и божието му дело архиерейският наместник на Смолянска духовна околия Негово Високопреподобие архимандрит Висарион отслужва св. божествена Литургия в храм „Света Неделя“ в кв. „Райково“. Заедно с него в служението участва и енорийският свещеник и секретар на Архиерейското наместничество иконом Запрян Шиков. Това съобщиха от  Архиерейско наместничество – Смолян . \r\n„Подкрепете ме чрез вашата вяра, вашето търпение. Любовта ми към вас ме подбужда да ви пиша и да ви помоля да следвате пътя Господен. Не за злодеяние и престъпление съм осъден на смърт, а за моя Бог, от Чиято любов съм завладян и Когото ненаситно желая.  Аз съм Негова пшеница и чрез зъбите на зверовете се смилам, за да стана чист Христов хляб!“. Това са думи на свети свещеномъченик Игнатий Богоносец  в едно от посланията му до християните малко преди да бъде хвърлен на зверовете  в Рим. Осъден е на смърт от римския император Траян (98 - 117 г.) заради отричането на езичеството и непоклатимата му, дръзка вяра в името на Христа. \r\nСв. Игнатий Богоносец е пример за свят живот и себеотрицание в защита на вярата си, образец на добродетелта.  Неговите наставления са актуални и днес – християните да пазят помежду си единодушие и любов, да се покоряват на своите пастири, да се предпазват от лъжеучители, непрестанно да се молят за всички. Той е роден в Антиохия, близо до Сирия. От 67 до 107 г. е бил  вторият епископ на Антиохийската църква , създадена  от апостол Петър. Известен е като ученик на св. апостол и евангелист Йоан Богослов. Сам казвал, че непрестанно носи Христос в сърцето си, затова е  наречен Богоносец.  Написал е седем послания, първи въвел в богослужението антифонното пеене (на два хора с отпяване). Когато по заповед на император Траян бил изпратен за мъченическа  смърт в Рим, лъвовете разкъсали тялото му, но сърцето му останало цяло и  невредимо. Сърцето му, в което постоянно носел Божия Син Иисус Христос!  Нетленните му мощи се съхраняват в   храм „Св. Климент“ в Рим. \r\nЗа негова прослава Църквата е отредила да се почита паметта му на 20 декември, а денят е наречен Игнажден. От Игнажден до Ивановден  на 7 януари  включително  не се прави помен за почналите. Това е времето за възхвала на Рождество Христово!", "date": "2018.12.20", "title": "Смолян: Архимандрит Висарион отслужва света Литургия в памет и прослава на св. Игнатий Богоносец в храм „Св. Неделя“"}
{"url": "http://www.focus-news.net/news/2018/12/20/2603978/pregled-na-osnovnite-temi-vav-velikotarnovskiya-pechat.html", "text": "„Отпуснаха пари за нова епархийска библиотека и ремонт на митрополията“  е заглавие от областния всекидневник  „Янтра Днес” . Одобрено е финансиране за превръщането на бившата детска градина до св. Великотърновска митрополия в епархийска библиотека и за основен ремонт на митрополитската сградам научи „Янтра ДНЕС“. Повече по темата, четете в страниците на вестника. „Над 240 хил. лв. трябват за ремонт на заслона на хижа „Божур“ е друго заглавие от ежедневника. Над 240 хил. лв. са необходими за ремонт на туристическия заслон на хижа „Божур“, намиращ се в землището на село Първомайци. Община Г. Оряховица ще търси финансиране за обновяването му по проект „Красива България“. „Наградиха три деца, предали в полицията намерена чанта с 1000 лв.” е заглавие от страница три на ежедневника. „Отвориха за движение обновения път Обединение – Стефан Стамболово” четем на страницa четири в изданието. На страница дванадесет е публикуван материал със заглавие  „Жените от Клуба по битова култура подредиха Коледна изложба“. „Мирослав Ангелов стана Спортист № 1 на Велико Търново за 2018 година“ е заглавие от спортната страница на вестник „Янтра Днес“. \r\n„Три деца на 11 години получиха грамоти за доблестна постъпка от директора на полицията“  е заглавие от първа страница на другия областен ежедневник  „Борба“ . Три деца на 11 г. от търновското училище „Емилиян Станев“ бяха наградени вчера от директора на Областната полиция старши комисар Димитър Машов с грамоти. На 11 декември хлапетата намерили и предали мъжка чанта с голяма сума пари и документи. Повече по темата, четете в страниците на всекидневника. „Гимназията по туризъм спечели проект на американската организация The Olga Lengyel Institute “ е друга тема от ежедневника.  За втора поредна година учителите по история Бистра Стефанова и Мариана Маринова спечелиха проект на американската организация The Olga Lengyel Institute ( TOLI). Свързан с Холокоста. Педагозите разполагат със субсидия от 500 лв., за да организират конференция за мир, толерантност и зачитане на човешкото достойнство.„Кметът на Полски Тръмбеш ходи на обмяна на опит в Италия по проект за над 5 млн. лв.“, „Частен бирник посегна на социалната пенсия на болен човек“ , „Благотворителен концерт ще набира средства  за училището по изкуства в Русаля“ са други заглавия от страниците на всекидневника. „Осмата купа „Георги Божиков“ замина за Македония “, „Третодивизионният ОФК „Павликени“ започва подготовка на 21 януари   “ , „Борците на клуб „Радослав Великов – Михаил Ганев“ с медали от турнир в София “ са заглавия от спортната страница на изданието.", "date": "2018.12.20", "title": "Преглед на основните теми във великотърновския печат"}
{"url": "http://www.focus-news.net/news/2018/12/20/2603972/kyustendil-koleden-folkloren-spektakal-ot-ignazhden-do-surva-shte-bade-predstaven-v-chitalishte-bratstvo.html", "text": "Коледен фолклорен спектакъл „От Игнажден до Сурва” ще бъде представен в Кюстендил. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Коледният спектакъл ще започне от 18.00 часа в голямата зала на културния институт. В програмата ще вземат участие фолклорна формация „Струмски полъх”, детска фолклорна група „Звездици” и вокална група „Трепетлика” с ръководител Слава Соколова. Пред публиката ще се представят танцова формация „Нова генерация“ с хореограф Евгений Вучков и други фолклорни групи и състави от Кюстендил. \r\nВенцеслав ИЛЧЕВ", "date": "2018.12.20", "title": "Кюстендил: Коледен фолклорен спектакъл „От Игнажден до Сурва” ще бъде представен в читалище „Братство”"}
{"url": "http://www.focus-news.net/news/2018/12/20/2603980/mvnr-nyama-postradali-balgarski-voennosluzheshti-pri-raketen-obstrel-v-kandahar.html", "text": "Базата на международните коалиционни сили на летище \"Кандахар\", Афганистан беше подложена на ракетен обстрел на 20 декември 2018 г., в 00.10 часа местно време (21.40 часа българско време на 19 декември 2018 г.). Това съобщиха от пресцентъра на  Министерството на външните работи . Няма пострадали български военнослужещи.", "date": "2018.12.20", "title": "МВнР: Няма пострадали български военнослужещи при ракетен обстрел в Кандахар"}
{"url": "http://www.focus-news.net/news/2018/12/20/2603979/kyustendil-v-dupnitsa-shte-badat-iztegleni-imenata-na-pechelivshite-detsa-koito-shte-poluchat-podarak-ot-kmeta-metodi-chimev.html", "text": "В Общината ще бъдат изтеглени имената на печелившите деца, които ще получат подарък от кмета Методи Чимев. Това съобщи за  Радио „Фокус” – Кюстендил  Христо Апостолов, пресаташе на Община Дупница. Тегленето на печелившите ще започне от 11.00 часа във фоайето на Община Дупница. Традиционната инициатива започна на 4 декември, когато беше поставена кутия за писма до Дядо Коледа. Малките жители на Дупница имаха възможност да пускат своите писма с желани подаръци, а условието е те да бъдат играчки. „Днес от кутията ще бъдат изтеглени писма на няколко деца, които ще получат написаните в писмата подаръци. Те ще бъдат връчени ден по-късно от кмета инж. Методи Чимев”, каза Христо Апостолов. \r\nВенцеслав ИЛЧЕВ", "date": "2018.12.20", "title": "Кюстендил: В Дупница ще бъдат изтеглени имената на печелившите деца, които ще получат подарък от кмета Методи Чимев"}
{"url": "http://www.focus-news.net/news/2018/12/20/2603981/kyustendil-trafikat-na-gkpp-gyueshevo-se-osashtestvyava-normalno-patyat-e-prohodim-pri-zimni-usloviya.html", "text": "Трафикът на ГКПП „Гюешево” се осъществява нормално, пътят е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има заледени и заснежени участъци от пътното платно. \r\nВенцеслав ИЛЧЕВ", "date": "2018.12.20", "title": "Кюстендил: Трафикът на ГКПП „Гюешево” се осъществява нормално, пътят е проходим при зимни условия"}
{"url": "http://www.focus-news.net/news/2018/12/20/2603982/silistra-po-usoynite-mesta-v-oblastta-sa-vazmozhni-zaledeni-uchastatsi-patishtata-sa-opesacheni.html", "text": "По усойните места в областта са възможни заледени участъци. Това съобщи за  Радио „Фокус“ - Шумен  дежурният в Областно пътно управление - Силистра. Пътищата от републиканската пътна мрежа са мокри, опесъчени. Работят 16 машини. Температурата на въздуха е отрицателна. Движението се извършва при зимни условия. Няма закъсали автомобили или бедстващи хора по пътищата в региона. \r\nИвелина ИВАНОВА", "date": "2018.12.20", "title": "Силистра: По усойните места в областта са възможни заледени участъци, пътищата са опесъчени"}
{"url": "http://www.focus-news.net/news/2018/12/20/2603966/smolyan-nad-180-sa-zhitelite-na-obshtinata-koito-praznuvat-imen-den-na-ignazhden.html", "text": "Над 180 са жителите на общината, които празнуват имен ден на Игнажден. Това съобщи за  Радио „Фокус“ – Смолян  Мария Топова от служба ГРАО в Общината. Името Игнат носят 9 мъже, а Игната се казва една дама. Имената Пламен и Пламена са дадени съответно на 93 и 13 жители на Смолян и околните села. Днес празнуват и всички с имената Искрен и Искра, които в общината са общо 62 души. На Игнажден празнуват и всички с имената Огнян и Огняна. \r\nНели ГЕРГЬОВСКА", "date": "2018.12.20", "title": "Смолян: Над 180 са жителите на общината, които празнуват имен ден на Игнажден"}
{"url": "http://www.focus-news.net/news/2018/12/20/2603975/ivelina-vasileva-gerb-po-vreme-na-predsedatelstvoto-balgariya-beshe-ne-prosto-posrednik-a-lider.html", "text": "По време на Председателството България беше не просто посредник, а лидер. България доказа, че е надежден, отговорен и решителен партньор. Това каза депутатът от ПГ на ГЕРБ Ивелина Василева преди гласуването на решението за закриване на Министерството за Българското председателство, предаде репортер на  Агенция „Фокус“ . „Несъмнено е, че първото Българско председателство е успех за България“, заяви тя. „Да се обърнем назад и честно и обективно да оценим свършеното от министерството, от правителството, от България по време на Председателството. Иска ми се европейските теми да бъдат дискутирани в НС. Иска ми се да дадем честно и заслужено признание на правителството и на Лиляна Павлова“, призова Ивелина Василева. „Председателството започна с много силни очаквания, с напрежение, с опити за спекулации и внушения, за това че правителството няма да се справи“, посочи депутатът от ГЕРБ. „Премина в изключително интензивен темп и завърши с оценка, дадена не само от обществото ни, а и от външните ни партньори, че е изключително ефективно проведено“, допълни Ивелина Василева. „Председателството беше отговорна задача, с която се справихме по възможно най-добрия начин на фона на сериозната обстановка в европейски и международен план“, обяви тя. „Българското председателство можем да обобщим така- резултатност и ефективност, при сравнително скромни разходи“, каза още Ивелина Василева. \r\nБиляна ИВАНОВА", "date": "2018.12.20", "title": "Ивелина Василева, ГЕРБ: По време на Председателството България беше не просто посредник, а лидер"}
{"url": "http://www.focus-news.net/news/2018/12/20/2603984/targovishte-magla-namalyava-vidimostta-do-100-150-metra-v-rayona-na-antonovo-i-omurtag.html", "text": "Мъгла намалява видимостта до 100 - 150 метра в района на Антоново и Омуртаг. Това съобщи за  Радио „Фокус“ - Шумен  дежурният в Областно пътно управление - Търговище. Пътищата  в областта са мокри, но опесъчени. На терен са 15 машини. Движението се извършва при зимни условия. Снежната покривка е 10 - 15 см. Времето е облачно, без валежи. Котленският проход е отворен, с мокри пътни настилки. \r\nИвелина ИВАНОВА", "date": "2018.12.20", "title": "Търговище: Мъгла намалява видимостта до 100 - 150 метра в района на Антоново и Омуртаг"}
{"url": "http://www.focus-news.net/news/2018/12/20/2603986/burgas-sportniyat-praznik-burgas-igrae-basketbol-shte-se-provede-na-21-dekemvri.html", "text": "На 21 декември, петък, ще се проведе спортният празник \"Бургас играе баскетбол\", съобщиха от пресцентъра на  Община Бургас . Мястото е зала \"Бойчо Брънзов\" в комплекс \"Зорница\", а началото ще бъде дадено в 11.00 часа. Организатор на хепънинга за малки и големи е Община Бургас, като координацията е на Гергана Брънзова, практикувала професионално този спорт в женската NBA. Целта на \"Бургас играе баскетбол\" е да се популяризира този прекрасен спорт сред подрастващите. Добре дошли са всички, които желаят да споделят радостта и емоцията си към играта. Подобни събития ще има и занапред, като по-далечната цел е повишаване на интереса към училищния спорт и приобщаване на всички клубове в обща платформа. Участници в спортния празник на 21 декември могат да бъдат всички на възраст над 6 г. - деца, ученици, родители. За начало ще се проведат кратки занятия за запознаване с елементите на баскетболната игра (стрелба, борба, защита, подаване, дриблиране). Следва поредица от мачлета между сборни отбори с продължителност от по 10 минути. За финал  - среща от 20 минути на сборни  средношколски отбори, тези на Английска, Немска, Руска, професионални и други  гимназии. В организацията на събитието ще помагат много бургаски баскетболни треньори и деятели. Водещ ще е популярният глас от радиоефира Генчо Генчев/Инспектор N-JOY. Приготвени са готини награди. 100 топки ще открият новите си притежатели на спортния празник \"Бургас играе баскетбол\". Като поощрение, на най-активните ще бъдат подарени тениски и календари. Желаещите да се включат трябва да потвърдят участие до 20 декември, с което и запазват право да получат баскетболна топка. Това може да направите на следния адрес: http://bit.ly/burgas-basketball-2018. Има и формуляр за записване на доброволци, които да участват в организацията на това и на следващи събития: http://bit.ly/burgas-basketball-2018-d. Елате да играем заедно баскетбол! Доведете и своето семейство! \r\nДа бъдем заедно е забавно!", "date": "2018.12.20", "title": "Бургас: Спортният празник \"Бургас играе баскетбол\" ще се проведе на 21 декември"}
{"url": "http://www.focus-news.net/news/2018/12/20/2603985/burgas-okrazhnata-prokuratura-vnese-iskane-za-vremenno-zadarzhane-na-ruski-grazhdanin-obvinen-v-rodinata-si-za-proizvodstvo-darzhane-i-razprostranenie-na-narkotitsi.html", "text": "Окръжна прокуратура – Бургас внесе в съда искане за определяне на мярка „Временно задържане“ спрямо руския гражданин Вангел Р. Това съобщиха от пресцентъра на  Окръжната прокуратура . За него е постъпила официална молба от руската държава за екстрадиция. В Руската федерация срещу Вангел Р. е повдигнато обвинение за нелегално производство, придобиване, съхранение, транспортиране, изпращане или продажба на наркотични или други психотропни вещества. За престъплението е предвидено максимално наказание 20 години „лишаване от свобода“. Деянието е наказуемо с „Лишаване от свобода“ за срок от 3 г. до 12 г. \r\nВангел А. е привлечен като обвиняем от руските власти на 06 юни 2012 г. Той е бил обявен за издирване с червен бюлетин на Интерпол, по искане на Интерпол - Москва. Задържан е благодарение на отличната работа на служители от ОД МВР – Бургас. \r\nОчаква се Окръжен съд – Бургас да насрочи заседанието си.", "date": "2018.12.20", "title": "Бургас: Окръжната прокуратура внесе искане за временно задържане на руски гражданин, обвинен в родината си за производство, държане и разпространение на наркотици"}
{"url": "http://www.focus-news.net/news/2018/12/20/2603983/dzhema-grozdanova-gerb-za-nas-e-vazhno-dali-sled-predsedatelstvoto-shte-uspeem-da-vlezem-v-shengen.html", "text": "За нас е важно дали ще успеем след Председателството да влезем в Шенген. Това е политическо решение и се надявам, че ще стане скоро. Това каза депутатът от ПГ на ГЕРБ и председател на външна комисия Джема Грозданова преди гласуването на решението за закриване на Министерството за Българското председателство, предаде репортер на  Агенция „Фокус“ . „Съветът ни към Румъния е да не подценява парламентарното измерение на ротационното Председателство. То дава най-голямото външно впечатление какво се прави в държавата“, посочи тя. „Важното е какво ще остане след Председателството и приоритетите, които бяха зададени от Триото“, обяви Грозданова. „За нас е важно да остане доверието към нас“, допълни тя. „Оценките за основния български приоритет- разширяването на ЕС според мен ще станат ясни след края на следващото трио“, каза още Джема Грозданова. \r\nБиляна ИВАНОВА", "date": "2018.12.20", "title": "Джема Грозданова, ГЕРБ: За нас е важно дали след Председателството ще успеем да влезем в Шенген"}
{"url": "http://www.focus-news.net/news/2018/12/20/2603989/varhovniyat-kasatsionen-sad-potvardi-prisadata-ot-8-godini-zatvor-na-mazh-priznat-za-vinoven-za-grabezh.html", "text": "Върховният касационен съд потвърди изцяло решение на Пловдивския апелативен съд спрямо мъж с инициали А.М., който е признат за виновен от Окръжен съд - Пловдив и осъден на 8 години лишаване от свобода за грабеж на свой колега и отнемане на автомобил при условията на опасен рецидив. Това съобщиха от пресцентъра на  Съдебната палата в Пловдив . \r\nПрез лятото на 2016 г. мъжът бил нает да работи във ферма за крави в Куклен, където имало и стаи за живеене на персонала. На 31 юли 2016 г. вечерта се почерпил с ракия със свой колега във фермата. Двамата се познавали от затвора. Поискал му пари, но получил отказ. Ядосан от това подсъдимият го ударил с метална тръба по главата. Пострадалият изпаднал в безсъзнание. А.М. завързал краката му и го оставил да лежи в банята. Взел телефона и портфейла му и въпреки че нямал книжка подкарал камиона на работодателя си и стигнал с него до Пловдив. Опитал се да продаде автомобила, на който имало монтиран кран на пункт за отпадъци от черни и цветни метали, но тъй като нямал документи нито лични, нито за камиона, не успял. Оставил го паркиран пред дома на свой роднина в с. Говедаре. Взел от него на заем 300 лева и така и не се появил да си го прибере или да върне парите в уговорения срок. Не вдигал телефона си. За това неговият близък се оплакал на кварталния полицай. Проверката показала, че камионът е обявен за издирване и по-късно бил върнат на собственика.  \r\nМеждувременно пострадалият дошъл на себе си. Работодателят му го намерил и му помогнал. \r\nПодсъдимият е бил установен от полицията през октомври 2017 г. и изправен пред съда. \r\nВърховният касационен съд е приел, че жалбата на подсъдимия за понижаване на наказанието е неоснователна, тъй като липсват причини за намаляването му по размер, а  няма и обстоятелства които да не са отчетени от съда по същество. \r\nРешението на Върховният касационен съд е окончателно.", "date": "2018.12.20", "title": "Върховният касационен съд потвърди присъдата от 8 години затвор на мъж, признат за виновен за грабеж"}
{"url": "http://www.focus-news.net/news/2018/12/20/2603987/faz-vladimir-putin-shte-napravi-ravnosmetka-za-godinata-pred-rekorden-broy-mestni-i-chuzhdestranni-zhurnalisti.html", "text": "Държавният глава на Руската федерация Владимир Путин ще направи равносметка за изминалата година пред местни и чуждестранни журналисти в Москва, отбелязва германският национален ежедневник  Die Frankfurter Allgemeine Zeitung . \r\nСпоред говорителя на Кремъл Дмитрий Песков руският лидер ще акцентира върху икономическото развитие на страната. От политическа и икономическа гледна точка Русия се бори с „враждебна международна конюнктура\", уверени са в Москва.  \r\nЗа руския президент годината бе успешна - като се започне от преизбирането му през март и се стигне до организирането на Световното първенство по футбол, което представи Русия като добър домакин. В същото време Путин е силно критикуван за повишаването на пенсионната възраст. В областта на външната политика Русия укрепи позициите си в Сирия, но конфликтът с Европа и САЩ се задълбочи.  \r\nСпоред Кремъл за традиционната пресконференция в края на годината са регистрирани рекордните 1700 журналисти. Путин често организира събития, на които отговаря на журналистически въпроси в продължение на часове, припомнят от редакцията.  Тереза Герова", "date": "2018.12.20", "title": "FAZ: Владимир Путин ще направи равносметка за годината пред рекорден брой местни и чуждестранни журналисти"}
{"url": "http://www.focus-news.net/news/2018/12/20/2603990/kyustendil-v-hudozhestvena-galeriya-vladimir-dimitrov-maystora-shte-bade-otkrita-godishnata-izlozhba-na-kyustendilskite-hudozhnitsi.html", "text": "В града ще бъде открита Годишната изложба на кюстендилските художници. Това съобщи за  Радио „Фокус” – Кюстендил  Валентин Господинов, директор на Художествена галерия „Владимир Димитров – Майстора“. Изложбата ще бъде открита от 17.30 часа в една от залите на културния институт. „Коледната изложба е един очакван празник за галерията на Майстора и нейните гости в навечерието на светлия християнски празник”, каза Валентин Господинов. По традиция експозицията включва творби на автори, чийто живот и творчески път е трайно обвързан с Кюстендил и околностите му. „Тези общи изложби поддържат живи традициите в изобразителното изкуство. Едновременно с това те показват новото и актуалното в художествения живот, новите имена в него и развитието на вече познатите”, каза Валентин Господинов. \r\nВенцеслав ИЛЧЕВ", "date": "2018.12.20", "title": "Кюстендил: В Художествена галерия „Владимир Димитров – Майстора“ ще бъде открита Годишната изложба на кюстендилските художници"}
{"url": "http://www.focus-news.net/news/2018/12/20/2603974/gazeta-express-nato-shte-prerazgleda-nivata-na-angazhiranost-na-kfor-sled-sazdavaneto-na-kosovskata-armiya.html", "text": "Генералният секретар на НАТО Йенс Столтенберг е провел телефонен разговор с лидера на кабинета в Прищина Рамуш Харадинай, в рамките на който е обсъдено решението за създаване на косовска армия, съобщава електронното издание на прищинския ежедневник  Gazeta Express . \r\nСъгласно разпространената информация, Столтенберг е информирал Харадинай, че Северноатлантическият съвет е обсъдил наскоро приетите закони за трансформацията на Косовските сили за сигурност (КСС) в армия. „Генералният секретар информира Харадинай, че тъй като мандатът на КСС се развива, Северноатлантическият съвет ще преразгледа нивото на ангажираност на НАТО през новата година\", се посочва в прессъобщението. НАТО ще продължи своята мисия, за да осигури сигурна среда в Косово. КФОР работи под мандат на ООН и няма да бъде засегната от законите за прехода на КСС, става ясно още от съобщението. Столтенберг ще продължи ангажимента си с всички участници, свързани с регионалната стабилност, се допълва още в текста.  \r\nНа 14 декември парламентът на Косово одобри пакет от закони, позволяващ трансформирането на КСС в  армия. Столтенберг разговаря по телефона с премиера на най-младата държава на Балканите  след решението, като в рамките му той подчерта, че „преходът на КСС в армията е несъстоятелен и не съответства на съветите на членки на НАТО\". Тереза Герова", "date": "2018.12.20", "title": "Gazeta Express: НАТО ще преразгледа нивата на ангажираност на КФОР след създаването на косовската армия"}
{"url": "http://www.focus-news.net/news/2018/12/20/2603992/burgas-v-kulturen-dom-na-neftohimika-shte-se-provede-traditsionniyat-koleden-kontsert-na-numsi-prof-pancho-vladigerov.html", "text": "От 18.00 часа на 22 декември в Културен дом на нефтохимика ще се проведе традиционният Коледен концерт на НУМСИ „Проф. Панчо Владигеров“. Това съобщиха от пресцентъра на  Община Бургас . В него ще вземат участие ученици от всички специалности и представителни творчески състави на училището: Камерен оркестър с диригент Петя Тончева, Детски и Младежки хор с диригент Анета Данаилова, Вокална формация „Артистини“ с диригент Галя Русева, Квинтет „Мелодика\" с ръководител Румяна Драголова, Тромпетен ансамбъл с преподавател Светослав Василев, както и децата от балетните класове с преподаватели Недко Георгиев, Валентин Грудев, Добрина Бахова и Диляна Бахматова.  \r\nСценарист е Вяра Алексиева, постановка - Христо Хр. Симеонов.  \r\nВсички жители и гости на града са поканени на концерта, който ще бъде с вход свободен.", "date": "2018.12.20", "title": "Бургас: В Културен дом на нефтохимика ще се проведе традиционният Коледен концерт на НУМСИ „Проф. Панчо Владигеров“"}
{"url": "http://www.focus-news.net/news/2018/12/20/2603995/ministar-krasimir-valchev-reytingovata-sistemata-za-visshite-uchilishta-poluchi-mezhdunarodno-priznanie.html", "text": "Рейтинговата системата за висшите училища получи международно признание. Това каза министърът на образованието Красимир Вълчев по време на пресконференция за представяне на резултатите от Осмото издание на Рейтинговата система на висшите училища, предаде репортер на  Агенция „Фокус“ . Той уточни, че тази система е една от най-добрите в международен мащаб, поради това, че съдържа много добра информация за реализация на завършилите студенти. По думите му тази информация е базирана на данни от Агенцията по заетостта и НОИ. Той посочи, че така обективна информация е тази за научната дейност. „Има разбира се и показатели, които са субективни – за удовлетвореност“, допълни още Вълчев.  \r\n\"Осмото издание на Рейтинговата система на на висшите училища се утвърди не само като инструмент, който дава информация на кандидат-студентите за избор на обучение в системата на висшето образование. Също така вече е важен инструмент на политиката. Ние използваме информацията от рейтинговата система и информацията за част от показателите за изготвянето на комплексна оценка за качество и съответствие с пазара на труда“, допълни министърът.  \r\nДеница КИТАНОВА", "date": "2018.12.20", "title": "Министър Красимир Вълчев: Рейтинговата системата за висшите училища получи международно признание"}
{"url": "http://www.focus-news.net/news/2018/12/20/2603991/imren-mehmedova-dps-nadyavame-se-doverieto-v-balgariya-da-bade-zashtiteno-i-sled-predsedatelstvoto.html", "text": "Председателството е възможност за постигане на доверие за България в ЕС. Надяваме се това доверие да бъде защитено и занапред. Това каза депутатът от ПГ на ДПС Имрен Мехмедова преди гласуването на решението за закриване на Министерството за Българското председателство, предаде репортер на  Агенция „Фокус“ . „България проведе Председателство, което беше физически много добре обслужено“, посочи тя. „ДПС подкрепи основните теми по приоритетите. Работихме за добрия ни европейски облик“, заяви Имрен Мехмедова. „Приоритетът Западни Балкани е една от темите, които ДПС следва винаги“, каза още тя. \r\nБиляна ИВАНОВА", "date": "2018.12.20", "title": "Имрен Мехмедова, ДПС: Надяваме се доверието в България да бъде защитено и след Председателството"}
{"url": "http://www.focus-news.net/news/2018/12/20/2603997/burgas-38-godishen-mazh-e-blasnat-ot-lek-avtomobil-na-patya-za-k-s-meden-rudnik.html", "text": "38-годишен мъж е блъснат от лек автомобил на пътя за к-с „Меден Рудник“. Това съобщиха от  ОДМВР - Бургас . Инцидентът е станал на 19 декември т.г. около 19.10 часа на кръстовището срещу магазин „Мартинели\" по пътя за к-с „Меден Рудник“. Лек автомобил „Опел Астра“, управляван от 46-годишен мъж, блъска пресичащия пътното платно на червен сигнал на светофара пешеходец – 38-годишен мъж от с. Тополчани, общ. Сливен, който е прегледан в УМБАЛ – Бургас и освободен за домашно лечение с фрактура на реброто и без опасност на живота.", "date": "2018.12.20", "title": "Бургас: 38-годишен мъж е блъснат от лек автомобил на пътя за к-с „Меден Рудник“"}
{"url": "http://www.focus-news.net/news/2018/12/20/2603994/valeri-simeonov-obedineni-patrioti-balgariya-se-predstavi-blestyashto-po-vreme-na-predsedatelstvoto-a-lilyana-pavlova-se-spravi-perfektno.html", "text": "България се представи блестящо по време на Председателството, благодарение на работата на изпълнителната власт. Лиляна Павлова се справи перфектно. Това каза депутатът от ПГ на „Обединени патриоти“ Валери Симеонов преди гласуването на решението за закриване на Министерството за Българското председателство, предаде репортер на  Агенция „Фокус“ . „Почти всички министри нямаха събота и неделя. Бяха на тежък режим, при който се пътуваше през ден. Изпълниха перфектно ангажиментите си като домакини“, заяви той. „Това е истината. Бил съм най-близо до тях и мога да го кажа“, коментира Валери Симеонов. „Ако трябва да дадем обобщение - в резултат на Председателството огромна част от европейските ни партньори и европейските граждани научиха за България, и то само хубави неща“, посочи депутатът. „Това беше постижение за рейтинга на България, не за рейтинга на правителството“, подчерта той. „Моята лична оценка е 5,50 за общия резултат от Председателството. Половинката, която не достига са недостатъците, които показа политическата прослойка на България“, каза Валери Симеонов. „Беше направено всичко възможно да бъде опропастена функцията на изпълнителната власт. Не бяха протести, вотове на недоверие, прегръщане на чумави кози“, коментира още Симеонов. \r\nБиляна ИВАНОВА", "date": "2018.12.20", "title": "Валери Симеонов, „Обединени патриоти“: България се представи блестящо по време на Председателството, а Лиляна Павлова се справи перфектно"}
{"url": "http://www.focus-news.net/news/2018/12/20/2603996/politico-aleksandar-vuchich-ne-spodelya-optimizma-na-tramp-za-sporazumenieto-s-kosovo.html", "text": "Президентът на Сърбия Александър Вучич очевидно не споделя  оптимизма на американския лидер Доналд Тръмп за перспективите за мирно споразумение с Косово, коментират в европейската редакция на  Politico .  \r\nПрезидентът на САЩ се намеси изненадващо в неуспешните разговори между Сърбия и Косово, целящи постигането на споразумение по въпроси, останали неразрешени от войната им през 1998-1999 г. В писмо до косовския президент Хашим Тачи, публикувано във вторник, Тръмп заяви, че споразумение, което балансира интересите на Косово и Сърбия, е „постижимо“. Вучич е получил подобно писмо, съобщиха белградските медии.  \r\nВ изказване в Брюксел Вучич описва интереса на Тръмп в отношенията между Белград и Прищина като „много важен\" и заяви, че той ще постави още по-голям натиск за постигане на споразумение. \r\n „От друга страна, аз не съм толкова оптимистичен, колкото са в Прищина [от ефекта на писмото]. Не съм толкова оптимистичен, колкото  президентът Тръмп\", заяви Вучич пред изданието след среща с лидерите на Балканите и Върховният представител на ЕС по външните въпроси и политиката за сигурност Федерика Могерини. „Виждал съм много различни инициативи\", коментира сръбският президент. \r\nВучич заяви, че Белград е готов отново да участва в диалог с Прищина, подкрепен от ЕС, веднага щом Прищина отмени решението за въвеждането на 100-процентни мита за внос на сръбски стоки. Тереза Герова", "date": "2018.12.20", "title": "Politico: Александър Вучич не споделя оптимизма на Тръмп за споразумението с Косово"}
{"url": "http://www.focus-news.net/news/2018/12/20/2604002/pazardzhik-muzikalniyat-spektakal-koledna-prikazka-shte-bade-predstaven-v-panagyurishte.html", "text": "Музикалният спектакъл „Коледна приказка“ ще бъде представен в Панагюрище, съобщиха от  Общината . Събитието ще се състои от 18.00 часа в голямата зала на Театър Дом-паметник. Участват Марио Николов, Валентина Корчакова и Деляна Хаджиянкова. Специално за Коледно-новогодишните празници, успешният творчески екип ще бъде в компанията на талантливи млади певци, диригента Христо Павлов и Симфониета – Враца, за да зарадва многобройните си почитатели със спектакъл за ценители. В „Коледна приказка“ са заложени класики като „White Christmas“, „Let It Snow“, „Silent Night“ и много други популярни мелодии и песни. Ще бъде представена и коледна история, разказана от актрисата Деляна Хаджиянкова. Младите музикални таланти Мадлен Янкова, Мария Божилова, Моника Зашева, Надежда Димитрова, Радостина Павлова, Александър Митев и Георги Гроздев, както и звездните солисти на спектакъла – примата на Музикалния театър Валентина Корчакова и популярният тенор Марио Николов, ще изпълнят обичаните по цял свят коледни песни, заедно с оркестър Симфониета – Враца и диригента Христо Павлов.", "date": "2018.12.20", "title": "Пазарджик: Музикалният спектакъл „Коледна приказка“ ще бъде представен в Панагюрище"}
{"url": "http://www.focus-news.net/news/2018/12/20/2604000/varna-narusheno-e-vodopodavaneto-v-chast-ot-grada-zaradi-izgrazhdaneto-na-vodoprovod.html", "text": "Нарушено е водоподаването в част от града заради изграждането на водопровод. Това съобщиха от  водоснабдителното дружество . Поради реконструкция на бул. „Васил Левски“ без вода остават абонатите в района заключен между бул. „Владислав Варненчик“, ул. „Отец Паисий“, бул. „Цар Освободител“ и ул. „Струга от 9.00 до 14.00 часа. Прекъсване на водоподаването е планирано и за абонатите около ул. „Георги Сотиров“ от 9.00 до около 18.00 часа, съобщиха от дружеството. Вода няма да има и в част от кв. „Трошево“ и кв. „Младост“ от 9.30 до около 17.00 часа, съобщиха още от дружеството.  \r\nПоради реконструкция на бул. „Васил Левски“ последното спиране на водата остави хиляди домакинства без вода за близо три денонощия. \r\nБояна АТАНАСОВА", "date": "2018.12.20", "title": "Варна: Нарушено е водоподаването в част от града заради изграждането на водопровод"}
{"url": "http://www.focus-news.net/news/2018/12/20/2604001/dragomir-stoynev-bsp-ako-balgariya-ne-bade-prieta-v-shengen-tova-shte-bade-palen-proval-za-pravitelstvoto-i-predsedatelstvoto.html", "text": "Ако България не бъде приета в Шенген по въздух, море и суша, това ще бъде пълен провал за правителството и Председателството. Това каза зам.-председателят на ПГ на БСП Драгомир Стойнев преди гласуването на решението за закриване на Министерството за Българското председателство, предаде репортер на  Агенция „Фокус“ . „Ако говорихме само за работата на Министерството, може би нямаше да се стигне до реакция от наша страна“, коментира той. „Смятам, че бяхме конструктивни, когато става въпрос за национални приоритети“, посочи Стойнев. „Остана горчивият вкус - пред европейците да имаме ремонтирана сграда, а за българските граждани да няма никакви ремонти“, коментира депутатът от ПГ на БСП. \r\nБиляна ИВАНОВА", "date": "2018.12.20", "title": "Драгомир Стойнев, БСП: Ако България не бъде приета в Шенген, това ще бъде пълен провал за правителството и Председателството"}
{"url": "http://www.focus-news.net/news/2018/12/20/2603988/miglena-nikolaeva-rim-pleven-v-plevenskiya-kray-ignazhden-e-izvesten-kato-mlada-godina.html", "text": "В нашия край Игнажден е известен като „Млада година”. Това каза за  Агенция „Фокус“  Миглена Николаева от отдел „Етнография” към РИМ-Плевен. „Вярва се, че с него започват родилните мъки на Света Богородица. Точно такива песни са  залегнали и в  музикалния фолклор: „Замъчи се Божа майка от Игнажден до Коледа”. В народните представи е свързан с надеждите за здраве и благополучие в семейството. Тогава се ражда и новото слънце. Игнажденската трапеза задължително е постна. На нея присъстват варени боб, царевица, леща, жито. Неизменен елемент от нея  е печената тиква. Хлябът също трябва да бъде постен и без пластична украса, гладък, без нищо отгоре. Най-възрастният от семейството прикадява с тамян върху палешника на ралото. Пепелта, свещта  и орехите се запазват и за другите кадени вечери (като Коледа и Васильовден)“, обясни Николаева и добави, че най-характерен обичай е полазването. „Чака се гостът, който трябва да дойде. Вярва се, че ако той е добър стопанин, добра и плодородна ще бъде годината. Ако не е такъв, то ще последва обратното. Затова много се внимава кой ще е първият гост, който ще влезе в къщата. Никой не знае, какъв ще му е полазникът, затова не се ходи на гости, не се взима в заем от къща и не се дава заем. Рано сутринта жените стават, наклаждат огъня, замесват питата. Вярва се, че полазникът трябва да бъде посрещнат   на пълна трапеза“, разказа тя и уточни, че след като дойде гостът, домакините го поздравяват с „Честита млада година”. „Той се изправя до жарта, разрява я и благославя: „Колкото искрици в жарта, толкова и пиленца, шиленца, яренца, дечица”. За плодородие стопанката му дава сито, пълно с  брашно, леща, орехи и ползаникът ръси с тях за здраве всички в собата. Изрича: „Да се роди дето рало ходи, дето и не ходи”. За полазник се смята и всеки член от семейството. Ако той излезе рано и се върне, задължително трябва да внесе слама. Тази слама предварително е поставена в крина, която стои зад вратата. Всеки, който дойде, трябва да седне върху крината и да започне да мъти като кокошките“, допълни етнологът.  \r\n„На някои места полазникът яде и тиква през това време. Задължително и той сяда на тази крина, приготвена зад вратата. На Игнажден трябва да се изчисти и измете къщата. Събраният боклук се слага също в крината. Всеки член от семейството се изрежда да сяда върху крината да мъти, за да има пилета. На Игнажден се гадае за здравето на хората, за плодородие по ниви и лозя. Провеждат се различни гадателски практики. Пекат се царевични зърна. Колкото повече пуканки се разпукат, толкова повече женски добитък ще се роди. На сутринта след Игнажден се изхвърля боклукът от мома или ерген на двора“, допълни тя. По думите ѝ след това момъкът или момата стъпва върху крината и се ослушва за някое име. „Което име чуе, то е на бъдещата съпруга или съпруг. От Игнажден започва подготовката за коледуването. Момците се събират  да изучават блаженката - благословията, която ще произнасят“, посочи Николаева. \r\n„На Игнажден тази година ще ни гостуват ученици коледарчета от НУ „Христо Ботев” с класен ръководител г-жа Капка Грамова. Ще пресъздадат коледуване, ще ни поздравят за празника. Да са живи и здрави всички, които благослови коледарят“, каза още Миглена Николаева. \r\nВиолета КРЪСТЕВА", "date": "2018.12.20", "title": "Миглена Николаева, РИМ-Плевен: В плевенския край Игнажден е известен като „Млада година”"}
{"url": "http://www.focus-news.net/news/2018/12/20/2603999/tsvetan-tsvetanov-gerb-balgariya-e-po-razlichna-sled-predsedatelstvoto-veche-imame-legitimatsiya-ot-evropeyskite-lideri-i-institutsii.html", "text": "България е по-различна днес. Имаме европейска легитимация от всички европейски лидери и институции, които оцениха Председателството. Това каза председателят на ПГ на ГЕРБ Цветан Цветанов преди гласуването на решението за закриване на Министерството за Българското председателство, предаде репортер на  Агенция „Фокус“ . „Председателството беше изключително успешно и перфектно“, обяви той. „Българската администрация беше подложена на сериозен стрес“, коментира Цветанов. „1550 служители от 35 институции работиха неуморно, за да може страната ни да се представи по най-добрия начин“, изтъкна той. „Страната ни успя да се представи успешно в първото си Председателство“, обяви Цветан Цветанов. Той се обърна към БСП с думите: „Няма смисъл да бъдем агресивни и необективни“. „Горд съм, че имахме възможност да приемем предизвикателството на ротационното Председателство и да изпълним ангажиментите си с достойнство“, каза още Цветанов. \r\nБиляна ИВАНОВА", "date": "2018.12.20", "title": "Цветан Цветанов, ГЕРБ: България е по-различна след Председателството, вече имаме легитимация от европейските лидери и институции"}
{"url": "http://www.focus-news.net/news/2018/12/20/2603993/adelina-stefanova-hram-vavedenie-bogorodichno-blagoevgrad-ignazhden-e-golyam-hristiyanski-praznik-svarzan-s-vyarata-che-ot-tozi-den-zapochva-novata-godina.html", "text": "Игнажден е голям християнски празник свързан с вярата, че от този ден започва новата година. Това каза за  Радио „Фокус“ – Пирин  Аделина Стефанова, църковен уредник в благоевградския храм „Въведение Богородично“. По думите ѝ традиционно денят се отбелязва на 20 декември. „Игнатий Богоносец бил ученик на свети Йоан Богослов. Осъден на смърт от римския император Траян заради вярата си, той загива мъченически, разкъсан от лъвове. Според християнските представи, от Игнажден започват родилните мъки на Божията майка, които продължават до Коледната нощ. Смята се, че денят има магическа сила и за това предците ни следели всички символи и знаци през този ден, извършвали се и много магически ритуали“, каза още Стефанова. Тя добави, че на този ден имен ден празнуват Пламен, Пламена, Огнян, Огняна, Игнат. \r\nЛивия НИНОВА", "date": "2018.12.20", "title": "Аделина Стефанова, храм „Въведение Богородично“ - Благоевград: Игнажден е голям християнски празник, свързан с вярата, че от този ден започва новата година"}
{"url": "http://www.focus-news.net/news/2018/12/20/2604004/georgi-stoychev-broyat-na-studentite-namalyava-realizatsiyata-na-zavarshilite-se-podobryava-nauchnata-deynost-na-balgarskite-visshi-uchilishta-se-uvelichava.html", "text": "Броят на студентите намалява, реализацията на завършилите се подобрява, научната дейност на българските висши училища се увеличава. Това каза Георги Стойчев - представител на консорциума изпълнител по проект „Поддържане и усъвършенстване на разработената рейтингова система на висшите училища“ по време на пресконференция за представяне на резултатите от Осмото издание на Рейтинговата система на висшите училища, предаде репортер на  Агенция „Фокус“ . „Броят на студентите в българските висши училища за последните 5 години намалява с 15%. Това намаление обаче не е еднакво навсякъде. Има 13 професиолани направления, при които намаляването на броя на студентите е повече от 30%“, каза Стойчев. По думите му това са „Икономика“ и „Администрация и управление“. Той уточни, че има направления, които въпреки общия спад на броя на студентите, не само не намаляват, а се увеличават драстично. По думите му става въпрос за професионално направление „Медицина“. „В момента „Медицина“ е четвъртото най-масово професионално направление в България“, каза Стойчев. Той допълни, че и в другите направления, свързани с медицински услуги, броят на студентите също нараства. „През последните 5 години ние констатираме още една позитивна тенденция. Видимо се увеличава научната продукция на българските висши училища. Увеличава се както като обем, така и като качество, така и като въздействие“, каза още Стойчев. По думите му индексът на цитириумост на българските висши училища като цяло се увеличава. „Всички индикатори, които следим за връзка и които измерват реализацията на завършилите се подобряват. Те се подобряват за поредна година. Това е една трайна тенденция, която продължава без прекъсване през последните повече от 6 години. Безработицата сред младите висшисти, завършили през последните 5 години през 2018 г. е 2,4%. Това е съществено намаление. През 2013 г. е била над 4%. В момента може да видите, че безработицаата в нито едно професионално направление в България не надвишава 4 %, обясни още Стойчев. Той посочи, че се наблюдава и подобрение в придобитото висше образование. \"Увеличава се приносът на завършилите към осигурителната система. Ако преди 5 години под 75% от младите висшисти са имали принос, то през 2018 г. този процент нараства на близо 80%. Нарастват и доходите на завършилите. Нарастването е от 867 лв. среден осигурителен доход на завършилите през 2013 г. на над 1150 лв. през тази година\", коментира още Стойчев.  \r\nДеница КИТАНОВА", "date": "2018.12.20", "title": "Георги Стойчев: Броят на студентите намалява, реализацията на завършилите се подобрява, научната дейност на българските висши училища се увеличава"}
{"url": "http://www.focus-news.net/news/2018/12/20/2604006/bild-skandal-s-falshivi-novini-raztarsi-edno-ot-nay-avtoritetnite-germanski-izdaniya.html", "text": "Според основателя Рудолф Аугщайн базираното в Хамбург новинарското списание  Der Spiegel  е „огнестрелно оръжие на демокрацията\" и отличен пример за сериозна журналистика. Но сега тази представа е тотално разбита от скандал с разпространяването на фалшиви новини, пишат в редакцията на  Bild . \r\nВ сряда новият главен редактор на Der Spiegel Щефен Клусман събра редакторите на изданието и им съобщи, че сред тях има репортер, който е манипулирал или измислил голям брой истории. Става въпрос за многократно награждавания 33-годишен Клаас Релотиус. „Това не е просто скандал. Много по-лошо е. Все едно папараци да хванат папата в публичен дом“, коментират в редакцията на таблоидния вестник, един от най-четените в Германия.  \r\nОказва се, че до 55 различни истории са били повече или по-малко продукт на въображението на 33-годишния репортер на Der Spiegel, който пише за изданието в продължение на години. Досега са потвърдени 14 случая с фалшициране на информация.  \r\nСлучаят започва да се разплита след подаден сигнал от колега на Релотиус – Хуан Морено. Двамата за работили съвместно по материал за дейността на групи американски граждани по границата с Мексико. Тогава Морено е забелязал нередности в работата на колегата си. „За три-четири седмици Морено минава през ада, защото началниците и колегите му не могат да повярват на това, което казва“, пише Bild.  \r\nНакрая Морено успява да представи толкова много доказателства за изправянето на Релотиус пред обвинения. Тереза Герова", "date": "2018.12.20", "title": "Bild: Скандал с фалшиви новини разтърси едно от най-авторитетните германски издания"}
{"url": "http://www.focus-news.net/news/2018/12/20/2603998/veska-spasova-etnolog-po-parviya-gost-v-doma-na-ignazhden-se-gadae-kakva-shte-bade-sledvashtata-godina-za-semeystvoto.html", "text": "По първия гост в дома на Игнажден се гадае каква ще бъде следващата година за семейството. Това каза пред  Радио „Фокус” – Кюстендил  Веска Спасова, етнолог към Регионален исторически музей – Кюстендил. По думите ѝ според народната традиция от днес започва новата година. „На Игнажден не се дава нищо на заем, защото ще излязат от дома ни късметът и благополучието. На този ден не трябва да се приберем с празни ръце в къщи. Освен, че на Игнажден коледарите се събират за да разучават песни, и за да изберат своя водач, на този ден се месят и краваите за тях. В по-старо време част от първата щипка от тестото за кравайчетата се е пазело за лек. То е помагало за болки в стомаха и сърдечната област”, каза Веска Спасова. На този ден не се работи и не се вари фасул, за да няма градушки. Широко разпространен е и обичаят „полазване”. Какъвто човек прекрачи първи прага на къщата, такава ще бъде новата година за семейството. Гостът не трябва да бъде с празни ръце и трябва да бъде почерпен от домакините. Ако първият човек, влязъл в дома е добър, то годината ще бъде мирна, ще има разбирателство, годината ще бъде успешна. \r\nВенцеслав ИЛЧЕВ", "date": "2018.12.20", "title": "Веска Спасова, етнолог: По първия гост в дома на Игнажден се гадае каква ще бъде следващата година за семейството"}
{"url": "http://www.focus-news.net/news/2018/12/20/2604003/tsvetan-tsvetanov-gerb-ne-sme-vazpriemali-predsedatelstvoto-kato-nashe-a-na-balgariya-zashtitavali-sme-natsionalnite-interesi.html", "text": "Не сме възприемали Председателството като Председателство на ГЕРБ, а на България. Работили сме и сме защитавали националните интереси. Това каза председателят на ПГ на ГЕРБ Цветан Цветанов преди гласуването на решението за закриване на Министерството за Българското председателство, предаде репортер на  Агенция „Фокус“ . „Няма да влизам в начина на говорене на Драгомир Стойнев, защото искам да завърша изказването си позитивно“, коментира той. „Това, че БСП направи вот на недоверие преди и по време на Председателството, може би за тях е останало такова усещане. Това е проблем на БСП, не на България“, посочи Цветан Цветанов. „Пожелавам успех на Драгомир Стойнев. Надявам се да стане по-позитивен и градивен в изказванията си през 2019 година. Може би през тази година сте доста уморени“, каза още той. \r\nБиляна ИВАНОВА", "date": "2018.12.20", "title": "Цветан Цветанов, ГЕРБ: Не сме възприемали Председателството като наше, а на България - защитавали сме националните интереси"}
{"url": "http://www.focus-news.net/news/2018/12/20/2604005/veliko-tarnovo-1100-lv-sa-sabrani-na-blagotvoritelen-kokteyl-v-grada-za-izgrazhdane-na-pametnik-na-gen-sava-mutkurov.html", "text": "1100 лв. са събрани на благотворителен коктейл в града за изграждане на паметник на ген. Сава Муткуров. Събитието се проведе по случай годишнината от рождението на бележития търновец ген. Сава Муткуров. Това съобщиха за  Радио „Фокус“ – Велико Търново  организаторите. Средствата ще бъдат използвани за изграждане на паметник на генерала. Необходимата за това сума е около 15 000 лв., а до момента са събрани 2 300 лв. Коктейлът се проведе в Ритуалната зала на Община Велико Търново и беше организиран от Инициативен комитет „Сава Муткуров“, който има за цел вдигане на паметен знак на видния търновски генерал.  \r\nЗам.-кметът на Велико Търново проф. Георги Камарашев, който е и член на инициативния комитет, поздрави присъстващите, а проф. дин Милко Палангурски от ВТУ, също член на комитета, подчерта приноса на военноначалника към развитието и укрепването на младата българска държава.  \r\n„Ген. Муткуров е бил ръководител на отряд при освобождаването на Свищов, деец и защитник на Съединението на България, военен ръководител на контрапреврата, регент и министър в кабинета на Стамболов“, каза проф. Палангурски.  \r\nСкулпторът Денислав Сираков, който е автор на проекта, обясни какви са стъпките за направата на паметника – глинен модел, гипсов калъп и отливка на около 80 кг. бронз.  \r\nСъпричастни с инициативата бяха зам.-кметът на Велико Търново Снежана Данева – Иванова и колегата ѝ Ганчо Карабаджаков, председателят на Великотърновския общински съвет Венцислав Спирдонов, съветниците Нейко Генчев и Мария Илчева, началникът на РПУ – В.Търново, Валентин Къндев, членове на Ротари и Лайънс клубовете, представители на Съюза на офицерите и сержантите от запаса и резерва, и десетки родолюбиви граждани. Набирането на дарения продължава. \r\nМария НЕДЕВА", "date": "2018.12.20", "title": "Велико Търново: 1100 лв. са събрани на благотворителен коктейл в града за изграждане на паметник на ген. Сава Муткуров"}
{"url": "http://www.focus-news.net/news/2018/12/20/2604007/plovdiv-dve-sela-ot-oblastta-sa-s-narusheno-vodopodavane-zaradi-avarii.html", "text": "Две села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода днес са населените места Розино и Войнягово. Не е посочен краен срок за възстановяване на нормалното водоподаване към засегнатите абонати. Нарушено до 17.00 часа ще е водоподаването и към живущите в района на ул. „Иларион Макариополски“ в град Асеновград, също към абонатите в района на ул. „Юмрукчал“ в град Карлово. \r\nЕкипите на водоснабдителното дружество отстраняват и няколко аварии, възникнали на територията на град Пловдив. Без вода до 17.00 часа днес са домакинствата в района на бул. „Никола Вапцаров“ в градаю, а за неопределен период от време с нарушено водоподаване ще бъдат абонатите в района на улиците „Благовест“, „Борба“, също част от бул. „България“, ул. „Пазарище“ и ул. „Хан Телериг“. \r\nТони МИХАЙЛОВ", "date": "2018.12.20", "title": "Пловдив: Две села от областта са с нарушено водоподаване заради аварии"}
{"url": "http://www.focus-news.net/news/2018/12/20/2604008/gabrovo-20-sm-e-snezhnata-pokrivka-na-prohoda-shipka-i-v-kurorten-kompleks-uzana-patishtata-sa-obraboteni-i-prohodimi-pri-zimni-usloviya.html", "text": "20 см. е снежната покривка на прохода Шипка и в курортен комплекс Узана. Това съобщиха за  Радио „Фокус“ - Велико Търново  от пресцентъра на Общината. Времето е ясно и слънчево, температурата на въздуха е минус 8 градуса. Проходът Шипка е проходим при зимни условия, пътното платно е обработено. Температурата там е минус 7 градуса. Остава в сила забраната за движение на МПС с обща маса над 12 тона. Пътищата в областта са обработени и проходими при зимни условия. Градските и междуградски автобусни линии са покрити. Основните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност. \r\nНадежда КРЪСТЕВА", "date": "2018.12.20", "title": "Габрово: 20 см е снежната покривка на прохода Шипка и в курортен комплекс Узана, пътищата са обработени и проходими при зимни условия"}
{"url": "http://www.focus-news.net/news/2018/12/20/2604009/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Скандал с разпространяването на фалшиви новини от едно от най-авторитетните издания в Германия, писмото на американския президент Доналд Тръмп до косовския му колега Хашим Тачи и продължаващите спорове около последиците от Брекзит са част от основните теми в европейските печатни издания.  \r\n***  Според основателя Рудолф Аугщайн базираното в Хамбург новинарското списание  Der Spiegel  е „огнестрелно оръжие на демокрацията\" и отличен пример за сериозна журналистика. Но сега тази представа е тотално разбита от скандал с разпространяването на фалшиви новини, пишат в редакцията на  Bild . \r\nВ сряда новият главен редактор на Der Spiegel Щефен Клусман събра редакторите на изданието и им съобщи, че сред тях има репортер, който е манипулирал или измислил голям брой истории. Става въпрос за многократно награждавания 33-годишен Клаас Релотиус. „Това не е просто скандал. Много по-лошо е. Все едно папараци да хванат папата в публичен дом“, коментират в редакцията на таблоидния вестник, един от най-четените в Германия.  \r\nОказва се, че до 55 различни истории са били повече или по-малко продукт на въображението на 33-годишния репортер на Der Spiegel, който пише за изданието в продължение на години. Досега са потвърдени 14 случая с фалшициране на информация.  \r\nСлучаят започва да се разплита след подаден сигнал от колега на Релотиус – Хуан Морено. Двамата за работили съвместно по материал за дейността на групи американски граждани по границата с Мексико. Тогава Морено е забелязал нередности в работата на колегата си. „За три-четири седмици Морено минава през ада, защото началниците и колегите му не могат да повярват на това, което казва“, пише Bild.  \r\nНакрая Морено успява да представи толкова много доказателства за изправянето на Релотиус пред обвинения. \r\n***  Президентът на Сърбия Александър Вучич очевидно не споделя  оптимизма на американския лидер Доналд Тръмп за перспективите за мирно споразумение с Косово, коментират в европейската редакция на  Politico .  \r\nПрезидентът на САЩ се намеси изненадващо в неуспешните разговори между Сърбия и Косово, целящи постигането на споразумение по въпроси, останали неразрешени от войната им през 1998-1999 г. В писмо до косовския президент Хашим Тачи, публикувано във вторник, Тръмп заяви, че споразумение, което балансира интересите на Косово и Сърбия, е „постижимо“. Вучич е получил подобно писмо, съобщиха белградските медии.  \r\nВ изказване в Брюксел Вучич описва интереса на Тръмп в отношенията между Белград и Прищина като „много важен\" и заяви, че той ще постави още по-голям натиск за постигане на споразумение. \r\n „От друга страна, аз не съм толкова оптимистичен, колкото са в Прищина [от ефекта на писмото]. Не съм толкова оптимистичен, колкото  президентът Тръмп\", заяви Вучич пред изданието след среща с лидерите на Балканите и Върховният представител на ЕС по външните въпроси и политиката за сигурност Федерика Могерини. „Виждал съм много различни инициативи\", коментира сръбският президент. \r\nВучич заяви, че Белград е готов отново да участва в диалог с Прищина, подкрепен от ЕС, веднага щом Прищина отмени решението за въвеждането на 100-процентни мита за внос на сръбски стоки. \r\n*** Непокорни министри вярват, че Тереза Мей ще бъде принудена да позволи на работници със заплащане под 21 000 паунда да идват във Великобритания и след Брекзит, тъй като бизнесите интензивно лобират за правото да наемат на работа квалифицирани работници от чужбина.   \r\nПремиерът настоява да се наложи долна граница за наемане на работници до 30 000 паунда, което означава да се намали големия миграционен поток, пише  The Guardian  и припомня, че предстои още една година на консултации след този бунт на кабинета.   \r\nСамо часове след като бе публикувана дълго очакваната Бяла книга на правителството за имиграцията, в сряда се надигна негодувание сред бизнесите за предложенията, с които се задълбочават пукнатините в онова, което се смяташе като един от най-важните аспекти във визията на Мей за Великобритания след Брекзит.  \r\nФилип Хамънд, финансовият министър, и Грег Кларк, министър, отговарящ за бизнеса, сега очакват работодателските групи да упражнят силен натиск, за да не се приеме предлагания от премиера долен праг от 30 000 паунда.   \r\nБялата книга очертава картината на това как след 2021 година ще спре свободното движение от ЕС. То именно се възприема като една от най-важните причини за желанието на британците да напуснат Евросъюза.   \r\nДокументът предлага система, основана на притежаваната квалификация, която не дели държавите, от които идват работниците на страни, членки на ЕС, и не-членуващи в ЕС. Кабинетът обаче се сдържа да предложи окончателно решение за постигане на праг за всички заплати.   \r\nБялата книга бе представена днес в Камарата на общините от Саджид Джавид, вътрешният министър, който заяви, че базата от 30 000 паунда е предложена от независимия Комитет за миграционни съвети и не е „твърдо установена“.  \r\nТой призна, че министрите трябва още да поработят по темата и добави: „Ние ще се ангажираме още с въпроса, за да сме сигурни, че ще вземем вярно решение и ще ви представим долна граница, която би била приета от всички в Обединеното кралство“ . \r\nИзточник от кабинета каза, че като се има предвид натискът от работодателите, се очаква крайният резултат „да е по-близо до 21 000, а не до 30 000 паунда“. Привържениците на Хамънд обявиха, че той,самият, „много доволен“ от тези резултати и се надява консултациите да започнат.   \r\nОт Вътрешното министерство отказаха да предвиждат дали новият режим ще намали имиграцията, като поясниха, че бъдещите й нива ще зависят от поредица от фактори, за които е трудно сега да се говори.  \r\nБялата книга рефлектира директно една дългогодишна цел, която самата  Тереза Мей има. В нея се казва, че правителството продължава да се ангажира „да намали т. нар. нетна миграция до устойчиви нива, както е посочено в партийния манифест на консерваторите“.   \r\nОт една година Даунинг стрийт се опитва да публикува Бяла книга за имиграцията, като вярваше, че въвеждането на стриктен граничен контрол ще бъде сериозен коз в ръцете на Мей в борбата й с депутатите, разбунтували се срещу нейната сделка с ЕС за Брекзит.   \r\nВ следващите пет години ще бъдат въведени преходни мерки, които ще позволят В Обединеното кралство да се наемат чужди работници за ниско платени работни места, но за срок от 12 месеца, като се даде възможност и за допълнителни 12 месеца. Така ще се гарантира, че ако не си намерят работа, те няма да се установят за постоянно в страната.   \r\nНовите имиграционни правила ще влязат в сила в края на преходния период след Брекзит в началото на 2021 година. Продължителни консултации означава, че бизнесите ще имат не повече от година да се адаптират към тях, след като бъде определен долния праг на трудовото възнаграждение.   \r\nПрез 2019 година ще бъде изпробвана т. нар. схема на„малката скала“ за берачите на плодове и други сезонни селскостопански работници, но на останалите сектори от икономиката няма да се предоставят подобни специални   условия, се казва в Бялата книга. \r\n***", "date": "2018.12.20", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/12/20/2604010/plovdiv-lek-avtomobil-e-izgoryal-pri-pozhar-na-ul-georgi-kirkov-drugi-dva-sa-chastichno-zasegnati-ot-oganya.html", "text": "Лек автомобил е изгорял напълно при пожар в Пловдив, съобщи за  Радио „Фокус“ - Пловдив  говорителят на ОДМВР. Около 02.30 часа тази сутрин на тел. 112 е съобщено за горящи автомобили на ул. „Георги Кирков“ в Пловдив. На място са изпратени екипи на Пожарната и Първо РУ. Установено е, че напълно е изгорял лек автомобил „Опел“, собственост на 63-годишен мъж. Частично засегнати от огъня са паркирани в съседство „Киа“ и „Опел“. Местопроизшествието е запазено, предприет е оглед. Причините и обстоятелствата около пожара се разследват в рамките на досъсебно производство. \r\nМария РУСЕВА", "date": "2018.12.20", "title": "Пловдив: Лек автомобил е изгорял при пожар на ул. „Георги Кирков“, други два са частично засегнати от огъня"}
{"url": "http://www.focus-news.net/news/2018/12/20/2604012/halil-letifov-dps-balgariya-e-adekvatna-kam-kazusa-s-paketa-mobilnost-1-prizivat-na-prevozvachite-vaprosat-da-bade-reshen-nadpartiyno-e-chut.html", "text": "България е адекватна към казуса с пакета „Мобилност“ 1, призивът на превозвачите въпросът да бъде решен надпартийно е чут. Това каза за сутрешния блок „Добро утро“ България на  Радио „Фокус“  Халил Летифов, председател на Транспортната комисия към Народното събрание и депутат от ДПС. Страната ни не е в състояние да блокира това решение, обясни той и добави, че затова се подхожда с убеждаване на Европейския парламент предложените рестрикции да не бъдат приемани на 10 януари 2019 гoдина, но България няма достатъчно ресурс и влияние да окаже съпротива за предложенията или да ги отхвърли при гласуване в ЕП. Според Летифов премиерът Бойко Борисов добре разбира огромния проблем за транспортния бранш, както и за страната ни като цяло. „Смятам, че той добре разбира, че това е огромен проблем не само за транспортния бранш, но и за цяла България. Транспортният бранш представлява около 15-16% от БВП. Всички съществуващи варианти, включително и организацията на протестите, които правят превозвачите, са задължителни, защото несъгласието трябва да се изрази. Протекционистката мярка помага на едни, но вреди на други. Този подход на Европа е от типа на Европа на 2-3 и други скорости. За България това ще е в огромен ущърб  и не само тя, а всички държави от периферията“, коментира Халил Летифов. Той каза още, че междуинституционални и надпартийни срещи за първия пакет \"Мобилност\" са правени. Председателят на Транспортната комисия към Народното събрание съобщи, че днес ще се срещне с евродепутати, за да обсъдят отново темата. Летифов изрази нарежда исканията им да бъдат чути по време на триалозите, които предстоят и предвид доминиращото мнение на политическите партии в голямото европейско семейство.", "date": "2018.12.20", "title": "Халил Летифов, ДПС: България е адекватна към казуса с пакета „Мобилност“ 1, призивът на превозвачите въпросът да бъде решен надпартийно е чут"}
{"url": "http://www.focus-news.net/news/2018/12/20/2604015/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-dekemvri.html", "text": "„Софийска вода” временно ще прекъсне водоснабдяването в някои части на столицата на 21 декември. Това съобщиха от пресцентъра на  дружеството .  \r\nВъв връзка с подмяна на водомерен възел  на бул. „Александър Малинов“ в жк. „Младост 4“ се налага спиране на водоподаването от 10.00 до 16.00 часа на клиентите на „Софийска вода”, живеещи в района на: бул. „Александър Малинов“ №79,№79А, №79Б, №79Г. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Малинов“ №79. \r\nВъв връзка с изграждане на сградно водопроводно отклонение на ул. „Козлодуй“ в жк. „Банишора“ се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „Козлодуй“ от ул. „Опълченска“ до ул. „Свищов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козлодуй“ ъгъла с ул. „Опълченска“. \r\nВъв връзка с изграждане на сградно водопроводно отклонение на ул. „Драгоман“ в кв. „Овча купел“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Драгоман“ от ул. „Бойчо Огнянов“ до ул. „Иван Радоев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Драгоман“ ъгъла с ул. „Маньово бърдо“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.12.20", "title": "„Софийска вода” временно ще прекъсне водоснабдяването в някои части на столицата на 21 декември"}
{"url": "http://www.focus-news.net/news/2018/12/20/2604014/chez-razpredelenie-izvarshva-deynosti-po-podobryavane-na-sigurnostta-na-elektrozahranvaneto-na-naseleni-mesta-ot-obshtina-mezdra.html", "text": "ЧЕЗ Разпределение извършва дейности по подбряване на сигурността на електрозахранването на населени места от община Мездра, сред които селата Ребърково, Лютиброд, Зверино, Елисейна, Оселна, Игнатица, Очиндол, Злидол и др. Това съобщиха от пресцентъра на  ЧЕЗ . Анализ на компанията показа, че лоши метеорологични условия в региона водят до сериозни щети по електроразпределителната мрежа.  \r\nОбилни снеговалежи, каквито има и в последните седмици, както и минусови температури водят до обледяване на проводниците и негативни последствия върху електроенергийните съоръжения – множество скъсани проводници, счупени стълбове, паднали дървета, разположени извън сервитутната зона на електропроводите. \r\nЗа да повиши сигурността на електрозахранването в района, ЧЕЗ Разпределение България заложи в инвестиционната си програма за 2019 г.  цялостна модернизация на възлова станция „Елисейна“, включително подмяна на стълбове, изолатори и проводници. Проектът ще се изпълнява през втората половина на годината, като приоритетната му цел е осигуряване на резервно захранване на региона от подстанция „Бов“. От месец април ще стартира и монтаж на нови дистанционно управляеми комутационни апарати, с цел повишаване на надеждността на електрозахранването и намаляване на времетраенето на прекъсванията при евентуални повреди по електропровода. Предстои да бъде извършена термовизионна и ултразвукова диагностика на всички съоръжения по електропроводите линии. Дружеството има необходимата готовност да отстрани своевременно евентуални забележки.  \r\nДо момента ЧЕЗ Разпределение извърши извънреден обход и щателен оглед на съоръженията по електрозахранващия извод. На основание резултатите от обследването, в кратки срокове, са изпълнени необходимите мероприятия по съоръженията. За съкращаване времето, необходимо за локализиране на аварии, и ограничаване на броя и продължителността на смущенията в електрозахранването на клиентите, вече са монтирани 2 бр. сигнализатори за земни и къси съединения с дистанционно предаване на данните. Въведени са в експлоатация и 3 бр. дистанционно управляеми устройства, с цел по-бързо локализиране на повредените участъци. Тези автоматизирани уреди дават възможност за незабавна реакция и за изолиране на повредения участък по начин, който позволява всички останали клиенти извън неговата зона, захранвани от електропровода, да останат незасегнати от аварията. Компанията инвестира 300 хил. лв. в подобрителни дейности по електропровода, доставящ електроенергия в региона.  \r\nНа 14 декември 2018 г. беше проведена среща между мениджъра на ЧЕЗ Разпределение България за региона, представители на община Мездра и Общински съвет, зам. областния управител на област Враца,  както и кметовете на селата  Ребърково, Лютиброд, Зверино, Елисейна, Злидол, Игнатица и Очиндол. От страна на Дружеството беше предоставена изчерпателна информация относно извършените дейности по електроенергийните съоръжения, като бяха поети ясни и конкретни ангажименти за предстоящи мероприятия с цел ограничаване  броя и времетраенето на безтоковите паузи и подобряване качеството на доставяната електрическа енергия в региона.", "date": "2018.12.20", "title": "ЧЕЗ Разпределение извършва дейности по подобряване на сигурността на електрозахранването на населени места от община Мездра"}
{"url": "http://www.focus-news.net/news/2018/12/20/2604011/parlamentat-zakri-ministerstvoto-za-balgarskoto-predsedatelstvo-na-saveta-na-es-i-osvobodi-lilyana-pavlova-ot-posta-ministar.html", "text": "Парламентът закри Министерството за Българското председателство на Съвета на ЕС със 193 гласа „за“ и 2 „въздържал се“, предаде репортер на  Агенция „Фокус“ . От 1 януари 2019 година министерството се закрива заради приключването на ротационното председателство на триото Естония-България-Австрия. Депутатите възложиха на Министерски съвет в двумесечен срок да уреди всички правоотношения за закриване на министерството.  \r\nЛиляна Павлова беше освободена като министър за Българското председателство със 190 гласа „за“ и 1 „въздържал се“. На отчета си на 19 декември тя определи Председателството като успешно изпълнена мисия. Министърът отчете 62 млн. лева разходи за логистика и спестени 22 млн. лева от предвидените. България е затворила най-много досиета от страните в Триото. \r\nБиляна ИВАНОВА", "date": "2018.12.20", "title": "Парламентът закри Министерството за Българското председателство на Съвета на ЕС и освободи Лиляна Павлова от поста министър"}
{"url": "http://www.focus-news.net/news/2018/12/20/2604021/valya-stanimirova-sds-sled-pravitelstvoto-na-ivan-kostov-na-sds-ne-se-dade-poveche-da-upravlyava.html", "text": "След правителството на Иван Костов на СДС не се даде повече да управлява. Това каза в предаването „Вече 30 години-времето е наше“ на  Радио „Фокус“  Валя Станимирова, член на НС на СДС и председател на общинска организация „Илинден-София“. По думите й първите години демократично управление носят и много грешки, но необходимият опит се натрупва още през първите десет години. „НДСВ се направи точно с тази цел, СДС да бъде спряно повече от власт и никога да не бъде допуснато. Защото с всичките грешки или критики, които можем да отправим към мандата на Иван Костов, мисля, че това беше най-успешният четиригодишен мандат, който в една изключително тежка ситуация, и обществено-политическа, и икономическа, пое България и стабилизира страната. Не само я стабилизира финансово, но и начерта пътя на нейното развитие към ЕС и НАТО. Така че мисля, че нездравите елементи се уплашиха и всъщност направиха така, че СДС да изпадне извън партиите, които могат да влияят по някакъв начин в политическите процеси в България“, обясни тя. Пропагандната машина, придобила сила след това, унищожи всичко, което СДС постигна през годините, коментира още Валя Станимирова.", "date": "2018.12.20", "title": "Валя Станимирова, СДС: След правителството на Иван Костов на СДС не се даде повече да управлява"}
{"url": "http://www.focus-news.net/news/2018/12/20/2604020/ministar-krasimir-valchev-nalitse-e-podobryavane-na-pokazatelite-na-universitetite-za-nauchna-deynost.html", "text": "Налице е подобряване на показателите на университетите за научна дейност. Това каза министърът на образованието Красимир Вълчев по време на пресконференция за представяне на резултатите от Осмото издание на Рейтинговата система на висшите училища, предаде репортер на  Агенция „Фокус“ . „Очевидно висшите училища са предприели политики за стимулиране на научните изследвания. Една от основните причини е рейтинговата система“, допълни още министърът. „Това, което представи г-н Стойчев като динамика във възнагражденията е много важно, защото това показва, че същите тези професионални направления не само, че имат най-високи доходи, а най-висок ръст на доходите“, каза още Вълчев и обърна внимание, че става въпрос за инженерните и информационните специалности. „Ако трябва да отправим апел към учениците и кандидат-студентите е да инвестират в обучението по математика и природни науки“, каза още министърът. „Радостно е, че имаме подобряване и увеличаване на търсенето в професионално направление „Педагогика“, каза още министърът. „Надяваме се, че с останалите мерки, които ще предприемем, ще успеем да увеличим склонността на завършващите гимназисти да се включат в педагогическо образование и професия.  \r\nДеница КИТАНОВА", "date": "2018.12.20", "title": "Министър Красимир Вълчев: Налице е подобряване на показателите на университетите за научна дейност"}
{"url": "http://www.focus-news.net/news/2018/12/20/2604013/georgi-stoychev-inzhenernite-profesionalni-napravleniya-sa-v-top-10-na-nay-golyamo-uvelichenie-na-dohodite-v-absolyutni-stoynosti.html", "text": "Инженерните професионални направления са в топ 10 на най-голямо увеличение на доходите в абсолютни стойности. Това каза Георги Стойчев, представител на консорциума изпълнител по проект „Поддържане и усъвършенстване на разработената рейтингова система на висшите училища“ по време на пресконференция за представяне на резултатите от Осмото издание на Рейтинговата система на висшите училища, предаде репортер на  Агенция „Фокус“ . \r\nПо думите му в топ 10 влизат професионални направления, свързани с високите технологии и добивната индустрия. „Това показва от какви кадри българската икономика има нужда“, каза той и посочи, че на тези професионални направления заплатите растат най-бързо. Стойчев изброи: металургия, фармация, информатика и компютърни науки, математика, материали и материалознание и други. По отношение на професионалното направление за проучване за добив на полезни изкопаеми, Стойчев уточни, че е в топ 3. Той обърна внимание, че това направление е в топ 3 и на най-нисък успех по диплома за средно образование. „Няколко думи за класациите. В рейтинговата система има стандартизирани класации, в които ние сме определили броя, вида и тежестите, с които различните индикатори участват. В тазгодишното издание на рейтинговата система стандартизираните класации участват само обективни индикатори“, обясни още Стойчев и даде пример с класацията по специалност \"Медицина\", в която първото място си делят  МУ в Пловдив и МУ в София.  \r\nДеница КИТАНОВА", "date": "2018.12.20", "title": "Георги Стойчев: Инженерните професионални направления са в топ 10 на най-голямо увеличение на доходите в абсолютни стойности"}
{"url": "http://www.focus-news.net/news/2018/12/20/2604023/zapochna-kampaniyata-na-unitsef-i-mon-zaedno-sreshtu-nasilieto-v-uchilishte.html", "text": "С ученически дебат в Националната финансово-стопанска гимназия бе даден старт на съвместната кампания на УНИЦЕФ и Министерството на образованието и науката „Заедно срещу насилието в училище“. Това съобщиха от  УНИЦЕФ . Главната цел на инициативата е да се повиши разбирането и чувствителността по темата за насилието, да се намали толерантността към различните му проявления и да се подкрепят училищата в ефективната превенция на насилието и тормоза. Кампанията е подкрепена от Нова Броудкастинг Груп. \r\nУчастие в дискусията, която е част от глобалната инициатива на УНИЦЕФ „Младежки дебати“, взеха ученици от 12 клас в НФСГ, заедно с д-р Джейн Муита, представител на УНИЦЕФ за България, Деница Сачева, заместник-министър на образованието и науката на Република България, Надежда Узунова, журналист от Нова телевизия, и директорът на гимназията Мая Гешева.  \r\n„Ние вярваме, че насилието в училище може да бъде предотвратено. За да постигнем това, не само трябва да сме обединени, но и трябва да чуем гласа ви. Не оставайте в това пространство на мълчание, страх и безразличие, което може да съсипе вашия живот или живота на приятел! Говорете. Кажете ни какво можем да направим заедно\", обърна се д-р Муита към учениците.   \r\n„Включването на младите хора е една от най-важните стъпки в борбата срещу насилието“, каза Д. Сачева. \r\n„Мога да обещая, че ние не покриваме тези случаи – за тях трябва да се говори. За съжаление те се появяват в новините много по-често, отколкото ни се иска“, каза в обръщението си към учениците Н. Узунова. „В тези случаи няма жертва и агресор. И двете страни са жертви и имат нужда от помощ и подкрепа“, допълни тя. \r\nНад половината тийнейджъри по света са били поне веднъж обект на насилие от страна на връстници във и около училище. Физическото насилие и тормозът пречат на образованието на над 150 милиона деца на възраст 13-15 години, според данни на проучване на УНИЦЕФ. Учениците в България са сред челните десет от общо 43 изследвани страни, засегнати от проблема „училищен тормоз“. Дискомфортът и отчуждението от училище, ниският успех и тормозът утвърждават рисковите поведения сред юношите, показват данни на друго изследване - върху здравето и поведението на децата в училищна възраст, проведено от Института за изследване на населението и човека в сътрудничество с УНИЦЕФ. \r\nВ провелия се дебат, учениците имаха за задача да изразят собствената си позиция, но така също и да се поставят на мястото на родителите, учителите, политиците, журналистите и да предложат мерки за справяне с проблема. Според децата е необходимо родителите да комуникират повече с децата си и да им бъдат опора в трудни ситуации. \r\nОт страна на учителите, децата очакват повече разговори за сближаване между учениците и повече обсъждане на проблема с насилието и тормоза в училище. Според учениците са необходими поправки в правилниците за училищния ред, където за момента са предвидени конкретни действия само при случаи на физическо насилие. Препоръките на учениците към политиците включват въвеждане на специални часове с психолог и осигуряване на държавна подкрепа за превенция на насилието в училищата с предоставяне на повече средства за реализиране на конкретни мерки. Към журналистите бяха изказани предложения за повече гласност и детайлно разследване на случаите на насилие в училище, както и използването на позитивен език. \r\nФорматът „Младежки дебати“ (Youth Talks) е глобална инициатива, която има за цел да чуе гласа на учениците като им даде възможност да изразят мнението си относно насилието и тормоза, да споделят своите идеи и предложения за неговата превенция и така да се превърнат в активни агенти на промяната. \r\nПовече за интервенцията в училищата, която ще започне от следващата учебна година и се реализира съвместно от УНИЦЕФ и МОН, можете да научите тук.", "date": "2018.12.20", "title": "Започна кампанията на УНИЦЕФ и МОН „Заедно срещу насилието в училище“"}
{"url": "http://www.focus-news.net/news/2018/12/20/2604022/aktsenti-v-predavaneto-dobrich-blyan-vihren-ponesen-nad-step-ekovita-po-radio-fokus.html", "text": "Темите, които ще коментираме в съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич, са посветени на 20 декември 1943 г. – последният ден от житейския път на бойния пилот Димитър Списаревски. В историческата ни памет ще пребъде с последния си боен полет, при който загива геройски след като сваля тежък американски бомбардировач Б-24 чрез въздушен таран, по време на бомбардировките на София през Втората световна война. Щрихи от живота на бойния летец и как светът го вижда, ще ни припомни историкът Живко Марков.  \r\nОтправяйки поглед към настоящето, ще ви разкажем за поредния успешно приключен проект на Община град Добрич, чрез който поетапно инфраструктурата в града се обновява и модернизира. През тази и миналата седмица е организирана премиера на една книга с разкази на Дора Габе – „Добруджа някога“. Премиерите са в Добрич и италианската столица Рим, а уникалното е, че книгата е илюстрирана от деца от Добрич и с превод и на италиански език, осъществен от възпитаници на българските неделни училища в Италия. За идеята ще ни разкаже д-р Кремена Митева, главен уредник в литературния музей в добруджанския град. През 2018 г. се навършиха 30 години от построяването на Органова зала в Добрич. За историята на органа в добруджанския град ще ни разкаже Мария Славова. Всяка година тя подарява коледен органов концерт за публиката в своя роден град.  Тези и още теми слушайте в предаването „Добрич – Блян вихрен, понесен над степ ековита…“ от 14:00 до 15:00 часа с водещ Жулиета Николова.", "date": "2018.12.20", "title": "Акценти в предаването „Добрич – Блян вихрен, понесен над степ ековита…“ по Радио „Фокус“"}
{"url": "http://www.focus-news.net/news/2018/12/20/2604024/sport-totnam-pobedi-kato-gost-arsenal-s-20-v-mach-za-kupata-na-ligata.html", "text": "Тотнъм победи като гост Арсенал с 2:0 в мач за Купата на Лигата и се класира за полуфиналите на турнира. На стадион „Емирейтс“ головете отбелязаха Хюн Мин Сон в 20-ата и Деле Али в 59-ата минута. \r\nВ другия мач Челси трудно преодоля Борнемут с 1:0, а голът отбеляза резервата Еден Азар, шест минути преди края. \r\nЖребият за полуфиналите отреди лондонско дерби между Тотнъм и Челси, а Манчестър Сити среща третодивизионния Бъртън Албиън. \r\nВенцислав ДРАГОМАНОВ", "date": "2018.12.20", "title": "Спорт: Тотнъм победи като гост Арсенал с 2:0 в мач за Купата на Лигата"}
{"url": "http://www.focus-news.net/news/2018/12/20/2604018/georgi-stoychev-13-ot-studentite-v-balgariya-uchat-v-chastni-universiteti.html", "text": "13% от студентите в България учат в частни университети. Това каза Георги Стойчев, представител на консорциума изпълнител по проект „Поддържане и усъвършенстване на разработената рейтингова система на висшите училища“  по време на пресконференция за представяне на резултатите от Осмото издание на Рейтинговата система на висшите училища, предаде репортер на  Агенция „Фокус“ .  \r\n„В 40 професионални направления на първо място е висше училище, което е базирано в София, и от 12 професионални направления са висши училища, извън София. Това, което прави впечатление, че университетите извън София са относително силно конкурентоспособни в аграрния сектор, с медицина, с педагогика. В тези сфери университетите извън София са конкурентни. По отношение на делението частни и държавни - пет класации се оглавяват от частни висши училища и 47 от държавни. 13 % от студентите в България учат в частни висши училища, като има две направление, в които те са мнозинство“, каза той и уточни, че това са театрално изкуство и теория на изкуството.  \r\nПо думите му от 4 на 6 % нараства броят на чуждестранните студенти, като най-много са в направление „Медицина“.  „В рейтинговата система потребителите могат да намерят пълен списък на конкретните специалности, които се предлагат във всяко висше училище“, допълни още той.  \r\nДеница КИТАНОВА", "date": "2018.12.20", "title": "Георги Стойчев: 13% от студентите в България учат в частни университети"}
{"url": "http://www.focus-news.net/news/2018/12/20/2604017/ministarat-na-zdraveopazvaneto-kiril-ananiev-prie-parvite-dve-lineyki-zakupeni-po-proekt-za-modernizatsiya-na-speshnata-pomosht-v-balgariya.html", "text": "Министър Кирил Ананиев прие първите две линейки, закупени по инвестиционния проект за модернизация на спешната помощ в България, предаде репортер на  Агенция „Фокус“ .  \r\nМинистерството на здравеопазването, в качеството си на бенефициент, изпълнява проект „Подкрепа за развитие на системата за спешна медицинска помощ“, който се осъществява с финансовата подкрепа на Оперативна програма „Региони в растеж“ (ОПРР) 2014 - 2020, съфинансирана от Европейския съюз чрез Европейския фонд за регионално развитие (ЕФРР). Общата стойност на проекта е 163 897 815.62 лв., от които безвъзмездната финансова помощ е в размер на 163 502 132.68 лв. Срокът за изпълнението на дейностите е 36 месеца, или до 23 октомври 2021 г. Целта на проекта е осигуряването на качествен, равнопоставен и навременен достъп до услугите на спешната медицинска помощ на гражданите на България и на пребиваващите на нейната територия.  \r\nНа събитието присъстват зам.-министърът на регионалното развитие и благоустройството и ръководител на Управляващия орган на ОП „Региони в растеж“ Деница Николова и ръководителят на Представителството на Европейската комисия в България Огнян Златев.  \r\nДаяна ДЮЛГЕРОВА", "date": "2018.12.20", "title": "Министърът на здравеопазването Кирил Ананиев прие първите две линейки, закупени по проект за модернизация на спешната помощ в България"}
{"url": "http://www.focus-news.net/news/2018/12/20/2604025/dobrich-deynostite-po-proekt-za-moeto-badeshte-byaha-predstaveni-na-vstapitelna-preskonferentsiya-v-obshtinata.html", "text": "Дейностите по проект „За моето бъдеще“ бяха представени на встъпителна пресконференция в Община град Добрич, предаде кореспондент на  Радио „Фокус” – Варна . Основна цел на проекта е да бъде продължен процесът на деинституционализация на деца в Общината. Това ще бъде осъществено чрез подобряване на състоянието на социалната инфраструктурата за постигане на основната цел, заложена в Националната стратегия „Визия за деинституционализация на децата в Република България“ – гарантиране на всяко дете на семейна среда и достъп до грижи и услуги според потребностите му. Зам.-кметът с ресор „Хуманитарни дейности“ д-р Емилия Баева заяви, че в Добрич няма институции за отглеждане на деца и младежи, грижата за тях е от нов вид социална услуга, осигуряваща среда, близка до семейната. По проекта ще бъде разширена вече съществуваща социална услуга и ще бъде създадена нова. Предвижда се изграждането на Наблюдавано жилище и разширяване дейността на Дневния център за деца с увреждания, който ще се превърне в Център за социална рехабилитация и интеграция на деца и техните семейства. Така броят на социалните услуги в добруджанския град ще стане 18. Проектът е на стойност 218 255 лева, като  средствата са 100% безвъзмездна финансова помощ и се осигуряват по Оперативна програма „Региони в растеж“ 2014-2020 с бенефициент Община град Добрич.  \r\nЖулиета НИКОЛОВА", "date": "2018.12.20", "title": "Добрич: Дейностите по проект „За моето бъдеще“ бяха представени на встъпителна пресконференция в Общината"}
{"url": "http://www.focus-news.net/news/2018/12/20/2604027/plovdiv-katastrofa-mezhdu-taksi-i-lek-avtomobil-e-stanala-na-svetofara-na-bul-balgariya-v-asenovgrad.html", "text": "Катастрофа между такси и лек автомобил е станала на светофара на бул. „България“ в Асеновград. Това съобщи за  Радио „Фокус“ - Пловдив  говорителят на ОДМВР - Пловдив. Пътният инцидент е станал около 10.00 часа. Нанесени са само материални щети върху превозните средства. Предстои да бъде взето административно отношение. \r\nМария РУСЕВА", "date": "2018.12.20", "title": "Пловдив: Катастрофа между такси и лек автомобил е станала на светофара на бул. „България“ в Асеновград"}
{"url": "http://www.focus-news.net/news/2018/12/20/2604026/zhivko-todorov-kmet-na-stara-zagora-vapreki-satreseniyata-po-visokite-etazhi-na-vlastta-godinata-be-uspeshna-za-obshtinite.html", "text": "Въпреки сътресенията по високите етажи на властта, годината бе успешна за общините. Това каза за сутрешния блок „Добро утро, България“ на  Радио „Фокус“  кметът на Стара Загора Живко Тодоров в обзор на 2018 година. Той уточни, че финансовото състояние на общината е много добро, тъй като се справя с най-тежките проблеми без да трупа задължения. Благодарение на финансовата помощ от страна на правителството през изминалата година парк „Артилерийски“ в града ще се превърне в най-големия новосъздаден парк у нас, поясни Живко Тодоров и допълни, че общината е работила и по редица други проекти. „Годината беше трудна – въпреки че проектите бяха хубави и полезни за общината, те създадоха сериозно напрежение сред хората заради възпрепятстваното им придвижване, тъй като затворихме за ремонт един голям мост, който свързва индустриалната зона и АМ „Тракия“ с центъра на града. Ремонтът на самия център беше започнат и вече е почти към своя край. „Аязмото“ – най-големият парк в Стара Загора – също беше изцяло ремонтиран, както и редица училища и детски градини. Така че годината беше трудна, но смятам – успешна, защото в края ѝ сме на привършване с тези големи обекти и до 20-30 дни голяма част от тях вече ще са реализирани“, разказа кметът. Община Стара Загора ще посрещне новата 2019 година с нов химн след дълги обсъждания, каза още Живко Тодоров. „Музикалната емблема на Стара Загора“ на проф. Петър Жеков е избраното произведение, което ще е и още един начин да се почете паметта му, уточни той. Кметът на Стара Загора пожела на всички здраве, повече сили и година, изпълнена с успехи и оптимизъм.", "date": "2018.12.20", "title": "Живко Тодоров, кмет на Стара Загора: Въпреки сътресенията по високите етажи на властта, годината бе успешна за общините"}
{"url": "http://www.focus-news.net/news/2018/12/20/2604028/prekrateno-nakazatelno-proizvodstvo-i-priznavaneto-na-nevinnost-nyama-da-spirat-grazhdanskata-konfiskatsiya.html", "text": "Парламентът прие на второ четене промени в Закона за противодействие на корупцията и за отнемане на незаконно придобито имущество, предаде репортер на  Агенция „Фокус“ . Депутатите решиха прекратяването на наказателно производство и признаването на невинност да не са пречка за отнемане на незаконно придобито имущество. Така прекратено наказателно производство или влизане в сила на присъда, с която подсъдимият е признат за невинен, няма да спират гражданската конфискация. \r\nБиляна ИВАНОВА", "date": "2018.12.20", "title": "Прекратено наказателно производство и признаването на невинност няма да спират гражданската конфискация"}
{"url": "http://www.focus-news.net/news/2018/12/20/2604016/vanya-yordanova-etnolog-praznichnite-obredi-koito-se-izpalnyavat-na-ignazhden-tselyat-osiguryavaneto-na-zdrave-i-kasmet-na-doma-i-semeystvoto.html", "text": "Днес почитаме раннохристянския свещеномъченик Игнатий Богоносец. Празникът е в близост до зимното слънцестоене и в народната култура на българите се свързва с раждането на новото слънце. Затова се приема и като начало на новия годишен цикъл и се празнува за плодородие и хаир по стока и хора. Това каза за  Радио „Фокус“ – Смолян  етнологът в Регионалния исторически музей – Смолян Ваня Йорданова. „Празничните обреди и магическите практики, които се изпълняват, целят изцяло осигуряването на здраве, късмет на дома и семейството\", добави Йорданова. „Според християнските вярвания от Игнажден започнали родилните мъки на Божията майка, които продължили до раждането на Иисус Христос на Коледа. Затова и в народната песен се пее: „Замъчи се Божа майка от Игната до Коледа“. В народното съзнание поради тази причина Игнажден се приема за първия от поредицата коледни празници. Дните от него до Коледа са познати като мъченици или Игнашка неделя и се почитат особено строго от младите булки и бременните жени. Традицията повелява през тези дни те да спазват строга забрана за работа – да не предат, да не тъкат, да не перат, за да забременяват и да раждат леко“, каза още Йорданова. \r\nПо думите ѝ най-характерен за Игнажден е общобългарския обичай „Полазване\". В селищата, които се намират в близост до равнинна Тракия, обредността на Игнажден бележи пряко връзка с този обичай. „През този ден стопанките следят какъв човек най-напред ще прекрачи прага на къщите им. Ако той е хаирен, ако е добър човек и с лек полаз, то годината ще е плодородна и ще се излюпят много пилета. Стопанката отвежда първия гост до огнището, подава му машата и го кара да разрови огъня. Гостът нарича трикратно: „Колкото жар в тази къща, толкова пилета и берекет да има“. За тази си благословия той е черпен с игнатски кравай, специално подготвен за целта, с вино и с ракия“, каза още Ваня Йорданова. \r\nНели ГЕРГЬОВСКА", "date": "2018.12.20", "title": "Ваня Йорданова, етнолог: Празничните обреди, които се изпълняват на Игнажден, целят осигуряването на здраве и късмет на дома и семейството"}
{"url": "http://www.focus-news.net/news/2018/12/20/2604029/emsc-zemetresenie-ot-39-po-rihter-e-registrirano-v-gartsiya.html", "text": "Земетресение с магнитуд от 3,9 по скалата на Рихтер е регистрирано в Южна Гърция в 6:54 часа, показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 200 км южно от столицата Атина и на 46 км южно от Герифа, с дълбочина от 10 км под земната кора.  \r\nПо-рано през деня, в 6:11 часа, е регистриран трус в Йонийско море с епицентър на 267 км западно от Атина, с дълбочина от девет километра. Тереза Герова", "date": "2018.12.20", "title": "EMSC: Земетресение от 3,9 по Рихтер е регистрирано в Гърция"}
{"url": "http://www.focus-news.net/news/2018/12/20/2604030/banka-dsk-otkri-dva-kioska-na-letishte-sofiya-za-prodazhba-na-kreditna-karta-za-pateshestvenitsi.html", "text": "През тази седмица на летище „София“ се проведе официалното откриване на новите информационни киоски на Банка ДСК, предлагащи иновативната кредитна карта DSK-Wizz Air. Това съобщиха от пресцентъра на  Банка ДСК . В събитието взеха участие Диана Митева, член на УС, изпълнителен директор и ръководител направление „Банкиране на дребно“ в Банка ДСК, Ася Иванова, председател на Съвета на директорите на „Летище София“ и представители на авиокомпания Wizz Air.  \r\nИнформационните киоски вече са активни и са на разположение на всички пътници, които излитат от Терминал 1 и Терминал 2 на летище „София“, и желаят да се възползват от преференциалните условия на безконтактната кредитна карта DSK-Wizz Air.  \r\n„Само за 7 месеца на пазара, картата DSK-Wizz Air се превърна в разпознаваем и търсен от потребителите банков продукт. Тя е без аналог в страната и е специално създадена за хората, които обичат да пътуват, пътуват често и желаят да се възползват от една атрактивна бонусна програма. С откриването на нашите нови киоски за продажба на кредитната карта на летище София, правим следваща стъпка в развитието на услугата, която предлагаме на нашите клиенти. Изборът на локацията не е случаен. Целта е продуктът да е още по-близо до пътуващите хора и да ги провокира да мечтаят смело за повече вълнуващи и достъпни пътувания“, каза Диана Митева на събитието.  \r\nАся Иванова поздрави Банка ДСК за добрите партньорски отношения през годините и пожела успех на новата услуга, която ще бъде достъпна за всички пътуващи през летище София. \r\nПри пазаруване с DSK-Wizz Air кредитна карта, издадена от Банка ДСК, се печелят точки, които могат да се използват за отстъпки при покупка на самолетни билети и други услуги от сайта на Wizz Air. Едновременно с това DSK-Wizz Air е стандартна кредитна карта, с която може да се пазарува навсякъде – онлайн, в супермаркети, МОЛ-ове, ресторанти, бензиностанции и др.  \r\nС кредитната карта се получава и безплатно членство в програмата Wizz Discount Club, осигуряващо допълнителни отстъпки от цената на самолетни билети и други услуги на www.wizzair.com при всяко пътуване с Wizz Air. Отстъпките важат и за придружители по време на полета – до максимум 5 други лица. \r\nКартата гарантира и сигурни разплащания в Интернет – с помощта на еднократна 3-D парола при пазаруване в сайтове, включени в програмите за сигурност Verified by Visa и Mastercard SecureCode. \r\nПри използване на кредитната карта с логото на Mastercard клиентите получават като бонус 4 точки за всеки похарчен 1 лев на сайта на Wizz Air и 2 точки за всеки похарчен 1 лв. при всички останали търговци. Стойността на всяка точка е 0.01 лв. През платформата за интернет банкиране на банката - ДСК Директ, клиентите могат да следят броя на натрупаните точки, трансакциите, които са ги формирали, и използването им, а паричната равностойност на усвоените точки се зареждат от Wizz Air в профила на клиента в сайта на авиокомпанията. \r\nКато безспорен лидер в банкирането на дребно, Банка ДСК е банката с най-мащабна дигитална трансформация на ритейл бизнеса си и работи върху създаването и постоянното подобряване на иновативни продукти и решения за индивидуалните клиенти, каквато е и кредитната карта DSK-Wizz Air.", "date": "2018.12.20", "title": "Банка ДСК откри два киоска на летище „София“ за продажба на кредитна карта за пътешественици"}
{"url": "http://www.focus-news.net/news/2018/12/20/2604031/d-r-sotir-ivanov-istoricheski-muzey-petrich-2018-g-beshe-izklyuchitelno-uspeshna-za-nashiya-muzey-za-izminalite-mesetsi-imame-blizo-80-000-posetiteli-vav-vsichkite-ni-obekti.html", "text": "2018 г. беше изключително успешна за нашия музей, за изминалите месеци имаме близо 80 000 посетители във всичките ни обекти. Това каза за  Радио „Фокус“ – Пирин  д-р Сотир Иванов, директор на културната институция. По думите му за изминалите месеци всички обекти към музея – Централна експозиционна зала; Къща музей „Ванга“, Национален парк-музей „Самуилова крепост“ и Античен град Хераклея Синтика са били посетени от близо 80 000 туристи. „Тази година бе изключително важна за нас, защото обикновено ние винаги обявяваме някакво лого и максима около която обединяваме усилията си през съответната година. Считаме, че всяка година трябва да има някакъв нов момент, за да представим нещо различно, което правим в областта на изследването и популяризирането на културно-историческото наследство“, каза още Иванов. Той припомни, че през 2017 година са били концентрирали своите усилия около това да покажат непознатото в историята на Петрич – събития, личности, явления, които са се случили на територията на общината и имат изключително важно отражение за нейното развитие. „Става дума за събития, които поради една или друга причина не са попаднали в учебните планове или не са широко известни, но в същото време са не по-малко важни от останалите.  \r\nПрез 2018 година заложихме на съвсем различен принцип – свързани експозиции. Идеята беше да покажем връзката между Античен град Хераклея Синтика и архитектурата, която може да се види на самия обект с това, което може да се види в Централната експозиционна зала, с това, което може да се види и в другите наши обекти – Къща музей „Ванга“ и Национален парк-музей „Самуилова крепост“, отбеляза Иванов. Той подчерта, че в  рамките на изминалите месеци са търсили общите тенденции и всичко онова, което се развива като общочовешко на територията на Община Петрич от праисторията до днес. „Това доведе до доста промени при нас не само в експозициите, но бяха направени също нови образователни програми и бе изградена една съвсем нова комуникация, както с образователните институции, така също и с хилядите посетители, които идват при нас“, заяви Иванов. \r\nЛивия НИНОВА", "date": "2018.12.20", "title": "Д-р Сотир Иванов, Исторически музей – Петрич: 2018 г. беше изключително успешна за нашия музей, за изминалите месеци имаме близо 80 000 посетители във всичките ни обекти"}
{"url": "http://www.focus-news.net/news/2018/12/20/2604032/api-dvizhenieto-pri-km-89-v-posoka-sofiya-na-am-trakiya-se-osashtestvyava-samo-v-izprevarvashta-lenta-poradi-kontrolni-zamervaniya-na-saorazhenie.html", "text": "До 14.00 часа днес движението при км 89 в посока София на АМ \"Тракия\" се осъществява само в изпреварваща лента, поради контролни замервания на съоръжение. Това съобщиха от пресцентъра на  Агенция \"Пътна инфраструктура\"  (АПИ). Шофьорите трябва да се движат с повишено внимание и съобразена скорост, спазвайки пътната сигнализация.", "date": "2018.12.20", "title": "АПИ: Движението при км 89 в посока София на АМ \"Тракия\" се осъществява само в изпреварваща лента, поради контролни замервания на съоръжение"}
{"url": "http://www.focus-news.net/news/2018/12/20/2604033/blagoevgrad-28-godishen-mazh-e-postradal-pri-sbivane-pred-zavedenie-v-bansko-petima-dushi-sa-zadarzhani.html", "text": "28-годишен мъж е пострадал при сбиване пред заведение в Банско, петима души са задържани. Това съобщиха от  ОДМВР – Благоевград . Сигналът за конфликта е подаден на 19 декември. Съобщено е за физическа саморазправа между група лица на паркинг пред питейно заведение в Банско. Полицейски служители на РУ - Банско са реагирали незабавно. При инцидента е пострадал 28-годишен мъж от Стара Загора, който е с охлузни рани по ръцете и комоцио. Със заповед за задържане до 24 часа са задържани петима мъже. За случая е уведомена РП - Разлог. Работата продължава.", "date": "2018.12.20", "title": "Благоевград: 28-годишен мъж е пострадал при сбиване пред заведение в Банско, петима души са задържани"}
{"url": "http://www.focus-news.net/news/2018/12/20/2604034/parlamentat-reshi-kpkonpi-da-dovarshi-zapochnalite-veche-proverki-po-dosegashniya-red.html", "text": "Парламентът прие на второ четене промени в Закона за противодействие на корупцията и за отнемане на незаконно придобито имущество, предаде репортер на  Агенция „Фокус“ . Депутатите приеха предложението неприключилите проверки и производства пред съда по установяване на конфликт на интереси и налагане на административни наказания да се довършат от КПКОНПИ по досегашния ред. \r\nДПС оттегли предложението си за удължаване на сроковете за проверки за незаконно придобито имущество. Предлагаше се срокът от 1 година, който действа в момента, да се удължи с 6 месеца, а в случаите при предоставяне на информация от друга държава – с до 18 месеца. От ГЕРБ оттеглиха предложението си промените в антикорупционния закон да влязат в сила от 23 януари 2018 г. \r\nБиляна ИВАНОВА", "date": "2018.12.20", "title": "Парламентът реши КПКОНПИ да довърши започналите вече проверки по досегашния ред"}
{"url": "http://www.focus-news.net/news/2018/12/20/2604035/blagoevgrad-67-godishen-velosipedist-e-blasnat-ot-lek-avtomobil-na-ulitsa-ilinden-v-razlog.html", "text": "67-годишен велосипедист е блъснат от лек автомобил на улица „Илинден“ в Разлог. Това съобщиха от  ОДМВР – Благоевград . Инцидентът е станал на 19 декември около 10.53 часа в района на улица „Илинден“ в град Разлог. Лек автомобил „Пежо“, управляван от мъж с инициали Я.З. (на 31 г.)  при изпреварване, без да осигури необходимото странично разстояние от велосипедиста, го блъска. Мъжът с колелото не е съобразил положението на останалите участници в движението и завил наляво. При инцидента е пострадал велосипедистът, който е настанен за лечение в МБАЛ - Разлог със съмнение за фрактура на черепа.", "date": "2018.12.20", "title": "Благоевград: 67-годишен велосипедист е блъснат от лек автомобил на улица „Илинден“ в Разлог"}
{"url": "http://www.focus-news.net/news/2018/12/20/2604037/plovdiv-s-kontsert-na-folkloren-ansambal-kapitan-petko-voyvoda-prodalzhava-koledno-novogodishnata-praznichna-programa-v-asenovgrad.html", "text": "С коледен поздрав на ученици от СОУ „Св. св. Кирил и Методий” и концерт на фолклорен ансамбъл „Капитан Петко Войвода” при Тракийско дружество „Родопи” продължава коледно-новогодишната празнична програма в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. Коледният поздрав на учениците ще започне в 12.00 часа на 21 декември на централния площад, а концертът – от 17.30 часа в Градската библиотека „Паисий Хилендарски“ в Асеновград. На 22 декември коледно-новогодишната празнична програма включва три прояви – интерактивно представление за деца „Спящата красавица” в Градската библиотека, Коледен базар на книги и празничен концерт на формация „Детска песен Надежда Хвойнева”, „Големите гайди” и танцов ансамбъл „Станимака” отново в културната институция. На 24 декември жителите и гостите на Асеновград ще имат възможност да присъстват на празничен концерт на танцова формация „Етноритъм”, който ще започне в 11.30 часа на централния площад. Коледно-новогодишната програма ще завърши на 31 декември с богата програма на  пл. „Академик Николай Хайтов“. Новогодишната наздравица с оркестър „Паскалев бенд” ще започне в 23.00 часа, като новата 2019 година ще бъде посрещната с много настроение и празнични илюминации. \r\nТони МИХАЙЛОВ", "date": "2018.12.20", "title": "Пловдив: С концерт на фолклорен ансамбъл „Капитан Петко Войвода” продължава коледно-новогодишната празнична програма в Асеновград"}
{"url": "http://www.focus-news.net/news/2018/12/20/2604039/blagoevgrad-23-godishen-nepravosposoben-motorist-bez-knizhka-e-postradal-pri-katastrofa-na-ulitsa-todor-kableshkov-v-sandanski.html", "text": "23-годишен неправоспособен моторист без книжка е пострадал при катастрофа на улица „Тодор Каблешков“ в Сандански. Това съобщиха от  ОДМВР – Благоевград . Инцидентът е станал на 19 декември около 16.45 часа. Лек автомобил „Фолксваген Поло“, управляван от лице с инициали Л.Б. (на 29 г.) от град Кресна, отнема предимството и допуска катастрофа с движещ се по път с предимство мотоциклет „Ямаха“, без регистрационни табели и управляван от неправоспособен 23-годишен водач от град Сандански. В резултат на инцидента, с фрактура на китката, е пострадал мотоциклетистът.", "date": "2018.12.20", "title": "Благоевград: 23-годишен неправоспособен моторист без книжка е пострадал при катастрофа на улица „Тодор Каблешков“ в Сандански"}
{"url": "http://www.focus-news.net/news/2018/12/20/2604041/rakovodstvoto-na-pp-abv-provede-sreshta-s-d-r-dzheyn-muita-predstavitel-na-unitsef-za-balgariya.html", "text": "Председателят на ПП АБВ Румен Петков и представители на ръководството на партията проведоха среща с д-р Джейн Муита, представител на УНИЦЕФ за България. Това съобщиха от пресцентъра на  ПП АБВ . В рамките на срещата бяха обсъдени проблемите на децата и младежите в у нас и възможните начини за тяхното преодоляване, като във фокуса на разговорите беше насилието и агресията в училищата и общата атмосфера там.  \r\nРумен Петков посочи, че ситуацията в този смисъл е тревожна. „Такъв тип атмосфера не може да даде сериозен качествен, социално мотивиран продукт за бъдещето на страната ни“, каза той. Председателят на ПП АБВ добави, че партията е идентифицира два основни проблема в сектора, чиито решения търси. Единият е свързан със системата за финансиране на образованието – парите следват ученика. „Това води до стремеж учениците да бъдат запазени на всяка цена и това влияе на качеството на образованието. Тогава, когато възникват огнища на напрежение, в т.ч., насилие от деца върху деца, точно тази система води до стремеж от ръководствата на училищата на такива проблеми да не се дава публичност“. Като друга мярка Петков посочи необходимостта от въвеждане на часове по вероизповедание в учебните заведения. Той уточни, че не е необходимо това непременно да е само и единствено православно християнство. „Ако тези вероизповедания бъдат по подходящ начин бъдат ангажирани с възпитанието на децата и със създаването на определен тип социална среда, то това би дало друг тип качество на живот и отношения между децата“.  \r\nРумен Петков добави, че възпитанието на подрастващите трябва да започва в най-ранна възраст и уточни, че не бива да се пренебрегва факта, че модели на агресия и насилие като възпитателен инструмент, „в реда на нещата“, се задават в семейството. Сред идентифицираните у нас проблеми при децата председателят на АБВ посочи трудовата и сексуална експлоатация, ранната бременност и добави, че в България има определени региони, където подобни ситуации са особено видими – София, Монтана и Шумен. Петков заяви готовност за сътрудничество с УНИЦЕФ по посочените проблеми и каза, че АБВ регулярно провежда срещи по наболелите теми с ключови фактори, като образователното ведомство, Синдиката на българските учители, Светия синод, както и ръководствата на други вероизповедания. \r\nВ рамките на срещата зам.-председателят на ПП АБВ Любомира Ганчева постави акцент върху темата за бедността у нас, като посочи, че България е първенец в ЕС с най-голяма разлика между богати и бедни, като 40% от младите хора са в ситуация на риск и социално изключване. Тя добави, че АБВ е единствената партия, която работи активно по този проблем – с конкретни мерки по отношение на данъчната система, по отношение промяната на държавността така, че да гарантира развитието на младите хора, като посочи, че в структурата на АБВ е най-активно работеща младежка организация.  \r\nПредседателят на АБВ-Младежи Пламена Заячка заяви готовност за включване на младите хора в партията в инициативите на УНИЦЕФ. Тя каза, че организацията работи с младежи и деца много активно, като конкретни инициативи тя посочи обучения за пътна безопасност, за гражданско участие – обяснение на принципите, по които работи демократичната система в България и ЕС, както и изработения от младежите на АБВ Патриотичен календар, който е своеобразен учебник по родолюбие за всяка дата от годината. Пламена Заячка каза също, че АБВ-Младежи работи активно с Министерството на образованието, както и с браншовата организация на учителите. Младите хора в партията имат и конкретни предложения, като обвързване на системата на бизнеса с образователната система, съвместно с образователното ведомство – мерки за стимулиране на отговорно родителство и обвързване на социалната система с образователната. Пламена Заячка каза, че посочените мерки са в контекста на голямата инициатива на АБВ-Младежи – „Оставам в България“. Тя заяви готовност за бъдеща активна работа заедно с УНИЦЕФ и в контекста на дарителството.  \r\nВ  срещата участваха председателят на ПП АБВ Румен Петков, зам.-председателят Любомира Ганчева, членът на ИБ на партията и отговорник по въпросите на международните отношения доц. Георги Кючуков, председателят на АБВ-Младежи Пламена Заячка, съветникът по въпросите за Арабския свят към Алтернатива за българско възраждане Анастас Терзобалиев.", "date": "2018.12.20", "title": "Ръководството на ПП АБВ проведе среща с д-р Джейн Муита, представител на УНИЦЕФ за България"}
{"url": "http://www.focus-news.net/news/2018/12/20/2604042/pazardzhik-speshnite-kabineti-na-lechebnite-zavedeniya-v-grada-i-edna-denonoshtna-apteka-shte-rabotyat-po-vreme-na-kolednite-praznitsi.html", "text": "По време на коледните и новогодишните празници Центърът за спешна помощ към областната болница в Пазарджик ще работи на пълен капацитет, показа репортерска проверка на  Радио „Фокус“ – Пазарджик . Кабинетите за неотложна помощ към частните лечебни заведения в областния град също ще са на разположение на гражданите. Според специалистите най-често срещаните случаи, при които хората се обръщат към спешните кабинети, са свързани със стомашни неразположения, различен вид травми, прединфарктни и прединсултни състояния, хипертония и усложнения от вирусни и грипни заболявания. Спешният център към МБАЛ - Пазарджик предлага консултация и диагностика в отделенията към болницата. На разположение на гражданите по празниците е и една денонощна аптека в близост до Областната болница. \r\nАлбена ЖИЛЕКОВА", "date": "2018.12.20", "title": "Пазарджик: Спешните кабинети на лечебните заведения в града и една денонощна аптека ще работят по време на коледните празници"}
{"url": "http://www.focus-news.net/news/2018/12/20/2604019/varna-praznichna-sveta-liturgiya-se-otsluzhva-v-hramovete-v-grada-za-ignazhden.html", "text": "Празнична св. Литургия се отслужва в храмовете в града за Игнажден, предаде репортер на  Радио „Фокус“ – Варна . Според народните вярвания новата година започва на 20 декември - Игнажден. Всичко, което се прави на този ден, има магическа сила - може да роди здраве и живот, плодородие и късмет. Празникът се нарича още Идинажден, Млада година, Нов ден, Млад месец, Полаз или Полазовден. Вярва се, че огньовете, които се палят на земята на този ден, са вид слънчева магия. Те символизират слънчевия диск и помагат на слънцето да свети по-силно. Огънят притежава и магическата сила да пречиства всичко лошо. Посредник е между двата свята – земния и небесния. Поради това на този ден празнуват и всички, който носят името Огнян и Пламен. На празника се месят колачета за всеки член от семейството. На днешния ден според народните вярвания не бива да се изнася нищо от къщата. \r\nМарияна ВАЛЕНТИНОВА", "date": "2018.12.20", "title": "Варна: Празнична света Литургия се отслужва в храмовете в града за Игнажден"}
{"url": "http://www.focus-news.net/news/2018/12/20/2604045/api-do-1730-chasa-dvizhenieto-e-ogranicheno-po-pat-i-5-stara-zagora-avtomagistrala-trakiya-v-uchastaka-pri-madzherito-poradi-ryazane-na-darveta.html", "text": "До 17.30 часа движението е ограничено по път I-5 Стара Загора - автомагистрала „Тракия“ в участъка при Маджерито поради рязане на дървета. Това съобщиха от пресцентъра на  Агенция „Пътна инфраструктура“ . Пътуващите в направление север-юг изчакват на място, а пътуващите в направление юг-север преминават по четвъртокласен път през село Загоре. Шофьорите да се движат с повишено внимание и съобразена скорост, спазвайки указанията на „Пътна полиция“.", "date": "2018.12.20", "title": "АПИ: До 17.30 часа движението е ограничено по път I-5 Стара Загора - автомагистрала „Тракия“ в участъка при Маджерито поради рязане на дървета"}
{"url": "http://www.focus-news.net/news/2018/12/20/2604043/ministar-krasimir-valchev-istoriyata-e-vazhna-zaradi-opazvaneto-na-natsionalnoto-ni-samosaznanie-i-za-obrazovatelnata-sistema.html", "text": "Историята е важна заради опазването на националното ни самосъзнание и за образователната система. Това каза министърът на образованието Красимир Вълчев по време на пресконференция за представяне на резултатите от Осмото издание на Рейтинговата система на висшите училища, предаде репортер на  Агенция „Фокус“ . Той уточни, че има нужда от учители по история. „Въпреки че момента по други дисциплини очакваме най-голям дефицит, то в един дългосрочен план можем да очакваме включително дефицит на учители по история“, заяви още Вълчев. „Не е ликвидирана историята като задължителен предмет. Всички дисциплини, които са свързани с това, което казахме общообразователен минимум сега са сместени до 10 клас. 11 и 12 избират профили. Надявам се повече училища да изберат профили както в областта на природо-математическите науки, така и в областта на хуманитарните науки. Миналата година с промяна на постановление на министерсик съвет 64 направихме професионално направелние „История и археология“ приоритетно. Това е пофесионално направление, в което сме спрели с политиката за намаляване на прием. По същия начин е професионално направление „Философия“ и професионално направление „Филология“ нямаме политика за по-нататъшно намаляване на броя на студентите в тези три професионални направления. Правейки ги приоритетни студентите имат право на допълнителна втора стипендия по тези професионални направления. При равни други условия висшите училища“, каза още министърът.  \r\nДеница КИТАНОВА", "date": "2018.12.20", "title": "Министър Красимир Вълчев: Историята е важна заради опазването на националното ни самосъзнание и за образователната система"}
{"url": "http://www.focus-news.net/news/2018/12/20/2604046/d-r-velin-denev-tssmp-smolyan-sazdadena-e-neobhodimata-organizatsiya-za-da-ne-ostanat-neobsluzheni-povikvaniya-v-oblastta-v-praznichnite-dni.html", "text": "Създадена е необходимата организация, за да не останат необслужени повиквания по време на празничните почивни дни по Коледа и Нова година. Това каза за  Радио „Фокус“ – Смолян  д-р Велин Денев, началник на Центъра за спешна медицинска помощ – Смолян. Той посочи, че по-голямата част от лекарите почиват по празниците и голяма част от тяхната дейност се поема от спешната помощ. „Подготовката ни е в две направления. Едно от тях е материално-техническа подготовка, която включва подготовка на линейки и медицинска апаратура. Всички те са проверени, профилактирани, повредените коли са ремонтирани. Особено внимание отделихме на високопроходимите линейки, които вече са поправени с нови части и ще може да се разчита на тях при тежките зимни условия и планинския характер на областта, за да можем да осъществим достъп до всяко едно населено място, където има хора, които се нуждаят от нас“, посочи д-р Денев. \r\nТой уточни, че е създаден резерв от гориво и медикаменти в центровете за спешна помощ в област Смолян. „Навсякъде е разпоредено, за което и да е населено място, обслужвано от деветте финала в областта, в рамките на 20 минути да се сформира нов екип при нужда, който да извърши обслужване ако има повече повиквания за населеното място. Ще се реагира според обстановката и натовареността. При бедствието през 2015 г стана ясно, че обстановката навсякъде може да бъде тежка, независимо дали има повече или по-малко хора в съответната община“, каза още д-р Денев. \r\nНели ГЕРГЬОВСКА", "date": "2018.12.20", "title": "Д-р Велин Денев, ЦСМП – Смолян: Създадена е необходимата организация, за да не останат необслужени повиквания в областта в празничните дни"}
{"url": "http://www.focus-news.net/news/2018/12/20/2604038/ministar-krasimir-valchev-provezhdame-politika-za-namalyavane-na-razlikite-vav-finansiraneto-na-profesionalni-napravleniya.html", "text": "Провеждаме политика за намаляване на разликите във финансирането на професионални направления. Това каза министърът на образованието Красимир Вълчев по време на пресконференция за представяне на резултатите от Осмото издание на Рейтинговата система на висшите училища, предаде репортер на  Агенция „Фокус“ . Вълчев обърна внимание на приетите промени в основните подзаконови нормативни актове във системата на висшето образование. \"Едното е постановление 328 за диференциране на финансирането в зависимост от комплексна оценка за качество и в съответствие с преносът на пазара на труда. Това, което правим с това постановление, вече е отразено в държавния бюджет за следващата година в субсидиите за издръжка на обучението на висшите училища. То е да увеличаваме тежестта на комплексната оценка, т.е. на компонента качество и реализация, като разтягаме коефициентите“, каза още министърът. „Може би най-съществената промяна е в постановление 64, което е за определянето на приема в държавните висши училища. Там правим по-голяма диференциация между професионални направления. Оформяме пет групи“, каза още Вълчев. По думите му са преустановени в 11 професионални направления утвърждаването на държавно финансиран прием. Този брой ще нарасне в следващите години, когато приемът падне под 15. От друга страна правим коефициентите по-добри за професионалните направления, в които очакваме най-голям недостиг на пазара на труда. Недостигът на специалисти ще доведе до най-голяма загуба на добавена стойност. Не можем да си позволим дефицита на специалисти. Почти всички инженерно-технически професионални направления можем да очакваме недостиг, въпреки че отчитаме ръст в професионални направления „Информатика“ и „Компютърни системи“. Имаме достатъчно основания да очакваме, че недостигът на специалисти в сферата на информационните технологии ще бъде още по-голям, тъй като ни предстоят още по-значителни дигитални трансформации следващите десетилетия“, обясни Вълчев. Той уточни, че третата промяна е в постановление 162, което е за определяне на базовите нормативи по професионални направления. „Това, което получават всички висши училища като база подадено професионално направление. Там са увеличени нормативите на професионални направления „Икономика“, „Администрация и управление“ и „Туризъм“, каза още министърът. По думите му там се е запазило финансирането, въпреки намалението. „Тези училища, които са специализирани по обучението по икономика в средносрочен и дългосрочен план ще обучават по-малко студенти срещу по-добро финансиране. Не само по-добро финансиране на един учащ, а като цяло трябва да получават по-добро финансиране“, коментира още Вълчев. Според него останалите, които предлагат обучение по икономика, ще го правят платено. „Общо взето четири висши училища се оформят като такива, които ще продължат обучението по професионално направление „Икономика“. Когато говорим за професионално направление „Туризъм“ от една страна туризмът е приоритетен отрасъл““, каза още Вълчев. По думите му завършващите професионалното направление не се реализират на позиции, изискващи висше образование. „Следим кога едно професионално направление достига предела си на намаление. Ние смятаме, че в две професионални направления вече сме достигнали предела на намаление на студентите“, каза Вълчев и уточни, че става въпрос за „Социология“ и „Социални грижи“. \r\nДеница КИТАНОВА", "date": "2018.12.20", "title": "Министър Красимир Вълчев: Провеждаме политика за намаляване на разликите във финансирането на професионални направления"}
{"url": "http://www.focus-news.net/news/2018/12/20/2604047/ministar-kiril-ananiev-chrez-proekta-podkrepa-za-razvitieto-na-sistemata-za-speshna-meditsinska-pomosht-shte-poluchim-400-lineyki-i-remontirane-na-237-tsentara-za-speshna-meditsinska-pomosht.html", "text": "Чрез проекта „Подкрепа за развитието на системата за спешна медицинска помощ“ ще получим 400 линейки и ремонтиране на 237 центъра за Спешна медицинска помощ. Това каза министърът на здравеопазването Кирил Ананиев пред журналисти, при приемането на първите два санитарни автомобила, закупени в изпълнение на големия инвестиционен проект за модернизация на спешната помощ в Република България, предаде репортер на  Агенция „Фокус“ . „Днес правим първата реална стъпка по изпълнение на най-големия структурен и инвестиционен проект „Подкрепа за развитието на системата за спешна медицинска помощ“. Реално ние приемаме двата типа линейки B и C като единият тип е за превозване, начално наблюдение и превозване на пациентите, а другия е за превозване и интензивно лечение на пациентите. До 2021 г. ние ще получим всичките 280 линейки“, посочи той, като обясни, че инвестициите в проекта възлизат на 164 млн. лв. и обхваща доставката на 400 линейки. Министър Ананиев обясни, че реализирането на проекта ще доведе до модернизиране на спешните медицински центрове в страната. „Проектът предвижда 237 населени места, които ще имат центрове за спешна медицинска помощ, да се извърши строителство, реконструкция, ремонт и подобряване на достъпа, като самите центрове ще бъдат оборудвани със най-съвременна техника“, коментира още здравният министър.  \r\nДаяна ДЮЛГЕРОВА", "date": "2018.12.20", "title": "Министър Кирил Ананиев: Чрез проекта „Подкрепа за развитието на системата за спешна медицинска помощ“ ще получим 400 линейки и ремонтиране на 237 центъра за Спешна медицинска помощ"}
{"url": "http://www.focus-news.net/news/2018/12/20/2604051/smolyan-zhiteli-ot-selo-valchan-blagodariha-na-kmeta-nikolay-melemov-za-rekonstruktsiyata-na-patya-do-seloto-i-glavnata-ulitsa-v-nego.html", "text": "Жители от село Вълчан благодариха на кмета на Смолян Николай Мелемов и зам.-кмета инж. Мариана Цекова, защото вече имат път до селото и основната улица в него. Това съобщиха от пресцентъра на  Община Смолян . Повече от 20 години на този път не е бил правен никакъв ремонт. След предприетите дейности по полагането на трошено-каменна настилка на пътя, трасето е готово и проводимостта му е осигурена. „Този проблем за нас беше огромен, а за общината наследен от години. В 21 век ние нямахме нормален достъп до жилищата си, нормален достъп до административно и здравно обслужване. Вие показахте истинска грижа за населението на Вълчан, която няма да се забрави. От селото ще помнят кой е възстановил този път, защото вече сме спокойни за нас и нашите родители”, казаха на Мелемов благодарните жители от Вълчан. Те му пожелаха успешна Нова година и винаги така с готовност да помага и с грижа да решава проблемите на жителите на община Смолян.", "date": "2018.12.20", "title": "Смолян: Жители от село Вълчан благодариха на кмета Николай Мелемов, за реконструкцията на пътя до селото и главната улица в него"}
{"url": "http://www.focus-news.net/news/2018/12/20/2604040/dots-d-r-iliya-nedin-etnolog-spored-haraktera-na-choveka-koyto-parvi-prekrachi-praga-na-doma-se-sadi-kakva-shte-e-godinata-ot-tazi-data-nyakoga-e-zapochvala-novata-godina.html", "text": "Според характера на човека се съди каква ще е годината, защото това е била, всъщност, Старата-Нова година някога. Това каза в интервю за  Агенция „Фокус“  етнологът доц. д-р Илия Недин - ръководител на катедрата по “Етнология и балканистика” към Югозападен университет „Неофит Рилски“ по повод народните вярвания за празника Игнажден. „Този ден е известен още като Полазовден и този, който влиза първи в дома се нарича полазник. 20 декември въвежда нов период, а след няколко дни е и Бъдни вечер и започва съвсем друг календарен цикъл, който е наситен с величална обредност и с много маскарадни традиции, наричани на различни места по различен начин“, каза още доц. Недин, като добави, че на Игнажден е хубаво да не се дават и пари на заем. \r\n„Този празник навсякъде се отбелязва, но няма кой знае какви обичаи. Всъщност голямата празнична вечер, с голяма ритуалност идва с Бъдни вечер и Коледа. Днес е малко трудно  да говорим къде най-много е запазен, защото благодарение на медиите има едно общо знание не само за Игнажден, което разчупва до известна степен локалните граници и внася някои промени в един или друг местен обичай. Интересно е, че днес има и много възстановки, днес битието на фолклора е ново битие, то е част от съвременната култура на днешния българин“, разказа още ръководителят на катедрата по „Етнология и балканистика”, като подчерта, че в моментна имаме едно вторично и съвременно битие на фолклора – сценично, медийно и т. н. Пълния текст на интервюто четете по-късно в „Мнение”", "date": "2018.12.20", "title": "Доц. д-р Илия Недин, етнолог: Според характера на човека, който първи прекрачи прага на дома, се съди каква ще е годината - от тази дата някога е започвала новата година"}
{"url": "http://www.focus-news.net/news/2018/12/20/2604052/api-vazstanoveno-e-dvizhenieto-pri-km-89-v-posoka-sofiya-na-am-trakiya.html", "text": "Възстановено е движението при км 89 в посока София на АМ \"Тракия\". Това съобщиха от пресцентъра на Агенция \"Пътна инфраструктура\" (АПИ).", "date": "2018.12.20", "title": "АПИ: Възстановено е движението при км 89 в посока София на АМ \"Тракия\""}
{"url": "http://www.focus-news.net/news/2018/12/20/2604049/ekaterina-yordanova-sos-minimalnata-tsena-za-taksimetrovata-usluga-v-grada-shte-e-077-lv-za-dnevna-tarifa-i-088-lv-za-noshtna.html", "text": "Обединихме се около това да приемем като минимална цена за таксиметровата услуга в града 0,77 лв. дневна тарифа и 0,88 лв. нощна. Това каза пред журналисти председателят на комисията по транспорт и туризъм към Столичен общински съвет и общински съвет от ГЕРБ Екатерина Йорданова, предаде репортер на  Агенция \"Фокус\" . „Решението е обосновано от това, че огромната част от таксиметровите услуги в града се извършват при цени в диапазона 0,77 - 0,79 лв. Смятам, че цена от 0,77 лв. минимална тарифа е масовата. Тя би могла да се поеме като минимална цена като цел да изпълним закона“, допълни Йорданова. „В последните месеци смятам, че нагледно сме информирали обществеността за това какви стъпки предприемаме, по какъв начин водим дискусия с бранша и с водачите на таксиметрови автомобили в София. Този процес беше изключително дълъг и труден, но смятам, че решението, което вчера взехме по време на комисията по транспорт и туризъм към Столична община е възможно най-доброто и справедливо решение“, обясни тя.    \r\nТеодора ПАТРОНОВА", "date": "2018.12.20", "title": "Екатерина Йорданова, СОС: Минималната цена за таксиметровата услуга в града ще е 0,77 лв за дневна тарифа и 0,88 лв. за нощна"}
{"url": "http://www.focus-news.net/news/2018/12/20/2604053/natsionalniyat-statisticheski-institut-predstavi-rezultatite-ot-godishnite-izsledvaniya-v-statistikata-za-okolnata-sreda-za-2017-godina.html", "text": "Националният статистически институт представя резултатите от годишните изследвания в областта на статистиката на околната среда за 2017 година. Това съобщиха от пресцентъра на  НСИ . Води \r\nВодовземане \r\nПрез 2017 г. не се регистрират значими изменения в равнището на водоползване на национално ниво спрямо предходната година. Иззетите пресни води за икономиката се оценяват на 5 658 млн. куб. м, или с 0.6% по-малко спрямо 2016 година. Водовземането от повърхностни води намалява с 1.0%, като те формират около 90% от иззетите води. Нараства водочерпенето от подземни източници - с 3.7%, основно за целите на общественото водоснабдяване (ВиК).  \r\nСтруктурата на водовземането в страната е относително устойчива. През 2017 г. общественото водоснабдяване (ВиК) черпи 15.6% от пресните води, сектор Селско, горско и рибно стопанство - 14.8%, Индустрия - 69.3%, а сектор Услуги - 0.4%. Най-значителен спад се наблюдава при водовземането от сектор Селско, горско и рибно стопанство - до 834.5 млн. куб. м през 2017 г., или с 8.1% по-малко спрямо 2016 година. \r\nЧаст от иззетите води се използват от потребителите, а останалата част са загуби на вода (течове, изпарения, неточности при измерването и други физически загуби).  Използвана вода   \r\nВодата се осигурява чрез обществено снабдяване (ВиК), напоителни системи, собствено или друго снабдяване. През 2017 г. общото количество на използваната прясна и непрясна вода в страната е 4 733 млн. куб. м и остава на равнището на 2016 година. Водите за охлаждане в енергетиката съставляват основен дял във водоползването в страната (78.3% от използваната вода), но и при тях не се отчита съществено изменение спрямо 2016 г. (ръст 0.6%). Търсенето на вода за напояване на земеделски култури през 2017 г. спада до 287 млн. куб. м, или с 6.8% спрямо 2016 година. В сектор Селско, горско и рибно стопанство водата за напояване през 2017 г. се оценява на 255 млн. куб. метра. Потреблението на вода в сектора на услугите нараства с 15.3%, докато консумацията на вода от домакинствата остава на равнището от 2016 година. \r\nДопълнително през 2017 г. за производството на хидроенергия са преработени общо 17.9 млрд. куб. м сурови води (с 16.8% по-малко спрямо 2016 година). Обществено водоснабдяване (ВиК)  \r\nОколо 8.4% от използваната вода в страната се осигурява от общественото снабдяване. Подадената вода от ВиК през 2017 г. е 919 млн. куб. м, което е с 0.9% повече спрямо 2016 година. Доставената вода на крайните потребители (фактурирана) през 2017 г. съставлява 39.1% от подадената вода, а подадената нефактурирана вода - 4.1% (за технологични, противопожарни и други цели). Общите загуби на вода през 2017 г. се оценяват на 56.8% от подадената вода (521.4 млн. куб. м), което е без промяна спрямо 2016 година. Загубите при транспорта на водата (реални загуби) през 2017 г. се оценяват на 441.7 млн. куб. метра. \r\nС обществено водоснабдяване е свързано 99.4% от населението в страната. Потреблението на вода от домакинствата през 2017 г. се оценява на 99 л на ден средно на човек (2016 г. - 100 л/чов./ден.). Над средното за страната е потреблението на вода от домакинствата в Югозападния район (118 л/чов./ден.), а най-ниско - в Североизточния район (86 л/чов./ден.). През 2017 г. 3.0% от населението е било на режим на водоснабдяване поради недостиг на вода, предимно сезонен.  \r\nОбщата дължина на водопроводната мрежа (експлоатирана от ВиК) през 2017 г. е 75 034 км, от която новоизградена - 196 км, и реконструирана/подменена - 449 километра. Отвеждане и пречистване на отпадъчни води   \r\nПрез 2017 г. от икономиката и домакинствата са образувани около 428 млн.  \r\nкуб. м отпадъчни води и 3 725 млн. куб. м отработени води от охлаждащи процеси - общо те съставляват 87.8% от използваните води.  \r\nОбщият обем на отведените отпадъчни води във водни обекти от икономическите дейности, домакинствата и обществената канализация (вкл. дъждовни и др.) през 2017 г. се оценява на 768 млн. куб. м (без охлаждащите), от които 75.8% са третирани в селищни и производствени пречиствателни станции (75.1% за 2016 година). Нараства относителният дял на индустриалните води, пречистени на място преди отвеждането им във водни обекти - от 70.2% (2016 г.) на 70.4% (2017 година). През 2017 г. в страната са регистрирани 169 действащи селищни пречиствателни станции за отпадъчни води, от които 110 с капацитет над 2 000 еквивалент жители. \r\nОтносителният дял на населението с услуги по отвеждане на отпадъчните води в обществената канализация през 2017 г. се оценява на 76.0%. Със селищни пречиствателни станции е свързано 63.4% от населението на страната. Най-висок дял на свързаното население е отчетен в Югозападния район (77.3%) и Североизточния район (71.8%), а най нисък - в Северозападния район (43.9%). \r\nНа национално равнище се регистрира нарастване на дела на населението, свързано със СПСОВ с вторични методи и методи за допречистване - от 61.8% (2016 г.) на 63.2% (2017 година).  \r\nОбщата дължина на канализационната мрежа (експлоатирана от ВиК) през  \r\n2017 г. е с дължина 11 746 км, в т.ч. новоизградена - 149 км, и реконструирана/подменена - 8 километра. Дълготрайни материални активи с екологично предназначение \r\nДълготрайните материални активи с екологично предназначение (ДМАЕП) са част от общите дълготрайни материални активи в страната. През 2017 г. делът на наличните в края на годината ДМАЕП по отчетна стойност възлиза на 5% от общите ДМА в страната. \r\nВ края на отчетния период общата стойност на наличните ДМА за околната среда е 9 468 млн. лв. и в сравнение с предходната година нараства с 4.7%. Както през предходните години, така и през 2017 г. с най-голям относителен дял са ДМА за пречистване и отвеждане на отпадъчните води (производствени и селищни пречиствателни станции, канализационна мрежа и др.) - 34.1%, следвани от съоръженията за опазване на въздуха - 31.4%, и за третиране на отпадъците - 26.6%. \r\nРегионалните данни сочат, че в края на 2017 г. най-много налични ДМАЕП има в Югоизточния район на страната (отчетната стойност е 3 208 млн. лв.), а най-малка наличност е отчетена в Северния централен район (770 млн. лева). \r\nОбщата отчетна стойност на придобитите ДМАЕП през 2017 г. е 317.6 млн. лева. Преобладаващата част от тях са за третиране на отпадъците - 50.8%, опазването на въздуха - 21.4%, за отвеждането и пречистването на отпадъчните води - 17.0%, и други - 10.8%. Апаратурата за мониторинг и контрол, придобита през годината, се оценява на 11.8 млн. лева (3.7%). \r\nПридобитите ДМАЕП в страната са съсредоточени основно в промишлеността - през 2017 г. общата стойност се оценява на 212.9 млн. лв., или на 67% от въведените в експлоатация в страната. Както в предходни години, така и през 2017 г. най-висока е стойността на ДМА с екологично предназначение в секторите Добивна и преработваща промишленост - 29.9%, Канализационни услуги, управление на отпадъци и възстановяване (специализирани производители на услуги за опазване на околната среда) - 23.2%, и Производство на енергия, доставяне на води - 13.9%. Битови отпадъци \r\nПрез 2017 г. количеството на образуваните битови отпадъци се оценява на 3 080 хил. т, или с 6.9% повече спрямо 2016 година. Регистрира се намаление на относителния дял на битовите отпадъци, предадени за депониране - от 48.0% през  \r\n2016 г. на 37.1% през 2017 година. Същевременно се увеличава делът на предадените за предварително третиране битови отпадъци - от 49.2% (2016 г.) на 58.1% (2017 година). \r\nПродължава изграждането на регионални системи за управление на битовите отпадъци. Същевременно се закриват изградени в миналото депа за битови отпадъци, които не отговарят на екологичните изисквания. Общият брой на регистрираните депа в експлоатация през 2017 г. е 104, като част от тях са съоръжения от регионалните системи за управление на битовите отпадъци. \r\nВъв все повече населени места се въвеждат системи за организирано сметосъбиране и сметоизвозване, като през 2017 г. общият им брой достига 4 642. На национално ниво относителният дял на обхванатото население през 2017 г. се запазва на равнището на предходната година - 99.7% от общото население. \r\nОбразуваните битови отпадъци средно на човек от населението показва натиска върху околната среда. През 2017 г. количеството на образуваните отпадъци в страната се оценява на 435 кг средно на човек, или с 29 кг повече спрямо 2016 година.  \r\nРегионалните данни сочат, че през 2017 г. водещо място по събрани битови отпадъци средно на човек е Югозападният район (508 кг/чов./год.), а на последно място - Северозападният район (312 кг/чов./год.).  \r\nСравнението по области през 2017 г. показва, че най-голямо количество битови отпадъци средно на човек са събрани в областите Габрово, София (столица), Варна и Пловдив (с над 500 кг/чов.), а най-малко - в област Кърджали (241 кг/чов.).", "date": "2018.12.20", "title": "Националният статистически институт представи резултатите от годишните изследвания в статистиката за околната среда за 2017 година"}
{"url": "http://www.focus-news.net/news/2018/12/20/2604044/tass-zapochna-godishnata-preskonferentsiya-na-vladimir-putin.html", "text": "Започна традиционната годишна пресконференция на държавния глава на Руската федерация Владимир Путин за резултатите от годината, първата след преизбирането му на поста през март, предава  TACC . \r\nЗа събитието са акредитирани рекорден брой местни и чуждестранни журналисти – 1702, поясни говорителят на Кремъл Дмитрий Песков. Те ще задават въпроси към Путин, като няма ограничения за темите. \r\nВстъпителната реч на руския президент бе за състоянието на икономиката на страната. Тереза Герова", "date": "2018.12.20", "title": "ТАСС: Започна годишната пресконференция на Владимир Путин"}
{"url": "http://www.focus-news.net/news/2018/12/20/2604057/chez-elektro-prizovava-klientite-da-izpolzvat-razumno-i-otgovorno-elektroenergiyata-prez-nastapvashtite-koledni-i-novogodishni-praznichni-dni.html", "text": "„ЧЕЗ Електро България“ АД призовава клиентите да използват разумно и отговорно електроенергията през настъпващите коледни и новогодишни празнични и почивни дни. Това съобщиха от пресцентъра на  ЧЕЗ . Подготовката за празниците води до значително повишаване на консумацията на ток. Включването на повече и за по-дълго време на електрически уреди за отопление, приготвяне и съхранение на храна, осветление и украса през този период, ще се отрази и върху размера на месечните фактури. \r\nГоляма част от използваните в домакинствата уреди са значителен консуматор на електроенергия. Готварските печки, хладилниците, фризерите, пералните и сушилните използват над 17% от месечното потребление на електроенергия в едно домакинство.  \r\nГотвенето използва много енергия, защото фурната, грилът и котлоните работят при много високи температури. Затова гражданите трябва да избират енергийно спестяващи уреди с висок клас на ефективност (А или А+). Използването им може да намали значително сметките за ток.  \r\nПрилагането на мерки за енергийна ефективност биха могли да спестят до 20% от разхода за енергия. Съвети за разумно и отговорно използване на електроенергията са публикувани на корпоративния уебсайт   в раздел „За клиента“, секция „Енергийна ефективност“. \r\n„ЧЕЗ Електро България“ АД напомня на клиентите, че е важно при по-дълго отсъствие да изключват уредите от електрическите контакти. Включените в контакта уреди консумират електроенергия, дори когато са в режим на готовност и реално не се ползват. Изключването им може да намали потреблението и месечната сметка с до 5% и същевременно да помогне за предотвратяването на евентуални повреди.", "date": "2018.12.20", "title": "ЧЕЗ Електро призовава клиентите да използват разумно и отговорно електроенергията през настъпващите коледни и новогодишни празнични дни"}
{"url": "http://www.focus-news.net/news/2018/12/20/2604056/ministar-kiril-ananiev-za-vsichki-237-tsentara-za-speshna-meditsinska-pomosht-shte-ima-novi-lineyki-do-2021-g.html", "text": "За всички 237 центъра за Спешна медицинска помощ ще има нови линейки до 2021 г. Това каза министърът на здравеопазването Кирил Ананиев пред журналисти, при приемането на първите два санитарни автомобила, закупени в изпълнение на големия инвестиционен проект за модернизация на спешната помощ в Република България, предаде репортер на  Агенция „Фокус“ . „Тези две линейки ще отидат за Спешна медицинска помощ - София, тя наистина има нужда. Ние сме подготвили обществената поръчка за ремонтирането, реновирането и модернизацията на филиалите на Спешната медицинска помощ“, каза той.   \r\nЗдравният министър подчерта, че вече имаме оферти и за високопроходимите линейки. „От март месец ще започне регулярното постъпване на линейките. От първите три месеца предвиждаме да идват по 10 линейки и в следващите месеци да идват по повече. За всички екипи на Спешна медицинска помощ ще има нови линейки. Благодаря на Европейската комисия, която направи възможно реализирането на този проект“, обясни Ананиев.  \r\nДаяна ДЮЛГЕРОВА", "date": "2018.12.20", "title": "Министър Кирил Ананиев: За всички 237 центъра за Спешна медицинска помощ ще има нови линейки до 2021 г."}
{"url": "http://www.focus-news.net/news/2018/12/20/2604050/makfaks-makedoniya-ramush-haradinay-prizna-100-protsentnite-mita-za-sarbiya-i-bosna-i-hertsegovina-sa-natisk-dvete-strani-da-priznayat-kosovo.html", "text": "Министър-председателят на Косово Рамуш Харадинай призна, че решението на Прищина за въвеждане на 100-процентни мита за внос на сръбски стоки в страната е с цел оказване на натиск върху Сърбия и Босна и Херцеговина да признаят най-младата държава на Балканите, предава македонската информационна агенция  „Макфакс“ . \r\n„Искаме признание от Сърбия след отделянето. Те се нуждаят от нашия пазар, а ние от признанието им. В същото време искаме да улесним Босна и Херцеговина да вземе решение за признаването на Косово, защото нямаме открити проблеми с нея и не искаме да им нанесем щети с това решение\", каза Харадинай. \r\nГоворейки за митата, които Косово наложи на Сърбия и Босна и Херцеговина, Харадинай заяви, че Босна е страна, която заслужава уважение и партньорство с Косово. Тереза Герова", "date": "2018.12.20", "title": "„Макфакс“ (Македония): Рамуш Харадинай призна: 100-процентните мита за Сърбия и Босна и Херцеговина са натиск двете страни да признаят Косово"}
{"url": "http://www.focus-news.net/news/2018/12/20/2604036/afp-frantsiya-ostava-v-siriya-i-sled-izteglyaneto-na-sasht.html", "text": "Франция ще запази участието си в международната коалиция срещу близкоизточната радикална групировка „Ислямска държава“ и след изненадващото решение на САЩ да изтегли военнослужещите си от Сирия, предава  AFP . \r\n„За сега, разбира се, ние оставаме в Сирия\", заяви министърът по европейските въпроси на Франция Нейтли Лоизау в телевизионно интервю, добавяйки, че „борбата срещу тероризма не е свършила\". \r\n„Вярно е, че коалицията е постигнала значителен напредък в Сирия, но тази борба продължава и ние ще я продължим\", увери представителят на Париж. \r\nФранция разположи  бойни самолети в Йордания и артилерия по сирийската граница в Ирак като част от ръководената от САЩ коалиция. На място Париж изпрати военнослужещи, броят на които се пази в тайна и до ден днешен.  \r\nВ сряда Тръмп обяви, че „спечелихме срещу „Ислямска държава“ и поради тази причина подчерта, че е настъпил моментът близо две хиляди американски войници да се завърнат в родината си.  \r\nТръмп все пак обеща подкрепата си за кюрдските съюзници, ключови бойци срещу силите на „Ислямска държава“ в Сирия. \r\nФренският министър на отбраната Флоренция Парли заяви на свой ред в социалната мрежа „Туитър“, че групировката „все още не е изтрита от картата. Ние трябва окончателно да установим контрол над последните твърдини на тази терористична организация\", предупреди френският министър. Тереза Герова", "date": "2018.12.20", "title": "AFP: Франция остава в Сирия и след изтеглянето на САЩ"}
{"url": "http://www.focus-news.net/news/2018/12/20/2604058/kaloyan-pargov-bsp-sofiya-literaturniyat-salon-lege-10-se-prevarna-v-teritoriya-na-svobodniya-duh.html", "text": "Щастлив съм, че литературният салон „Леге 10“  се превърна в територия на свободния дух. Територия, на която партийните цветове нямат значение. Значение имат ценностите и обединените усилия на духа в името на бъдещето на България. Това каза лидерът на БСП – София Калоян Паргов след премиерата на шестата стихосбирка на поетесата и журналист Юлия Пискулийска „Камбаните на тишината“, чийто домакин бе литературният салон „Леге 10“ в Градския съвет на софийската организация на БСП, съобщиха от пресцентъра на  БСП - София . \r\nСъбитието събра почитатели на поезията, творци, хора с различни професии, всеки изявен професионалист в своята област. Присъстваха вицепрезидентът Илияна Йотова, заместник-председателят на Народното събрание д-р Нигяр Джафер, проф. Иво Кременски, проф. Ивайло Търнев, проф. Радка Аргирова, д-р Асен Хаджиянев, академик Тодор Николов, проф. Огнян Сапарев, поетът Найден Вълчев, Георги Чаталбашев, д-р Ива Станкова, Рене Къдрева, д-р Мари Паникян, Лили Маринкова, Галя Горанова, Валентин Бояджиев, Велизар Енчев, Ева Костова, Славяна Манолова, колеги и приятели на авторката. \r\nЛегендарната актриса Татяна Лолова представи стихосбирката, като освен стихове прочете и предговора на проф. Огнян Сапарев. Стихове четоха и проф. Ваня Добрева, заместник-председател на БСП – София и преподавателят в СУ „Климент Охридски“ Доротея Табакова, която пя и песни, а китарата в ръцете й донесе вълнение на аудиторията. \r\nПредколеден поздрав към гостите на събитието имаше и от актрисата Ива Апостолова и нейната кукла Красимир.   \r\nАвторката също рецитира свои стихотворения. Светът на чувствата, близостта между хората, срещата и раздялата, жаждата за спокоен и уютен живот присъстват в стиховете на Юлия Пискулийска. Книгата е дело на семейството на поетесата – и трите й деца участват като редактор, художник и  художник на корицата.", "date": "2018.12.20", "title": "Калоян Паргов, БСП - София: Литературният салон „Леге 10“ се превърна в територия на свободния дух"}
{"url": "http://www.focus-news.net/news/2018/12/20/2604048/adelina-stefanova-hram-vavedenie-bogorodichno-blagoevgrad-po-tova-koy-prav-vleze-v-doma-ni-na-ignazhden-se-gadae-za-zdraveto-plodorodieto-i-blagodenstvieto-prez-godinata.html", "text": "Според народните обичаи по това кой пръв влезе в дома ни на Игнажден се гадае за здравето, плодородието и благоденствието през годината. Това каза за  Радио „Фокус“ – Пирин  Аделина Стефанова, църковен уредник в благоевградския храм „Въведение Богородично“. По думите ѝ ако се случи първият гост да е добър и богат, годината ще е плодоносна. „На този ден не се ходи често на гости, не се дава назаем, даденото в предишния ден се прибира, като така няма да се разпилее богатството от дома ни през годината. Трапезата трябва да е постна, приготвят се обредни хлябове – краваичета, като единия се оставя за Бъдни вечер“, каза още Стефанова. „Това са тъй наречените „мръсни дни“ – от Игнажден се замъчи Богородица та чак до Коледа казват старите хора. Така, че през тези дни нищо не се прави, подготвяме се само и единствено за празника на празниците – Рождество Христово“, допълни Стефанова. \r\nЛивия НИНОВА", "date": "2018.12.20", "title": "Аделина Стефанова, храм „Въведение Богородично“ - Благоевград: По това кой пръв влезе в дома ни на Игнажден се гадае за здравето, плодородието и благоденствието през годината"}
{"url": "http://www.focus-news.net/news/2018/12/20/2604062/shumen-koledari-ot-ansambal-ludoseltsi-ot-selo-dibich-posetiha-obshtinata-i-izpalniha-koledarski-pesni-po-vreme-na-redovnoto-mesechno-zasedanie-na-obshtinskiya-savet.html", "text": "Коледари от ансамбъл „Лудоселци“ при НЧ „Развитие- 1897“ с. Дибич поздравиха общинските съветници в Шумен, предаде репортер на  Радио „Фокус“ - Шумен . Гостите изпълниха коледарски песни и коледарски благослов по време на редовното месечно заседание на Общинския съвет. Коледарите получиха поздравления за това, че съхраняват българските традиции и бяха дарени от кмета Любомир Христов и председателя на общинския съвет проф. Борислав Беджев. Любомир Христов пожела на всички здраве, мирна и щастлива 2019 година. След гостуването на коледарите започна реално и работата по дневния ред на сесията, след продължилите близо два часа обсъждания по включване на допълнителни точки. \r\nИвелина ИВАНОВА", "date": "2018.12.20", "title": "Шумен: Коледари от ансамбъл „Лудоселци“ от село Дибич посетиха Общината и изпълниха коледарски песни по време на редовното месечно заседание на Общинския съвет"}
{"url": "http://www.focus-news.net/news/2018/12/20/2604059/vladimir-putin-rusiya-tryabva-da-stane-petata-ikonomika-v-sveta.html", "text": "Русия трябва да стане петата по сила икономика в света. Това заяви държавният глава на Руската федерация Владимир Путин в рамките на традиционната годишна пресконференция за резултатите от годината, предава  РИА Новости . \r\nПутин поясни, че от 2021 г. правителството планира ръст от три процента в икономиката. „Може да има колебания, но най-важното е да влезем в друга икономическа икономика“, поясни Путин.  Тереза Герова", "date": "2018.12.20", "title": "Владимир Путин: Русия трябва да стане петата икономика в света"}
{"url": "http://www.focus-news.net/news/2018/12/20/2604064/ivana-mileva-odmvr-varna-detsata-i-domashnite-lyubimtsi-ne-tryabva-da-badat-ostavyani-bez-nadzor-pri-elektricheski-uredi-i-koledna-ukrasa.html", "text": "Регионална дирекция „Пожарна безопасност и защита на населението“ - Варна апелира за повишено внимание и спазване на някои основни правила по време на празниците. Това съобщи за  Радио „Фокус“ – Варна  Ивана Милева, говорител на ОДМВР – Варна. По думите ѝ небрежност и неспазване на противопожарните мерки за безопасност са едни от честите причини за жилищни пожари. Свещи, коледни елхи, висящи гирлянди и камини и сезонният интериор често може да бъдат опасни, ако не са правилно позиционирани или са поставени до потенциално опасен предмет.  \r\nОт дирекцията препоръчват да не се използват свещи и бенгалски огън за украса на коледните дръвчета. „Горящите свещи трябва да са поставени върху твърда и негорима подложка, на безопасно разстояние от горими материали и предмети\", каза Ивана Милева. По думите ѝ децата и домашните любимци не трябва да бъдат оставяни без надзор около открит огън или електрически уред, който може да предизвика пожар. „Хубаво е да се провери и изправността на електрическите и отоплителните уреди, като се обърне специално внимание на кухненските помещения\", каза още Ивана Милева. Освен противопожарни мерки в дома си, от полицията апелират и за внимание на гражданите при посещение на мероприятия извън него. \r\nБояна АТАНАСОВА", "date": "2018.12.20", "title": "Ивана Милева, ОДМВР – Варна: Децата и домашните любимци не трябва да бъдат оставяни без надзор при електрически уреди и коледна украса"}
{"url": "http://www.focus-news.net/news/2018/12/20/2604055/afp-prezidentite-na-turtsiya-i-iran-provedoha-razgovor-sled-reshenieto-na-sasht-za-izteglyane-ot-siriya.html", "text": "Турският президент Реджеп Тайип Ердоган проведе разговор с иранския си колега Хасан Рухани, предаде кореспондент на  AFP  с пояснението, че темата за Сирия вероятно е преобладавала след изненадващото решение на САЩ да изтеглят военнослужещите си.  \r\nСрещата в Анкара бе организирана преди американският президент Доналд Тръмп да изненада съюзниците си, подчертава агенцията. Други подробности към момента не се съобщават.   Тереза Герова", "date": "2018.12.20", "title": "AFP: Президентите на Турция и Иран проведоха разговор след решението на САЩ за изтегляне от Сирия"}
{"url": "http://www.focus-news.net/news/2018/12/20/2604063/ministar-kiril-ananiev-nadyavam-se-sled-kato-bsp-vnesat-v-konstitutsionniya-sad-byudzheta-na-nzok-za-2019-g-da-se-zapoznaya-s-tehnite-motivi.html", "text": "Надявам се след като БСП внесат в Конституционния съд Бюджета на НЗОК за 2019 г. да се запозная с техните мотиви. Това каза пред журналисти министърът на здравеопазването Кирил Ананиев относно внасянето на БСП в Конституционния съд искане за обявяване на противоконституционност на разпоредби от Закона за бюджета на НЗОК за 2019 г., предаде репортер на  Агенция „Фокус“ . \r\n„При всички случаи направихме промените в заключителните разпоредби за Закона за бюджета на НЗОК с цел да осигурим условията, при които е необходимо да се извърши реформирането и преструктурирането на здравния сектор. Всички промени, които направихме довеждат до ефективност в изразходването на средства и повишаване на контрола“, коментира той.  \r\nПопитан, на какво се дължи оттеглянето на предложението относно отпадането на 2 лв. за аптеките, които предлагат скъпи лекарства, той отговори: „Аз обичам да водя предварително разговори преди да вземам решения. За това свалих съответния член, който се отнася за тези 2лв.“. Ананиев уточни, че крайно решение ще бъде взето, след като всички страни се включат в диалога и представят своите позиции.  \r\nДаяна ДЮЛГЕРОВА", "date": "2018.12.20", "title": "Министър Кирил Ананиев: Надявам се след като БСП внесат в Конституционния съд Бюджета на НЗОК за 2019 г. да се запозная с техните мотиви"}
{"url": "http://www.focus-news.net/news/2018/12/20/2604065/vladimir-putin-ukrayna-izprati-voennosluzheshtite-si-kam-ruskite-granitsi-s-nadezhdata-che-te-shte-zaginat.html", "text": "Владимир Путин определи като „провокация“ инцидента в Керченския пролив и заяви, че Украйна е изпратила военнослужещите си към руските граници с надеждата, че те ще загинат. Това заяви държавният глава на Руската федерация в рамките на традиционната годишна пресконференция за резултатите от годината, предава  РИА Новости . \r\n„Провокациите винаги са лошо нещо, предназначено да задълбочи ситуацията, разбира се, те имат избори, необходимо да бъдат повишени рейтингите на сегашното правителство.Това е в ущърб на интересите на народа. Рейтингът на Петър Олексеевич (т.е. Петро Порошенко) се подобри: той се премести от пето на второ място. Изпълни  задачата си за сметка на интересите на страната\", коментира Путин. Тереза Герова", "date": "2018.12.20", "title": "Владимир Путин: Украйна изпрати военнослужещите си към руските граници с надеждата, че те ще загинат"}
{"url": "http://www.focus-news.net/news/2018/12/20/2604054/dots-d-r-iliya-nedin-etnolog-ignazhden-e-polazovden-tova-e-denyat-na-sv-ignatiy-no-samata-traditsiya-ne-e-hristiyanska.html", "text": "Игнажден е Полазовден- това е денят на Св. Игнатий, но самата традиция не е християнска. Това каза в интервю за  Агенция „Фокус“  етнологът доц. д-р Илия Недин, ръководител на катедрата по “Етнология и балканистика” към Югозападен университет „Неофит Рилски“ по повод народните вярвания за празника Игнажден. \r\n„За произхода на Игнажден има няколко предположения, но никой не може да каже какъв всъщност е той. Едното предположение е, че той е свързан, евентуално, с прабългарската традиция, но това са само предположения и ние не може да твърдим със сигурност за даден ритуал или празник точно какъв произход има. Действително старите етнолози някога са се опитвали да разберат, откъде произхождат едни или други ритуали и са правили предположения и хипотези\", обясни той.  Пълния текст на интервюто четете по-късно в „Мнение”", "date": "2018.12.20", "title": "Доц. д-р Илия Недин, етнолог: Игнажден е Полазовден - това е денят на Св. Игнатий, но самата традиция не е християнска"}
{"url": "http://www.focus-news.net/news/2018/12/20/2604066/prokuror-ivan-geshev-izzeti-sa-770-000-lv-pri-aktsiya-sreshtu-prestapna-grupa-zanimavashta-se-sas-sdelki-za-sanirane-v-razlichni-obshtini-na-stranata.html", "text": "Иззети са 770 000 лв. при акция срещу престъпна група, занимаваща се със сделки за саниране в различни общини на страната. Това каза на брифинг заместникът на главния прокурор Иван Гешев, предаде репортер на  Агенция „Фокус“ . „Интересното в този случай е, че тук става въпрос за сделки, касаещи строително-монтажни работи и саниране. От една страна са поставени лица на групата, а от друга – различни общини на страната. Другото характерно в случая е, че са иззети в хода на претърсванията над 770 000 лв. и 120 монети, златни турски монети с лика на Ататюрк от банкови касети“, коментира Гешев.  \r\n„Само тази година са запорирани, иззети, по дела на Специализираната прокуратура парични суми за над 50-60 млн. лв. Това за нас е важна насока на работата ни и приоритет на Специализираната прокуратура. За никой не е тайна, че, особено в България, най-сериозното наказание е да ти вземат това, което си откраднал и да те „ударят по джоба“. Това е един от най-сериозните способи за борба с организираната престъпност. Само паричните гаранции по дела тази година са над 2,5 млн. лв. Тоест, мерките „парична гаранция“ са най-високите в страната в Специализираната прокуратура, защото ги съобразяваме с реалното имущество, с което разполагат обвиняемите лица. За нас мярката за неотклонение „парична гаранция“ е много сериозна, защото гарантира, че при едно отклоняване тези парични средства ще влязат в държавата“, каза още Иван Гешев.", "date": "2018.12.20", "title": "Прокурор Иван Гешев: Иззети са 770 000 лв. при акция срещу престъпна група, занимаваща се със сделки за саниране в различни общини на страната"}
{"url": "http://www.focus-news.net/news/2018/12/20/2604069/varna-gerb-provadiya-zaradva-s-podaratsi-detsata-ot-sotsialen-tsentar.html", "text": "Жени и младежи от структурата на ГЕРБ зарадваха децата от Центъра за настаняване от семеен тип в Провадия. Това съобщиха от пресцентъра на  ПП ГЕРБ – Варна . Гостите осигуриха материали за оригинални коледни картички и се включиха в изработването им заедно с децата. Инициативата изпълни с много положителни емоции социалната институция, в която получават грижи деца и младежи с увреждания. \r\n„Жестът ни е знак за приятелство, което имаме желание да доказваме и занапред. Да сме заедно е част от магията на Коледа! Заедно преживяхме вълшебни мигове, които внесоха много празнично настроение в социалния център”, каза Валентина Белева от ЖГЕРБ – Провадия. По повод предстоящите празници тя пожела на всички деца и на екипа на ЦНСТ много здраве и повече поводи за усмивки.", "date": "2018.12.20", "title": "Варна: ГЕРБ - Провадия зарадва с подаръци децата от социален център"}
{"url": "http://www.focus-news.net/news/2018/12/20/2604071/varna-v-grada-se-provezhda-operatsiya-za-kontrol-na-povedenieto-na-peshehodtsite-kato-uchastnitsi-v-dvizhenieto-po-patishtata.html", "text": "В града се провежда операция за контрол на поведението на пешеходците като участници в движението по пътищата. Това съобщиха за  Радио „Фокус“ – Варна  от Областната дирекция на МВР – Варна. Операция „Пешеходна пътека” е насочена към всички участници в движението на пътя и поведението им в районите с пешеходни пътеки и има за цел да напомни на водачите и на пешеходците за техните задължения и отговорности на пътя, както и това, че със своето правилно поведение могат да допринесат за безопасността на движението по пътищата. Целта на операцията е подобряване на обстановката по безопасност на движението преди и по време на почивните дни около Коледа и Нова година, когато се очаква гражданите и гостите на града да бъдат активни пешеходци. \r\nМарияна ВАЛЕНТИНОВА", "date": "2018.12.20", "title": "Варна: В града се провежда операция за контрол на поведението на пешеходците като участници в движението по пътищата"}
{"url": "http://www.focus-news.net/news/2018/12/20/2604070/prezidentat-rumen-radev-e-podpisal-ukaza-za-naznachavane-na-ivaylo-ivanov-za-glaven-sekretar-na-mvr.html", "text": "Президентът Румен Радев е подписал указа за назначаване на ст. комисар Ивайло Иванов за главен секретар на МВР. Това съобщиха за  Агенция \"Фокус\"  от прессекретариата на държавния глава. \r\nПравителството предложи Иванов за поста на 12 декември 2018 г. \r\nТекстовете на Закона за МВР гласят, че главният секретар е висшата професионална длъжност в министерството. Той планира, организира и контролира основните дейности на МВР и отговаря за изпълнението им. Главният секретар организира и контролира взаимодействието между основните структури на МВР при извършване на основните дейности, осъществява взаимодействие с други държавни органи и организации, както и със съответните структури с полицейски правомощия на други държави и с международни органи и организации при изпълнение на основните дейности и издава заповеди във връзка с изпълнението на правомощията си. \r\nПостът бе овакантен, след като на 19 септември 2018 г. държавният глава Румен Радев разписа указа за освобождаването на Младен Маринов, който бе предложен от премиера Бойко Борисов за поста министър на вътрешните работи. Маринов зае мястото на министър Валентин Радев, който подаде оставка заедно със своите колеги Николай Нанков и Ивайло Московски заради катастрофата край Своге, при която загинаха 16 души, а 21 бяха ранени.  \r\nИвайло Иванов е роден на 25 февруари 1977 г. в Луковит, област Ловеч. Завършва бакалавърска степен по специалността „Противодействие на престъпността и опазване на обществения ред“ в Академията на МВР през 2001 г. През 2010 г. завършва магистърска степен в ЮЗУ „Неофит Рилски\" специалност „Право\". Старши комисар Ивайло Иванов работи в системата на МВР от 1999 г., като от май 2017 г. към момента изпълнява длъжността директор на Столична дирекция на вътрешните работи. Заемал е длъжността полицай в „Полицейски сили за охрана\" към „Охранителна полиция\" - СДВР. След това е полицейски командир в „Полицейски сили за охрана\" към „Охранителна полиция\" на СДВР. По-късно е началник група в отдел \"Специализирани полицейски сили\" – СДВР и заместник-директор на РДПГ „Аерогари“ и директор на РДПГ „Драгоман“. Завършил е курсове за повишаване на квалификацията в Академията на МВР, в Германия и Холандия и специализиран курс в Международната правоприлагаща академия ILEA през 2015 г. в Будапеща, Унгария и в Розуел, САЩ през 2017 г. Притежава доказани професионални качества и богат практически опит и отговаря на изискванията на закона за заемане на длъжността.", "date": "2018.12.20", "title": "Президентът Румен Радев е подписал указа за назначаване на Ивайло Иванов за главен секретар на МВР"}
{"url": "http://www.focus-news.net/news/2018/12/20/2604067/d-r-dochka-mihaylova-rzi-varna-uchenitsite-koito-byaha-s-oplakvaniya-za-hranitelno-natravyane-sa-dobre-i-ot-vchera-nyama-novi-sluchai.html", "text": "Учениците, които бяха с оплаквания за хранително натравяне, са добре и от вчера няма нови случаи. 98 ученици от Пета езикова гимназия „Йоан Екзарх“ във Варна са с оплаквания след коледното тържество в заведение в центъра на града, но от вчера няма нови случаи. Това каза за  Радио „Фокус“ – Варна  д-р Дочка Михайлова, директор на Регионалната здравна инспекция във Варна. Данните са от епидемиологичното проучване, което продължава и към момента от здравната инспекция. Инспекторите провеждат разговори с родителите на всяко едно от децата, включили се в коледното тържество на гимназията в събота и неделя. Част от учениците са били със симптоми на неразположение, но родителите не са потърсили лекарска помощ. Детето, което е прието в болница, вече е изписано. Всички пострадали ученици са добре и повечето от тях са се върнали в клас. \r\n„Епидемиологичното изследване установи, че броят на учениците с подобни симптоми е 98, но през целия ден в сряда здравният кабинет на училището не е посетен от деца, което означава, че няма нови оплаквания. По списък на присъстващите деца осъществяваме връзка с всеки един родител. По техни данни децата с оплаквания са 98, като няма нови случаи“, заяви д-р Михайлова. Тя подчерта, че проучването продължава до излизане на резултатите, анализиране на данните и предприемане на мерки за недопускане на нови подобни инциденти. Взети са проби от хората, които са приготвили храната за тържеството на децата, както и от самите ученици, които са имали оплаквания. Очаква се резултатите да бъдат готови на 27 или 28 декември. Здравната инспекция работи съвместно с Областна дирекция по безопасност на храните във Варна, които проверяват храната и изследват смивове и отривки от контактните повърхности. \r\nМарияна ВАЛЕНТИНОВА", "date": "2018.12.20", "title": "Д-р Дочка Михайлова, РЗИ – Варна: Учениците, които бяха с оплаквания за хранително натравяне, са добре и от вчера няма нови случаи"}
{"url": "http://www.focus-news.net/news/2018/12/20/2604060/haskovo-koledarcheta-posetiha-obshtinata-na-ignazhden-i-narichaha-za-zdrave-i-blagodenstvie-prez-novata-godina.html", "text": "Коледарчета от 18 ДГ „Осми март“ посетиха Община Хасково на Игнажден. Това съобщиха от пресцентъра на  Общината . Те наричаха за здраве и благоденствие през новата година. Танц пред елхата и легенда за Коледа представиха балерините от градината, по-късно коледарите танцуваха, пяха и наричаха в кабинета на кмета Добри Беливанов. Той благодари за посещението на децата и на техните преподаватели и им подари образователни игри, книжки и лакомства.", "date": "2018.12.20", "title": "Хасково: Коледарчета посетиха Общината на Игнажден и наричаха за здраве и благоденствие през новата година"}
{"url": "http://www.focus-news.net/news/2018/12/20/2604072/plovdiv-politsiyata-izvarshva-zasileni-proverki-v-grada-za-nezakonna-targoviya-s-pirotehnicheski-izdeliya.html", "text": "Полицията извършва засилени проверки в града за незаконна търговия с пиротехнически изделия. Това съобщиха за  Радио „Фокус“ – Пловдив  от Областната дирекция на МВР. Предприети са редица мерки за осигуряване на обществения ред и спокойствието на гражданите и недопускане на инциденти, които да помрачат празничното настроение по време на коледните и новогодишни почивни дни. Предприети са действия за недопускане на нерегламентирана продажба на пиротехнически изделия на места без разрешение и пазари и тържища. Засилените проверки на органите на МВР ще бъдат провеждани ежедневно до края на празничните дни, като при констатиране на такива случаи ще се търси най-строга наказателна и административна отговорност от лицата. \r\nОт полицията отправят апел към гражданите и гостите на областта за спазване на законите и общинските разпоредби.  \r\n„Празничната еуфория предизвиква у много хора желание да изстрелват и хвърлят увеселителни пиротехнически изделия. Гърмежите, предизвикани от неправомерното им използване, често смущават общественото спокойствие в районите на училища, болници, детски заведения, паркове, площади, жилищни комплекси и други. Всяка година в Центровете за спешна медицинска помощ и полицията постъпват сигнали за наранявания и имуществени вреди,  вследствие на употреба на пиратки и саморъчно направени бомбички. Трябва да се знае, че увеселителните пиротехнически изделия не са невинна играчка, а общоопасни средства и взривни вещества по смисъла на Закона за оръжията, боеприпасите, взривните вещества и пиротехнически изделия“, напомниха от полицията в Пловдив. \r\nТони МИХАЙЛОВ", "date": "2018.12.20", "title": "Пловдив: Полицията извършва засилени проверки в града за незаконна търговия с пиротехнически изделия"}
{"url": "http://www.focus-news.net/news/2018/12/20/2604061/vladimir-putin-svideteli-sme-na-razpadaneto-na-mezhdunarodnata-sistema-za-sdarzhane-na-vaorazheniyata.html", "text": "Свидетели сме на разпадането на международната система за сдържане на въоръженията. Това предупреди държавният глава на Руската федерация Владимир Путин в рамките на традиционната годишна пресконференция за резултатите от годината, предава  РИА Новости , като уточнява, че въпросът към лидера на Путин е от журналист на „Первий канал“. \r\nПутин припомни за решението на САЩ да се изтеглят от Договора за ракети със среден и малък обсег (ДРСМО), което принуждава Москва да подобри оръжията си. В резултат Русия спечели предимство, но е за поддържане на паритет, подчерта още лидерът на Кремъл.  Тереза Герова", "date": "2018.12.20", "title": "Владимир Путин: Свидетели сме на разпадането на международната система за сдържане на въоръженията"}
{"url": "http://www.focus-news.net/news/2018/12/20/2604073/prokuror-kiril-peychinov-4-litsa-sa-privlecheni-za-uchastie-v-prestapnata-grupa-zanimavashta-se-s-danachni-prestapleniya.html", "text": "4 лица са привлечени за участие в престъпната група, занимаваща се с данъчни престъпления. Това каза на брифинг зам.-ръководителят на Специализирана прокуратура (и наблюдаващ делото прокурор) Кирил Пейчинов, предаде репортер на  Агенция „Фокус“ . „На 18 декември 2018 г. на територията на страната се проведе специализирана полицейска операция от ГДБОП под ръководството на Специализираната прокуратура за неутрализирането на организирана престъпна група, която е била създадена с цел да извършва престъпления против данъчната и осигурителната система. Претърсиха се адреси в София, моторни превозни средства. В резултат на това се иззеха електронни подписи, печати и документация, които документират престъпната дейност на тази група. Тя е набирала лица с нисък социален статус, на името на които учредява търговски дружества. Респективно прехвърля вече учредени такива. Тези фирми участват в обществени поръчки и конкурси, съответно ги печелят“, обясни Пейчинов. По думите му тези обществени поръчки са за саниране на сгради и строително-ремонтни работи на различни общини в страната.  \r\n„Във връзка с изпълнението на тези поръчки, съответно фирмите издават фактури, по които получават плащания по банков път от възложителите. Тези фактури обаче не се осчетоводяват от тези фирми, не се вписват в техните счетоводни регистри дневниците за продажби. По този начин неправилно се определя данъчният резултат и се избягва установяването и плащането на данъчни задължения. Само едно дружество, контролирано от групата, не е внесло ДДС в бюджета за над 380 000 лв.“, допълни той и уточни, че десетки са дружествата, предмет на разследването. „Иззеха се парични средства от банкови касети на лице, което ръководи тази престъпна група. Интересното е, че дори и самата банкова касета е регистрирана на поставено лице, което е влизало само един път, а достъп е имал само и единствено ръководителят на група. Към наказателна отговорност за привлечени 4 лица за участие в организирана престъпна група, на две от тях е повдигнато обвинение и за извършване на данъчно престъпление и едно от лицата е привлечено за изпиране на пари. Внесени са мерки в Специализирания наказателен съд с искане за „задържане под стража“, каза още Кирил Пейчинов.", "date": "2018.12.20", "title": "Прокурор Кирил Пейчинов: 4 лица са привлечени за участие в престъпната група, занимаваща се с данъчни престъпления"}
{"url": "http://www.focus-news.net/news/2018/12/20/2604068/vladimir-putin-strahat-ot-izpolzvane-na-yadreni-orazhiya-otslabva-tova-mozhe-da-dovede-do-globalna-katastrofa.html", "text": "Според лидера на Кремъл страхът от използване на ядрени оръжия отслабва, което може да доведе до глобална катастрофа. Това заяви държавният глава на Руската федерация Владимир Путин в рамките на традиционната годишна пресконференция за резултатите от годината, предава  ТАСС . \r\nВ тази връзка Путин изрази съжаление, но същевременно увери: „Ще гарантираме вашата сигурност, знаем как да го направим\". Тереза Герова", "date": "2018.12.20", "title": "Владимир Путин: Страхът от използване на ядрени оръжия отслабва, това може да доведе до глобална катастрофа"}
{"url": "http://www.focus-news.net/news/2018/12/20/2604074/ministar-kiril-ananiev-tova-lyato-tryabva-da-zapochne-stroezhat-na-natsionalnata-detska-bolnitsa-na-teritoriyata-na-umbal-aleksandrovska.html", "text": "Това лято трябва да започне строежът на Националната детска болница на територията на УМБАЛ „Александровска“. Това каза пред журналисти министърът на здравеопазването Кирил Ананиев, предаде репортер на  Агенция „Фокус“ . „В началото на януари ще направя обследване на сградата, документално. Това обследване ще продължи до края на януари месец и февруари месец ще започне процес на препроектиране, тъй като сградата има своя проект, и той е модерен, направен на основата на най-добрата болница в Израел, също и в Щутгард. Препроектирането ще продължи не повече от три-четири месеца и ако всичко е наред, лятото трябва да започнем да строим“, обясни здравният министър.  \r\n„Преди 2 дни бях на посещение на терена, на който се намира болница. С мен имаше технически лица-инженери, строители. Попитах, какво е тяхното виждане по отношение на сградата и те обясниха, че болницата е строена да бъде използвана и експлоатирана 100 години, според тях се намира в много добро състояние“, коментира той.  \r\nПопитан дали се предвижда увеличение на работните заплати на служителите, работещи е центровете за Спешна медицинска помощ, той отговори: \"Разбира се, ние изпълняваме средносрочна програма за увеличение на доходите на работещите в Спешната помощ. Както тази година имаме увеличение, така ще има и за другата година, ще приложим отново тази програма\".  \r\nДаяна ДЮЛГЕРОВА", "date": "2018.12.20", "title": "Министър Кирил Ананиев: Това лято трябва да започне строежът на Националната детска болница на територията на УМБАЛ „Александровска“"}
{"url": "http://www.focus-news.net/news/2018/12/20/2604075/stara-zagora-okrazhnata-prokuratura-privleche-kato-obvinyaem-37-godishen-mazh-za-opit-za-podkup-na-politseyski-sluzhiteli.html", "text": "Окръжната прокуратура привлече като обвиняем 37-годишен мъж за опит за подкуп на полицейски служители. Това съобщиха от пресцентъра на  Апелативна прокуратура - Пловдив . Окръжна прокуратура - Стара Загора привлече като обвиняем по бързо производство мъжа с инициали М.С. за това, че на 14 декември 2018 г. в град Стара Загора е дал подкуп на полицейски орган, за да не му състави акт за установяване на административно нарушение по Закона за движение на пътищата.  \r\nОбвиняемият е спрян за проверка на 14 декември от служители на ОДМВР - Стара Загора. Той управлявал лек автомобил „Хонда“. Обвиняемият отказал да му бъде направен тест с техническо средство за употреба на алкохол, както и било констатирано, че той управлявал автомобила си на дълги светлини в населено място. Полицейският служител започнал да съставя акт за установяване на административно нарушение, като в това време обвиняемият М.С. подхвърлил 160 лева на седалката в полицейския автомобил, за да не бъде санкциониран. Служителят на МВР не взел парите и незабавно уведомил дежурния разследващ полицай.  \r\nСпрямо обвиняемия М.С. е взета мярка за неотклонение „задържане под стража“ с определение на Окръжен съд-Стара Загора.", "date": "2018.12.20", "title": "Стара Загора: Окръжната прокуратура привлече като обвиняем 37-годишен мъж за опит за подкуп на полицейски служители"}
{"url": "http://www.focus-news.net/news/2018/12/20/2604077/dots-hristo-mihaylov-abv-prez-2019-g-balgarskite-grazhdani-mogat-da-badat-izpraveni-pred-vazmozhnostta-da-glasuvat-za-narodni-predstaviteli.html", "text": "През 2019 г. българските граждани могат да бъдат изправени пред възможността да гласуват за народни представители. Това каза заместник-председателят на АБВ доц. Христо Михайлов по време на пресконференция в централата на партията във връзка с платформата за участие на партията  в изборите през 2019 г., предаде репортер на  Агенция „Фокус“ . „Радвам се, че в навечерието на коледните и новогодишни празници от името на ПП АБВ можем да обявим, и да представим в резюме политически манифест като платформа за участие в избори 2019. Без да конкретизираме кои избори. Ясно е, че два вида избори са регламентирани, но нашата преценка е, че е възможно през 2019 г. българските граждани да бъдат изправени пред възможността да гласуват и за народни представители в българския парламент“, каза доц. Михайлов.  \r\nДеница КИТАНОВА", "date": "2018.12.20", "title": "Доц. Христо Михайлов, АБВ: През 2019 г. българските граждани могат да бъдат изправени пред възможността да гласуват за народни представители"}
{"url": "http://www.focus-news.net/news/2018/12/20/2604080/dots-hristo-mihaylov-abv-vav-fokusa-na-politicheskiya-manifest-platforma-za-izborite-prez-2019-g-na-abv-stoi-chovekat.html", "text": "Във фокуса на политическия манифест – платформа за изборите през 2019 г. на АБВ стои човекът. Това каза заместник-председателят на АБВ доц. Христо Михайлов по време на пресконференция в централата на партията във връзка с платформата за участие на партията  в изборите през 2019 г., предаде репортер на  Агенция „Фокус“.  „Убедени сме, че сегашните управляваща партия и опозиция са партии на статуквото,които не могат да предложат на българския гражданин ново ниво и достоен живот\", добави още доц. Михайлов. Той отчете, че на първо място от АБВ оценяват липсата на държавност и извеждат като основен приоритет държавността. \"На второ място – това са значимите неотложни проблеми в икономиката и енергетиката. Проблеми, които трябва да бъдат решени по нов начин с високотехнологична икономика и с енергетика, която да гарантира сигурността на държавата и просперитета на икономиката на България. На следващо място като основен стълб стои проблемът с бедността, неравенствата и демографската катастрофа в страната. Следващ основен момент, който сме развили и разработили това е новият модел на здравеопазване, на образование и на пето място стоят проблемите в контекста и на демографската катастрофа и икономиката, но сме откроили и отделили самостоятелен раздел за селското стопанство“, заяви още доц. Михайлов. Той уточни, че манифестът е изготвян в продължение на два месеца след множество дискусии и анализи. \r\nДеница КИТАНОВА", "date": "2018.12.20", "title": "Доц. Христо Михайлов, АБВ: Във фокуса на политическия манифест – платформа за изборите през 2019 г. на АБВ стои човекът"}
{"url": "http://www.focus-news.net/news/2018/12/20/2604083/d-r-marin-darakchiev-mbal-smolyan-v-praznichnite-dni-grazhdanite-shte-mogat-da-poseshtavat-neotlozhniya-kabinet-a-pri-tezhki-sluchai-i-speshnoto-otdelenie-v-bolnitsata.html", "text": "По време на предстоящите празници ще има дежурни лекари в МБАЛ - Смолян и всички ще работят както обикновено. Това каза за  Радио „Фокус“ – Смолян  д-р Марин Даракчиев, директор на МБАЛ „Д-р Братан Шукеров“ – Смолян. Болните, които не са с много сериозни и спешни оплаквания може да разчитат на неотложния кабинет, в който се дават 24-часови дежурства. „Хората, които имат спешна нужда от помощ и симптоми, които изискват хоспитализация или по някакъв начин застрашават живота им, трябва да се обръщат към лекарите от Спешното отделение\", подчерта д-р Даракчиев. „Колкото медицински специалисти са необходими, ще бъдат на разположение по празниците, за да може да се реагира и така работи всяка голяма болница. Колегите винаги работят по празниците. В почивните дни има доста работа, личните лекари не работят и всеки търси Спешната помощ. Трябва да се разграничава кога човек има нужда наистина от спешна помощ и кога може да се обърне към неотложния кабинет“, отбеляза д-р Даракчиев. Той добави, че понякога в Спешното отделение се натрупват много хора, но то не е поликлиника и хората се изнервят, защото се налага да чакат по-дълго време, а затова е създаден и неотложния кабинет и лекарите си помагат. „Кабинетът е за това, за да се помогне на джипитата, за да може и те да почиват и празнуват, тъй като и техните 24-часови работни дни през цялата година са тежки. Постоянно в болницата в Смолян дежурят денонощни по 150 човека и всички структури в нея ще работят“, каза още д-р Даракчиев. \r\nНели ГЕРГЬОВСКА", "date": "2018.12.20", "title": "Д-р Марин Даракчиев, МБАЛ – Смолян: В празничните дни гражданите ще могат да посещават неотложния кабинет, а при тежки случаи и Спешното отделение в болницата"}
{"url": "http://www.focus-news.net/news/2018/12/20/2604076/ministerski-savet-shte-prieme-naredba-s-iziskvaniyata-za-kachestvoto-na-tvardite-goriva-za-bitovo-otoplenie.html", "text": "Народното събрание прие окончателни промени в Закона за чистотата на атмосферния въздух, предаде репортер на  Агенция „Фокус“ . Министерски съвет по предложение на министрите на околната среда и водите и на икономиката, както и на ДАМТ, ще приеме наредба с изискванията за качеството на твърдите горива за битово отопление. Ще бъде забранено пускането на пазара на горива, които не отговарят на изискванията. Всяка партида ще трябва да има декларация, че съответства на изискванията. ДАМТ ще поддържа регистър на лицата, разпространяващи твърди горива. С наредба Министерски съвет ще определи задълженията на страната ни за намаляване на замърсителите на въздуха.  \r\nБиляна ИВАНОВА", "date": "2018.12.20", "title": "Министерски съвет ще приеме наредба с изискванията за качеството на твърдите горива за битово отопление"}
{"url": "http://www.focus-news.net/news/2018/12/20/2604084/ministar-temenuzhka-petkova-balgarskata-strana-shte-cherpi-opit-ot-avstriyskiya-tsentralnoevropeyski-gazov-hab-v-razvitieto-na-gazova-borsa-u-nas.html", "text": "„България има амбицията да се превърне в газоразпределителен център на региона. За целта съвместно с Европейската комисия работим по концепцията за изграждане на газоразпределителен център „Балкан“. Освен необходимата инфраструктура като част от хъба ще бъде създадена борса за търговия с природен газ, която ще бъде регистрирана като дъщерно дружество на „Булгартрансгаз“ ЕАД, в рамките на месец. Това ще гарантира необходимите предпоставки за либерализация на пазара и развитието на търговията със синьо гориво на българска територия“. Това каза министърът на енергетиката Теменужка Петкова по време на подписването на Меморандум за разбирателство за сътрудничество при разработването на газов хъб „Балкан\" между българския газопреносен оператор „Булгартрансгаз“ ЕАД и Австрийския централноевропейски газов хъб (CEGH), съобщиха от пресцентъра на  Министерство на енергетиката .  \r\nДвете компании поеха ангажимент за сътрудничество и подпомагане развитието на газоразпределителния център на територията на страната ни, чрез обмен на ноу-хау и добри практики по отношение изграждането и функционирането на газовия хъб, както и информация по правните и регулаторни въпроси на ЕС.  \r\nCEGH ще подкрепя търговията на газова борса в България и чрез предоставяне на помощ, услуги и информация. Страните споделят мнението, че българският пазар на газ играе важна роля за развитието на ликвидната търговия с газ в Югоизточна Европа, който е един от ключовите въпроси за постигане сигурност на доставките и конкурентоспособност в региона на Югоизточна Европа.  \r\n„Булгартрансгаз“ ще инвестира в разширяването на националната газопреносна мрежа, за да превърне България в основен разпределителен център на природен газ за европейските пазари на природен газ.  \r\nCEGH ще допринесе за сътрудничеството, като споделя информация за успешното функциониране на газовите хъбове и ликвидни места за търговия с газ, свързани с основния европейски газоразпределителен център в Баумгартен, Австрия. По този начин австрийският партньор ще помогне на българския газопреносен оператор да прецени как да развие и превърне газов хъб Балкан във важно място за търговия с природен газ в региона.", "date": "2018.12.20", "title": "Министър Теменужка Петкова: Българската страна ще черпи опит от Австрийския централноевропейски газов хъб в развитието на газова борса у нас"}
{"url": "http://www.focus-news.net/news/2018/12/20/2604082/tass-vladimir-putin-otkaza-komentar-za-otnosheniyata-mezhdu-sasht-i-kitay.html", "text": "Държавният глава на Руската федерация Владимир Путин отказа да коментира китайско-американските отношения в рамките на традиционната годишна конференция за резултатите от годината, предава  TACC . \r\n„Това е много деликатна тема. Тук няма да се ръководим от принципите, заложени в Кодекса на Хамурапи“, бе коментарът на лидера на Кремъл в отговор на пореден журналистически въпрос. \r\nЩо се отнася до Япония, Путин увери, че Москва и Токио ще продължат да работят за постигането на официален мирен договор. „Както Япония, така и Русия са заинтересовани от цялостно уреждане на отношенията“, подчерта той. Руският президент обаче изрази загриженост от разполагането на американска система за противоракетна отбрана на територията на островната държава.  Тереза Герова", "date": "2018.12.20", "title": "ТАСС: Владимир Путин отказа коментар за отношенията между САЩ и Китай"}
{"url": "http://www.focus-news.net/news/2018/12/20/2604078/vsyaka-godina-do-31-mart-kmetovete-shte-vnasyat-v-obshtinskite-saveti-otchet-za-izpalnenieto-na-programite-za-chistotata-na-vazduha.html", "text": "Парламентът прие окончателни промени в Закона за чистотата на атмосферния въздух, предаде репортер на  Агенция „Фокус“ . С промените кметовете и общинските съвети ще бъдат отговорни за управлението на общинската инфраструктура с цел осигуряване на чистотата на въздуха. Депутатите решиха до 31 март всяка година кметовете на общини да внасят в общинските съвети отчет за изпълнението на програмите за намаляване нивата на замърсители във въздуха. Отчетът ще се публикува на интернет страницата на общините, след одобряването от общинските съвети. \r\nБиляна ИВАНОВА", "date": "2018.12.20", "title": "Всяка година до 31 март кметовете ще внасят в общинските съвети отчет за изпълнението на програмите за чистотата на въздуха"}
{"url": "http://www.focus-news.net/news/2018/12/20/2604081/lyubomira-gancheva-abv-politicheskiyat-manifest-na-partiyata-e-bitka-za-balgariya-i-pokazva-posledovatelnostta-ni-i-za-kakvo-se-borim.html", "text": "Политическият манифест на АБВ е битка за България и показва последователността и за какво се борим. Това каза заместник-председателят на АБВ Любомира Ганчева по време на пресконференция в централата на партията във връзка с платформата за участие на партията в изборите през 2019 г., предаде репортер на  Агенция „Фокус“ . „Политическият манифест, който разработихме с колегите и който дискутирахме по време на Националния съвет на АБВ е този кратък документ, който описва нашите дългогодишни усилия за справяне с всички тежки предизвикателства. Той е една битка за България, един нов социален договор. Показва последователността на АБВ за какво се борим от учредяването ни“, каза още Ганчева.  \r\nДеница КИТАНОВА", "date": "2018.12.20", "title": "Любомира Ганчева, АБВ: Политическият манифест на партията е битка за България и показва последователността ни и за какво се борим"}
{"url": "http://www.focus-news.net/news/2018/12/20/2604087/stara-zagora-31-godishen-kriminalno-proyaven-mazh-poluchi-prisada-ot-5-godini-zatvor-za-poboy.html", "text": "31-годишен криминално проявен мъж получи присъда от 5 години затвор за побой. Това съобщиха от пресцентъра на  Апелативна прокуратура - Пловдив . По внесен обвинителен акт на Районна прокуратура - Казанлък мъжът с инициали С.А. e осъден за това, че около 21.00 часа на 9 юни 2018 г. в населено място в община Павел баня, в условията на опасен рецидив, е причинил средна телесна повреда на 51-годишен мъж, изразяваща се в счупване на ребра в лявата гръдна половина, което е довело до трайно затруднение на движенията на снагата, контузия на бял дроб и други травматични увреждания, довели до разстройство на здравето, временно опасно за живота. \r\nПривечер на 9 юни 2018 г. в село в община Павел баня С.А. гостувал на свой приятел и употребил алкохол. Извън къщата възникнал конфликт между трети лица. В един момент се появил С.А., който ругаел и се заканвал със саморазправа. Един от свидетелите, който присъствал на мястото, се опитал да го успокои и му казал да се прибира, но С.А. го ударил с глава в областта на лицето. В резултат на удара, свидетелят хванал с ръце лицето си и се свил, тъй като започнало кръвотечение от носа му. След това пострадалият се приближил към С.А. и го питал защо е ударил другия свидетел, без някой да го провокира, удря или заплашва. Пострадалият се навел, за да провери състоянието на първоначално ударения свидетел. Когато се изправил, чул думите: „Пази се!“. В този момент С.А. му нанесъл удар с дървена дъска в лявата част на гърдите и корема. 51-годишният мъж усетил силна болка в тази част на тялото си и паднал на земята, като се присвил. Обвиняемият захвърлил дъската и се прибрал в дома си, където по- късно бил потърсен от полицейски служители. \r\nНа 18 декември 2018 г. е постановена присъда от Районен съд - Казанлък, с която на С.А. е наложено наказание от 5 години „Лишаване от свобода“, което да изтърпи при първоначален „строг“ режим. От 2005 г. до момента С.А е четирикратно осъждан - за кражба и грабежи. \r\nПрисъдата подлежи на протест и обжалване пред Окръжен съд - Стара Загора.", "date": "2018.12.20", "title": "Стара Загора: 31-годишен криминално проявен мъж получи присъда от 5 години затвор за побой"}
{"url": "http://www.focus-news.net/news/2018/12/20/2604088/kaloyan-pargov-bsp-sofiya-obshtinskiyat-savet-shte-vzeme-solomonovsko-reshenie-shte-si-izmie-ratsete-fiksirayki-nay-masovata-tsena-za-taksimetrovite-uslugi.html", "text": "Днес Общинският съвет ще вземе Соломоновско решение, ще си измие ръцете, фиксирайки най-масовата цена, която са определили водещите таксиметрови компании, които имат много автомобили. Това каза пред журналисти лидерът на БСП-София Калоян Паргов, предаде репортер на  Агенция „Фокус“ . „Днес Общинският съвет най-после ще пристъпи към изпълнение на нормата в Закона за автомобилните превози, която задължава Общинския съвет да въведе минимални прагове на таксиметровите услуги. От една година усилено върви тази сага. Поръчахме доклад за „Грант торнтон“, платихме определена сума, докладът определи една цена – 0,89 - 0,92 ст. като диапазон, но има разделение в бранша. Ние от БСП направихме среща с различните браншови организации и синдикати, в които видяхме едно искане към нас – да търсим пазарната себестойност на услугата и да се ориентираме по нея. Към този момент никой ясно и точно не може да каже каква е пазарната себестойност на таксиметровата услуга“, обясни той. „Днес Общинският съвет ще вземе Соломоновско решение, ще си измие ръцете, фиксирайки най-масовата цена, която са определили водещите таксиметрови компании, които имат много автомобили. Има около 1500 таксиметрови автомобили до 2000, които са единични случаи и които разчитат на пазарна себестойност, за да могат да покрият разходите си. Това искаме – справедливост от гледна точка повишаването на цените на стоки и услуги, тъй като и те хранят семейства. Основното нещо, за което трябва да тръгнем да разсъждаваме по отношение на тази цена са качество, комфорт и сигурност. Всички искаме да бъдем возени в автомобили, които са добре поддържани, добре почистени и с шофьори в приятен вид. Тази цена на този етап няма да изпълни тези изисквания“ допълни Паргов.  \r\nТеодора ПАТРОНОВА", "date": "2018.12.20", "title": "Калоян Паргов, БСП-София: Общинският съвет ще вземе Соломоновско решение, ще си измие ръцете, фиксирайки най-масовата цена за таксиметровите услуги"}
{"url": "http://www.focus-news.net/news/2018/12/20/2604086/zam-ministar-denitsa-nikolova-s-realiziraneto-na-proekta-podkrepa-za-razvitieto-na-sistemata-za-speshna-meditsinska-pomosht-sektorat-shte-bade-iztsyalo-reformiran.html", "text": "С реализирането на проекта „Подкрепа за развитието на системата за спешна медицинска помощ“ секторът ще бъде изцяло реформиран. Това каза пред журналисти зам.-министърът на регионалното развитие и благоустройството Деница Николова при приемането на първите два санитарни автомобила, закупени в изпълнение на големия инвестиционен проект за модернизация на спешната помощ в Република България, предаде репортер на  Агенция „Фокус“ . „С резултатите, които отчитаме днес можем спокойно да мислим в перспектива, че ще успеем да изпълним всичко възложено като цели в този проект. Ние ще използваме средствата от ЕК по най-солидарния начин. Всяко едно евро ще бъде за доброто на хората, с тези средства ще бъдат спасени човешки животи. Ние ще успеем да реформираме изцяло Спешната помощ, която има огромни нужди, в която влагаме усилия да направим здравната грижа по-достъпна за хората“, коментира тя.  \r\n„За да се реализира една такава инвестиция са вложени усилията на не малко хора. Аз си спомням назад във времето, когато искахме да защити, финансирането на проекта и да убедим ЕК, че можем да се справим“, подчерта зам.-министър Николова.  \r\nДаяна ДЮЛГЕРОВА", "date": "2018.12.20", "title": "Зам.-министър Деница Николова: С реализирането на проекта „Подкрепа за развитието на системата за спешна медицинска помощ“ секторът ще бъде изцяло реформиран"}
{"url": "http://www.focus-news.net/news/2018/12/20/2604089/lyubomira-gancheva-abv-gerb-dokaza-che-vmesto-da-se-spravya-s-vsichki-predizvikatelstva-gi-zasilva-a-manifestat-na-abv-dava-konkretni-resheniya.html", "text": "ГЕРБ доказа, че вместо да се справя с всички предизвикателства, ги засилва, а манифестът на АБВ дава конкретни решения. Това каза заместник-председателят на АБВ Любомира Ганчева по време на пресконференция в централата на партията във връзка с платформата за участие на партията  в изборите през 2019 г., предаде репортер на  Агенция „Фокус“ . „Ние сме единствената политическа партия, която водим битка за нова данъчна система. Новата се изразява в това да се върне нормалността в данъчната система. Да не сме тази черна дупка в ЕС“, обясни Ганчева.   \r\nПо думите ѝ по-голямата част от статистиката не изглежда в никакъв случай позитивна. Според нея е крайно време да се вземат конкретни решения. Тя отчете, че държавата е доведена до пълен икономически разпад и имаме икономика със структура на страна от третия свят. „Само до преди 30 години БВП на държавата е бил от индустрия. Икономика, с която се хвалим с ниските работни заплати“, коментира още Ганчева. Тя обърна внимание, че страната ни е водеща в ЕС по работещи бедни.  \r\nДеница КИТАНОВА", "date": "2018.12.20", "title": "Любомира Ганчева, АБВ: ГЕРБ доказа, че вместо да се справя с всички предизвикателства, ги засилва, а манифестът на АБВ дава конкретни решения"}
{"url": "http://www.focus-news.net/news/2018/12/20/2604090/ognyan-zlatev-ek-evropeyskite-institutsii-i-solidarnost-otdelyat-sredstva-koito-sa-v-interes-na-horata.html", "text": "Това е поредното доказателство за проявата на европейска солидарност. Европейските институции отделят средства, които са в интерес на хората. Това каза Огнян Златев, ръководител на Представителството на Европейската комисия в България, при приемането на първите два санитарни автомобила, закупени в изпълнение на големия инвестиционен проект за модернизация на спешната помощ в Република България, предаде репортер на  Агенция „Фокус“ . \r\nТой заяви, че чрез проекта „Подкрепа за развитието на системата за спешна медицинска помощ“ българските граждани ще се възползват от една по-добра здравна услуга. „Искам само да отбележа, че от този проект ще се възползват не само българските граждани от това, че ще се възползват от една по-добра услуга, но самите медицински работници. Те ще могат да използват по-модерно оборудване и ще могат още по-добре да изпълняват своите задължения“, коментира Златев. Според него служителите, които са работили за реализацията на проекта са проявили изключителен професионализъм. „Знам, че с изминаващите години от членството на България е ЕС в българската администрация е създаден достатъчно добър капацитет за подготовка и защита на проекти, които се финансират от Европейските фондове“, подчерта той.  \r\nДаяна ДЮЛГЕРОВА", "date": "2018.12.20", "title": "Огнян Златев, ЕК: Европейските институции и солидарност отделят средства, които са в интерес на хората"}
{"url": "http://www.focus-news.net/news/2018/12/20/2604092/burgas-v-1230-chasa-chastichno-shte-badat-zatvoreni-avariynata-i-dyasnata-lenta-za-dvizhenie-pri-km-319-ot-avtomagistrala-trakiya-v-posoka-burgas-poradi-izteglyane-na-tir.html", "text": "Бургас: В 12.30 часа частично ще бъдат затворени аварийната и дясната лента за движение при км 319 от автомагистрала „Тракия“ в посока Бургас. Това каза за  Радио „Фокус“ – Бургас  Цветелина Рандева от ОДМВР – Бургас. Лентите ще бъдат затворени поради изтегляне на ТИР от пътно транспортно произшествие с материални щети, възникнало тази сутрин. Движението ще се осъществява само в лявата пътна лента. \r\nМария КУРТЕВА", "date": "2018.12.20", "title": "Бургас: В 12.30 часа частично ще бъдат затворени аварийната и дясната лента за движение при км 319 от автомагистрала „Тракия“ в посока Бургас поради изтегляне на ТИР"}
{"url": "http://www.focus-news.net/news/2018/12/20/2604094/plovdiv-apelativniyat-sad-ostavi-pusna-pod-parichna-garantsiya-45-godishen-mazh-izdiren-s-evropeyska-zapoved-za-arest-ot-sloveniya-zaradi-shofirane-sled-upotreba-na-alkohol.html", "text": "Апелативният съд остави пусна под парична гаранция 45-годишен мъж, издирен с Европейска заповед за арест от Словения заради шофиране след употреба на алкохол. Това съобщиха от пресцентъра на  Съдебната палата в Пловдив . Съдът отмени взетата мярка за неотклонение „Задържане под стража“ спрямо 45-годишния П.П. и го освободи срещу парична гаранция от 2 000 лева, като му наложи забрана за напускане на страната.  \r\nТой е издирен с Европейска заповед за арест от Словения за изтърпяване на влязла в сила присъда издадена спрямо него за управление на автомобил с концентрация на алкохол над допустимата стойност. \r\nНа 3.05.2016 г. на П.П. в Словения е наложена глоба от 1 000 евро за допуснато нарушение на Закона за движение по пътищата, което е престъпление и у нас. На 2.10.2017 г. тамошният съд заменя глобата поради неплащане с ефективна присъда от 4 месеца лишаване от свобода и го обявява за издирване.  \r\nП.П. има адрес в Пловдив, но живее в село Караджово. Когато от полицията му се обаждат по мобилния телефон и го призовават в районното управление, той се отзовава и тогава го задържат по европейската заповед за арест издадена срещу него. \r\nАпелативният съд определи, че от данните по делото не може да се направи извод, че подсъдимият може да се укрие. За това му наложи мярка за неотклонение „парична гаранция“ и забрана за напускане на страната. \r\nОпределението е окончателно.", "date": "2018.12.20", "title": "Пловдив: Апелативният съд остави пусна под парична гаранция 45-годишен мъж, издирен с Европейска заповед за арест от Словения заради шофиране след употреба на алкохол"}
{"url": "http://www.focus-news.net/news/2018/12/20/2604079/d-r-miglena-petkova-etnolog-v-perioda-ot-ignazhden-do-koleda-nerazhdalite-zheni-ne-tryabva-da-rabotyat-za-da-zabremenyavat-i-da-razhdat-po-leko-svoite-detsa.html", "text": "Игнажден е посветен на Свети Игнатий Богоносец,  ученик на Йоан Богослов. Той е традиционен народен празник, вярва се, че от този ден започват новата година и коледните празници. Това каза за  Радио „Фокус“ – Велико Търново  етнологът и зам.-директор на Регионалния исторически музей д-р Миглена Петкова. Вечерта срещу Игнажден е първата кадена вечер. За нея се приготвят постни храни, тъй като все още сме в периода на Коледните пости. „На трапезата се слага сурово жито, орехи, прави се и обредния хляб – игнатски кравай. Върху него се запалва свещ, а най-възрастният обхожда с тамян и въглен и кади. Пепелта, свещта и орехите се запазват за останалите кадени вечери. Смята се, че от Игнажден започват родилните мъки на Богородица, и затова периодът от Игнажден до Рождество Христово се нарича още Мъченици. В този период  нераждалите жени не трябва да работят, за да забременяват и да раждат по-леко своите деца. В различните краища на България този празник е познат под имената Игнажден, Идинак, Полазник или Млада Година“, каза д-р Миглена Петкова. \r\nПо думите ѝ за Игнажден са характерни и различни забрани. Не се изнася нищо от къщата, най-вече огън, жар или сол, за да не излезе берекета. Не се иска и не се дава нищо назаем, не се шие и плете, не се пере, за да няма болести. „От деня на Игнажден се гадае за времето през следващата година. Ако времето е ясно, през април ще има суша, ако вали, през април ще има много дъжд и плодородие, ако вали сняг и на Коледа, то следващата година ще бъде плодородна и здрава за всички“, допълни тя. \r\nСвоя имен ден днес отбелязват Игнат, Огнян, Огняна, Пламен и Пламена, тъй като Игнажден означава „огнен, пламенен ден”. \r\nМария НЕДЕВА", "date": "2018.12.20", "title": "Д-р Миглена Петкова, етнолог: В периода от Игнажден до Коледа нераждалите жени не трябва да работят, за да забременяват и да раждат по-леко своите деца"}
{"url": "http://www.focus-news.net/news/2018/12/20/2604093/rumen-petkov-abv-za-predstoyashtite-evroizbori-ambitsiyata-ni-e-da-stignem-do-grazhdanite-s-konkretni-politiki-da-vkarame-evrodeputati-za-koito-balgariya-e-kauza.html", "text": "Амбицията ни е да стигнем до гражданите с конкретни политики, стремежът ни е да вкараме евродепутати, за които България е кауза. Това каза на пресконференция лидерът на АБВ Румен Петков във връзка с платформата за участие на партията  в изборите през 2019 г., предаде репортер на  Агенция „Фокус“ .  „Политическият манифест, новият социален договор, е платформата, на база на която ще си готвим съответната програма. Ясно сме казали, че нашите младежи по същество започнаха кампанията от Брюксел с ясното послание „Не на двойните стандарти“, каза Петкова. „Основната ни задача и амбиция е мобилизиране на структурите и действително структурирането на кандидатска листа, симпатизанти, членове, застъпници, които да ни дадат възможността да стигнем до широката общественост. За нас е важно да проведем дебат по политиката. Защото от този дебат се бяга повече от 10 години“, каза още Петков. На въпрос колко евродепутати иска АБВ, Петков заяви, че не е привърженик на стремежа на кило. „Нашата амбиция е да направим силна кампания и да вкараме евродепутати ,за които Блъгария, българщината е кауза“, подчерта лидерът на АБВ. Той уточни, че в началото на следващата година ще започне широка дискусия по този манифест. По думите му, ако не се стигне до нов социален договор, проблемите ще съсипят държавата.    \r\nДеница КИТАНОВА", "date": "2018.12.20", "title": "Румен Петков, АБВ за предстоящите евроизбори: Амбицията ни е да стигнем до гражданите с конкретни политики, да вкараме евродепутати, за които България е кауза"}
{"url": "http://www.focus-news.net/news/2018/12/20/2604097/varna-dvizhenieto-se-osashtestvyava-v-edna-lenta-po-pat-ii-79-konstantinovo-debelt-pri-konstantinovo-poradi-otstranyavane-na-avariral-tezhkotovaren-avtomobil.html", "text": "Движението се осъществява в една лента по път II-79 Константиново - Дебелт при Константиново поради отстраняване на аварирал тежкотоварен автомобил. Това съобщиха от пресцентъра на  Агенция „Пътна инфраструктура“ .", "date": "2018.12.20", "title": "Варна: Движението се осъществява в една лента по път II-79 Константиново - Дебелт при Константиново поради отстраняване на аварирал тежкотоварен автомобил"}
{"url": "http://www.focus-news.net/news/2018/12/20/2604085/vladimir-putin-za-sluchaite-skripal-i-hashogi-v-parviya-imashe-sanktsii-vav-vtoriya-tishina.html", "text": "Сравнявайки международната реакция на случая „Скрипал“ и убийството на журналиста на Джамал Хашоги в Генералното консулство на Саудитска Арабия в Истанбул, държавният глава на Руската федерация Владимир Путин обърна внимание, че в първия случай има санкции, а във втория – тишина, предава  TACC . \r\nВ тази връзка Путин открои „русофобския подход“ на международната общност, насочена към сдържане на развитието на Русия като конкурент.  Тереза Герова", "date": "2018.12.20", "title": "Владимир Путин за случаите „Скрипал“ и „Хашоги“: В първия имаше санкции, във втория – тишина"}
{"url": "http://www.focus-news.net/news/2018/12/20/2604095/rumen-petkov-abv-imame-gotovnostta-da-uchastvame-sami-v-izborite-prez-2019-g.html", "text": "Имаме готовността да участваме сами в изборите през 2019 г. Това каза по време на пресконференция лидерът на АБВ Румен Петков  във връзка с платформата за участие на партията в изборите през 2019 г., предаде репортер на  Агенция „Фокус“ . „Имаме самочувствието, че като политическа партия предлагаме много силен нов социален договор с гражданите и имаме основание да търсим собствената си реализация. Разбира се, имаме активен диалог с други политически сили. Интерес проявяват НПО. Не е назрял моментът, в който трябва да финализираме разговори за структуриране на формат, в който да участваме“, коментира Петков.  \r\nДеница КИТАНОВА", "date": "2018.12.20", "title": "Румен Петков, АБВ: Имаме готовността да участваме сами в изборите през 2019 г."}
{"url": "http://www.focus-news.net/news/2018/12/20/2604098/ek-balgariya-poluchi-parvite-dve-lineyki-po-mashtaben-proekt-v-pomosht-na-zdraveopazvaneto-finansiran-ot-es.html", "text": "На официална церемония в София бяха приети първите две от общо 400 очаквани линейки, закупени с финансовата подкрепа на Европейския фонд за регионално развитие. Санитарните автомобили са оборудвани с модерни средства за комуникация и животоспасяващи устройства, които да позволят бързо и ефективно оказване на помощ, особено в по-отдалечените райони и сред най-уязвимите групи пациенти, съобщават от  Отдел \"Преса и медии\" Представителство на ЕК в България .  \r\nЦеремонията по приемането на линейките се състоя в присъствието на ръководителя на Представителството на Европейската комисия в България Огнян Златев, министъра на здравеопазването Кирил Ананиев и зам.-министъра на регионалното развитие и благоустройството Деница Николова. \r\n\"Днес за пореден път виждаме, че Европейският съюз не говори, а действа и дава резултати. Всяко една стотинка от европейския бюджет отива в полза на гражданите – а в този случай, за гарантиране на по-качествени здравни услуги. Разбира се, модерното медицинско оборудване е важно за България, но искам специално да спомена, че още по-важни са хората в системата на здравеопазването. Надявам се, благодарение на тази солидарност и финансова подкрепа от Европа, българските медици да бъдат улеснени в изпълнението на тяхната отговорна мисия да бдят над нашето здраве\", каза Огнян Златев. \r\nЛинейките са само малка част от новия мащабен проект на стойност 71 милиона евро, одобрен от Комисията, за подобряването на оборудването, ефективността и достъпността на спешните здравни услуги в България. В рамките на проекта всички 237 звена на спешната помощ в цялата страна ще могат да подобрят състоянието на спешните си отделения и да ги снабдят с най-съвременна медицинска техника.", "date": "2018.12.20", "title": "ЕК: България получи първите две линейки по мащабен проект в помощ на здравеопазването, финансиран от ЕС"}
{"url": "http://www.focus-news.net/news/2018/12/20/2604099/daniela-saveklieva-pp-gerb-s-postanovlenie-na-ministerskiya-savet-obshtinite-v-blagoevgradska-oblast-poluchiha-dopalnitelni-sredstva-v-razmer-na-nad-10-mln-lv.html", "text": "С постановление на Министерския съвет общините в Благоевградска област получиха допълнителни средства в размер на над 10 млн. лв. Това каза за  Радио „Фокус“ – Пирин  народният представител и областен координатор на ПП ГЕРБ – Благоевград Даниела Савеклиева. По думите ѝ средствата са отпуснати за извършване на текущи ремонти на улици, подмяна и реконструкция на водопроводи и мостови съоръжения и други приоритетни обекти за 14-те общини в областта. „По бюджета на Община Банско са преведени 937 950 лв. за основен ремонт на съществуващо езеро, зелени площи, парково осветление и алейна мрежа около езерото в градския парк“, каза още Савеклиева. Тя добави, че Община Белица получава 850 000 лв. за проект „Обновяване на площади и паркови пространства в Белица и селата Бабяк, Горно Краище и Дагоново. „С над 1 млн. лв.  ще се реконструират и ще се извършват текущи ремонти на улици в селата Брезница, Буково, Корница, Господинци, Борово и Лъжница в община Гоце Делчев. Община Сатовча получава 900 000 лв. за изграждане на външни водопроводи в селата Годешево и Туховища и за ремонт на улици“, допълни Савеклиева. Народният представител заяви, че над 1 млн. лв. получава Община Гърмен, от тях 700 000 лв. ще се изразходват за рехабилитация на уличната мрежа в населените места на общината, 20 000 лв. са предвидени за изграждане на детска площадка в двора на СУ „Йордан Йовков” в село Осиково. „60 000 лв. са за подмяна на централния водопровод на село Скребатно. За реконструкция на моста над р. Канина между селата Огняново и Марчево от кабинета „Борисов 3” са осигурени 80 000 лв. 158 000 лв. са отпуснати за доизграждане на физкултурния салон в Обединено училище „Св. Климент Охридски” в село Дебрен. За Община Хаджидимово са осигурени 400 000 лв. за благоустрояване на улици в селата Абланица, Беслен, Блатска и Теплен“, коментира Савеклиева. Тя уточни, че по бюджета на Община Якоруда са преведени 850 000 лв., като от тях 750 000 лв. са предвидени за пътя Конарско – Бел камен и 100 000 лв. за реконструкция на площад и градска градина. „Община Петрич получава 1 млн. лв. за изграждане на социален комплекс за хора с увреждания. 1 млн. лв. са отпуснати на Община Сандански за изграждане на пътна връзка за обект „Спортно-рекреационен център”. За ремонт на уличната мрежа в села нот община Разлог са осигурени 600 000 лв.“, посочи Савклиева. Тя каза също, че 1 млн. лв. получава Община Симитли за ремонт на улици в съставните села на общината. „В постановлението на Министерския съвет са предвидени 580 000 лв. за Община Струмяни, с които да се изгради нов водопровод, мръсен канал и асфалтиране в село Микрево“, уточни Савеклиева. \r\nЛивия НИНОВА", "date": "2018.12.20", "title": "Даниела Савеклиева, ПП ГЕРБ: С постановление на Министерския съвет общините в Благоевградска област получиха допълнителни средства в размер на над 10 млн. лв."}
{"url": "http://www.focus-news.net/news/2018/12/20/2604101/rumen-petkov-abv-provalilata-kfn-s-olimpik-karina-karaivanova-e-izpratena-v-banka-v-london-v-tozi-red-na-misli-i-vetko-arabadzhiev-e-gotov-za-banker.html", "text": "Провалилата КФН с „Олимпик“ Карина Караиванова е изпратена в Европейската банка за възстановяване и развитие в Лондон – в този ред на мисли и Ветко Арабаджиев е готов за банкер. Това каза на пресконференция лидерът на АБВ Румен Петков, предаде репортер на  Агенция „Фокус“ . Петков припомни за скандала със лучая „Олимпик“. Председателят на АБВ заяви, че правителството е взело едно унизително кадрово решение да изпрати Карина Караиванова в банка в Лондон и подчерта, че тя е провалила КФН и съсипала живота на 200 хил. български граждани. Той поясни, че на тези 200 хил. българи, които се чувстват ограбени им казваме, че човекът, който носи основната отговорност чрез некомпетентност, неспособност, бива повишен и пратен на много високо платена работа. „Всички си мълчат в парламента. Единствените, които реагирахме в понеделник, бяхме ние от АБВ“, подчерта още Петков.  \r\n„В този  ред на мисли Ветко Арабаджиев е готов и за банкер той. Няма кой да го предложи в правителството, сигурен съм, че човекът ще получи подкрепа. Не може по този начин да се управлява държавата“, допълни Петков.  \r\n Деница КИТАНОВА", "date": "2018.12.20", "title": "Румен Петков, АБВ: Провалилата КФН с „Олимпик“ Карина Караиванова е изпратена в банка в Лондон – в този ред на мисли и Ветко Арабаджиев е готов за банкер"}
{"url": "http://www.focus-news.net/news/2018/12/20/2604102/sofiya-58-godishniyat-mazh-e-zaginal-sled-kato-e-prostrelyan-pri-loven-izlet-v-selo-gutsal.html", "text": "58-годишният мъж е загинал, след като е прострелян при ловен излет в село Гуцал. Това съобщиха от  ОДМВР - София . Криминалисти разследват инцидента, който е станал след ловния излет в село Гуцал. Около 12.00 часа на 19 декември в РУ - Самоков е подаден сигнал за инцидент с член на ловна дружинка в село Гуцал. По първоначални данни 58-годишният мъж е прострелян по невнимание в областта на крака след приключване на ловен излет. Впоследствие пострадалият е починал в болничното заведение. Установен и задържан е мъжът, произвел изстрела. След оглед на местопроизшествието по случая е образувано следствено дело.", "date": "2018.12.20", "title": "София: 58-годишният мъж е загинал, след като е прострелян при ловен излет в село Гуцал"}
{"url": "http://www.focus-news.net/news/2018/12/20/2604104/sofiya-kriminalno-proyaven-mazh-e-zadarzhan-za-poboy-v-selo-litakovo.html", "text": "Криминално проявен мъж е задържан за побой в село Литаково. Това съобщиха от  ОДМВР - София . Полицейските действия започнали на 18 декември, когато около 17.00 часа, 33-годишен мъж сигнализирал в РУ - Ботевград за нанесен му побой. На място веднага били изпратени полицейски служители за изясняване на случая, които бързо установили и задържали автора на побоя- криминално проявен и осъждан мъж от същото село, на 54 години. По случая е образувано досъдебно производство. Действията по разследването продължават под наблюдението на Районната прокуратура.", "date": "2018.12.20", "title": "София: Криминално проявен мъж е задържан за побой в село Литаково"}
{"url": "http://www.focus-news.net/news/2018/12/20/2604100/ivaylo-spiridonov-gdbop-s-porednata-aktsiya-sreshtu-danachni-prestapleniya-se-opitvame-da-distsiplinirame-firmite-v-balgariya.html", "text": "С поредната акция срещу данъчни престъпления се опитваме да дисциплинираме фирмите в България. Това каза на брифинг директорът ГДБОП Ивайло Спиридонов, предаде репортер на  Агенция „Фокус“ . „Тази операция и реализация е част от усилията на ГДБОП и Специализираната прокуратура по една от основните и приоритетни задачи, а именно подобряване фиска на страната и дисциплинирането на по-голямата част от фирмите. Информацията по тези лица беше получена октомври месец 2017 г., като колегите от сектор „Данъчни престъпления“ успяха да развият информацията и да стане ясен механизмът на злоупотреби на тези фирми“, коментира Спиридонов. По думите му те развиват дейност, но не предоставят и не отчитат цялата информация за собствените си приходи пред НАП, с което осъществяват престъпен състав, който са успели да докажат. „В процеса на оперативната работа се достигна до информации и бяха уличени 5 лица в тази престъпна дейност. На 4 от тях са повдигнати обвинения. Това е поредната реализация, с която се опитваме да дисциплинираме фирмите в България“, каза още Спиридонов.  \r\nПейчинов допълни, че няма проблем с изпълнението на обществените поръчки, а със самите търговски дружества, които не са декларирали приходите си. Той изброи няколко общини, в които фирмите са работили - Главиница, Лесичово, Върбица. „Говорим за 6-цифрени суми. Данъчните престъпления са извършвани в периода 2017-2018 г.“, коментира прокурорът  \r\nЗаместникът на главния прокурор Иван Гешев добави: „Парите са сериозни, казано на жаргон потресаващи. Единственият потенциален проблем на общината е как точно избира този човек да извърши обществената поръчка. Общината коректно е плащала на фирмите, въпросът е, че фирмите не се са си плащали данъците“.", "date": "2018.12.20", "title": "Ивайло Спиридонов, ГДБОП: С поредната акция срещу данъчни престъпления се опитваме да дисциплинираме фирмите в България"}
{"url": "http://www.focus-news.net/news/2018/12/20/2604103/burgas-internet-stranitsata-na-artistichniya-proekt-na-obshtinata-bulevart-e-s-iztsyalo-obnovena-viziya-predlagashta-novi-funktsionalnosti.html", "text": "Интернет страницата на артистичния проект на Община Бургас \"БулевАРТ\" - www.boulevart.bg, е с изцяло обновена и модернизирана визия, предлагаща нови функционалности. Това съобщиха от пресцентъра на  Община Бургас .  \r\nМодерната интернет платформа - Boulevart.bg дава възможност на артистите да предлагат и да кандидатстват със свои проекти, което ще улесни значително връзката между бизнеса и творческите индустрии. Платформата ще е отворена за всеки участник в инициативата, който желае да публикува информация за предстоящо събитие или културна проява. \r\nОсвен с артистична и модерна визия, Boulevart.bg се отличава и с пълноценна функционалност на медиа за изкуство и арт инициативи, календар на събития и интерактивни възможности за комуникация с публиката. \r\nВ новия сайт на инициативата вече можете да намерите подробна информация за това кои са обектите и артистите, включени в Мрежата на сетивата, карта с интересните места, на които се случват публикуваните събития, как да участвате в нея и контакт с организаторите. \r\nТворческата мрежа представлява пространство, където предприемачи със свободен дух и артистичният свят си подават ръка за създаване на общност със споделени ценности, която свързва хората и ги сплотява. \r\n\"БулевАРТ\" подкрепя инициативи за намаляване употребата на пластмаса, използване на зелени алтернативи на пластмасовите изделия, разделно събиране на отпадъци, изхвърляне на биологични отпадъци в компост и др. Инициативата е отворена за съвместни проекти между културните и творческите индустрии и представителите на микро и малкия бизнес. \r\nПредстои скоро участниците в артистичния проект да се увеличат с нови места и артисти, а с това ще се обогатяват и разнообразяват културните събития и прояви в града.", "date": "2018.12.20", "title": "Бургас: Интернет страницата на артистичния проект на Общината - \"БулевАРТ\",  е с изцяло обновена визия, предлагаща нови функционалности"}
{"url": "http://www.focus-news.net/news/2018/12/20/2604105/ot-5000-do-10-000-lv-shte-bade-globata-za-kmetovete-ako-ne-se-otchete-namalyavane-na-zamarsyavaneto-na-vazduha.html", "text": "Народното събрание прие окончателни промени в Закона за чистотата на атмосферния въздух, предаде репортер на  Агенция „Фокус“ . Беше решено ако заради действие или бездействие на кмет не се отчете намаление на превишените норми на замърсяване на въздуха глобата да бъде от 5000 до 10 000 лева. Общинските кметове, които не внесат в срока до 31 март, отчет за изпълнението на програмите за чистотата на въздуха ще се глобяват с от 1000 до 5000 лева. При повторно нарушение глобите за кметовете ще бъдат двойни.  \r\nГлобата за разпространение на твърди горива за битово отопление без регистрация ще бъде от 1000 до 10 хил. лева. Пускането на пазара на твърди горива за битово отопление, които не съответстват на някое от изискванията, ще се наказва с глоба от 2000 до 10 хил. лева. Ако горивата не отговарят на изискванията за опаковане или етикиране глобата ще бъде от 5000 до 10 хил. лева. Глоба от 100 до 1000 лева ще има за замърсяване на въздуха чрез строителни или ремонтни дейности.  \r\nДепутатите отхвърлиха предложението на БСП в дефиницията за твърди горива, използвани за битово отопление, да се включат и дърва, брикети от дърва, пелети и брикети от биомаса. Преди гласуването на предложението депутатът от ПГ на БСП и зам.-председател на Комисията по околната среда и водите Манол Генов заяви: „Някак си е нелогично да изключим законодателно дървата за огрев от дефиницията за твърдо битово гориво“.  \r\nВ срок от 3 месеца след влизането в сила на закона Министерски съвет трябва да приеме наредбата с изискванията за качеството на твърдите горива за битово отопление.  В срок от 6 месеца земеделският министър трябва да издаде наредба с изискванията за дървесината, която се използва за битово отопление.  \r\nПрез Закона за чистотата на атмосферния въздух депутатите измениха и Закона за околната среда и водите. Според промените 80% от имуществените санкции за неизпълнение на условия, свързани със замърсяване на въздуха от горивните инсталации, ще постъпват в бюджета на общината. \r\nБиляна ИВАНОВА", "date": "2018.12.20", "title": "От 5000 до 10 000 лв. ще бъде глобата за кметовете, ако не се отчете намаляване на замърсяването на въздуха"}
{"url": "http://www.focus-news.net/news/2018/12/20/2604091/vladimir-putin-za-sanktsiite-na-zapada-inflatsiyata-v-rusiya-e-48-protsenta-a-v-ispaniya-naprimer-e-15-protsenta.html", "text": "Коментирайки последиците от санкциите срещу Русия, държавният й глава Владимир Путин изрази увереност, че щетите са по-сериозни за западните държави, предава  РИА Новости . \r\nПутин подчерта, че заради санкциите Западът е загубил руския пазар, което е довело до съкращаване на работните места. „За тях това е осезателно“, изрази увереност Путин, като същевременно допълни: „В Русия безработицата е 4,8%, а в Европейския съюз – например в Испания, тя е 15%“.  \r\nПутин припомни, че почти в цялата си история руснаците са живели в условията на санкции и в тази връзка бе категоричен, че икономиката на страната се е адаптирала към тях. В ограничителните мерки на Запада няма логика, те са просто допълнителен начин за сдържане на Русия, допълни лидерът на Кремъл. Тереза Герова", "date": "2018.12.20", "title": "Владимир Путин за санкциите на Запада: Инфлацията в Русия е 4,8 процента, а в Испания, например, е 15 процента"}
{"url": "http://www.focus-news.net/news/2018/12/20/2604106/sofiya-dvama-dushi-sa-zadarzhani-za-shofirane-s-nad-3-promila-alkohol.html", "text": "Двама души са задържани за шофиране с над 3 промила алкохол. Това съобщиха от  ОДМВР - София .  Те са установени от РУ- Костенец в следобедните часове на 19 декември 2018 г. Първият нарушител попаднал в полезрението на униформените около 16.25 часа, когато автопатрул спрял за проверка на ул. „Александър Стамболийски“ лек автомобил „ВАЗ“. 40-годишният водач от Момин проход бил тестван за употреба на алкохол, при което дрегерът отчел 3.02 промила в издишания от него въздух. Положителен резултат дал и тестът, който униформените му направили за употреба на наркотични вещества, като в пробата му било отчетено наличие на амфетамин. Нарушителят е задържан за срок до 24 часа.  \r\nПоловин час по-късно в ареста на РУ - Костенец попаднал и втори водач в силно нетрезво състояние. Около 17 часа, на ул. „Белмекен“, полицейски екип спрял за проверка лек автомобил „Ауди 80“ След тест с дрегер се оказало, че 43- годишният водач от с. Костенец управлява с 3.24 промила алкохол, във връзка с което е задържан за срок до 24 часа. Срещу двамата нарушители са започнати бързи производства.", "date": "2018.12.20", "title": "София: Двама души са задържани за шофиране с над 3 промила алкохол"}
{"url": "http://www.focus-news.net/news/2018/12/20/2604107/rumen-petkov-abv-pravitelstvoto-tryabvashe-i-mozheshe-da-se-prebori-s-globata-na-beh.html", "text": "Правителството трябваше и можеше да се пребори с глобата на БЕХ. Това каза лидерът на АБВ Румен Петков по време на пресконференция в централата на партията във връзка глобата на БЕХ, предаде репортер на  Агенция „Фокус“ . „Тази сутрин слушам група безбъдници по телевизията и обясняват как няма да я платим ние гражданите ,защото правилата на КЕВР не допускали тази глоба да бъде отразена в цената. Кой ще я плати? Държавните пари кой ги осигурява?“, каза още Петков и отчете, че в парламента има пълно мълчание. Според него се забелязва взаимна подкрепа между ГЕРБ и БСП. Според него правителството е можело и е трябвало да се пребори тази глоба да отпадне. „Тази глоба е неоснователна“, каза председателят на АБВ. \r\nДеница КИТАНОВА", "date": "2018.12.20", "title": "Румен Петков, АБВ: Правителството трябваше и можеше да се пребори с глобата на БЕХ"}
{"url": "http://www.focus-news.net/news/2018/12/20/2604108/veliko-tarnovo-apelativniyat-sad-ostavi-v-aresta-mladezha-obvinen-za-iznasilvaneto-na-zhena-v-byala-cherkva.html", "text": "Апелативният съд във Велико Търново потвърди мярката за неотклонение „Задържане под стража“ за обвиняемия в изнасилване на жена в Бяла Черква, в следствие на което е настъпила смъртта ѝ. Това съобщиха от пресцентъра на  Апелативен съд – Велико Търново . След проведено открито съдебно заседание, състав на съда потвърди определението на Окръжен съд – Велико Търново. С него по отношение на обвиняемия Димитър Георгиев  от Бяла Черква е взета най-тежката мярка за неотклонение „задържане под стража“ по искане на Окръжна прокуратура – Велико Търново, във връзка с повдигнато обвинение за изнасилване, представляващо особено тежък случай, в следствие на което е настъпила смъртта на пострадалата – 70 годишна жена от същия град. Срещу определението на Окръжен съд е постъпила въззивна жалба от защитника на обвиняемия, поддържана в съдебното заседание. Защитата излага съображения, че първоинстанционният съд е постановил своето определение, като е отчел само формално предпоставките в Наказателно-процесуалния кодекс , без да анализира някои доказателства по делото и обстоятелства, като младата възраст на обвиняемия, чистото му съдебно минало и наличието на постоянен адрес. Поискано е налагане на по-леката мярка  „домашен арест“ . \r\nСъставът на Апелативен съд – Велико Търново намира, че първоинстанционният съд е анализирал всички доказателства по делото в цялост и споделя изцяло изводите му по отношение необходимостта от налагане на най-тежката мярка за неотклонение „задържане под стража“, поради което счита жалбата за неоснователна и като такава я оставя без уважение. \r\nОпределението на Апелативен съд – Велико Търново е окончателно и не подлежи на обжалване.", "date": "2018.12.20", "title": "Велико Търново: Апелативният съд остави в ареста младежа, обвинен за изнасилването на жена в Бяла Черква"}
{"url": "http://www.focus-news.net/news/2018/12/20/2604112/ivana-mileva-odmvr-varna-ako-praznuvate-izvan-doma-zapoznayte-se-s-planovete-za-evakuatsiya-v-sgradata-v-koyato-shte-badete.html", "text": "Ако празнувате извън дома, запознайте се с пътищата за евакуация в сградата, в която ще бъдете. Това съобщи за  Радио „Фокус“ – Варна  Ивана Милева, говорител на ОДМВР – Варна. „Гражданите, които ще прекарат празниците в увеселително заведение, хотел, търговски център, кино, театър или други, e добре да се запознаят с пътищата за евакуация, изходите и разположението на пожарогасителите и пожарните кранове“, съобщи Ивана Милева. В случай на задимяване и пожар на обществено място, гражданите не бива да изпадат в паника, а да се насочат към най-близкия изход. Ивана Милева допълни, че е важно да се следват и изпълняват указанията на персонала на обекта и на пристигналите на място пожарникари и служители на реда. „Хората, които не са възпрепятствани при възможност да помогнат на деца, възрастни и хора в неравностойно положение“, каза още тя. „При силно задимяване на помещението е добре да се използва мокър текстилен материал пред носа и устата, и да се диша през него“, допълни Ивана Милева. При възникнал пожар, придвижването трябва да става в приведено положение – близо до пода, тъй като въздухът там не е толкова замърсен, каза още тя. От Регионална дирекция „Пожарна безопасност и защита на населението” – Варна съветват хората да бъдат отговорни за действията си и за безопасността на околните по време на празничните дни. \r\nБояна АТАНАСОВА", "date": "2018.12.20", "title": "Ивана Милева, ОДМВР – Варна: Ако празнувате извън дома, запознайте се с плановете за евакуация в сградата, в която ще бъдете"}
{"url": "http://www.focus-news.net/news/2018/12/20/2604111/sport-real-madrid-predlaga-20-mln-evro-na-zhoze.html", "text": "Жозе Моуриньо отново е в орбитата на Реал Мадрид. След като бе уволнен от Манчестър Ю, името на португалеца отново е на масата в офиса на президента на Кралския клуб Флорентино Перес. Той е един от най-големите фенове и защитници на Специалния. \r\nПерес не крие своето желание, че иска Моуриньо да води Реал през следващия сезон, твърди \"Ел Паис\". Въпреки че Сантяго Солари има договор до 2021 година, Перес вижда Жозе за перфектния човек за треньорския пост от следващия сезон. Твърди се, че с назначението на аржентинеца президентът на Реал е искал да спечели повече време в изчакване за пристигането на Моуриньо. Перес държи в отбора да бъде вкаран ред и ветераните в тима да бъдат поставени на място, а тази реформа може да бъде осъществена единствено от Жозе. \r\nОще през октомври генералният директор на Белия балет Хосе Анхел Санчес, който е дясната ръка на Флорентино Перес, е провел неформални разговори с Моуриньо. \r\nОсвен това представител на испанския колос е в постоянен контакт с агента на Специалния - Жорже Мендеш. Смята се, че от Реал са предложили заплата от 20 милиона евро на Моуриньо, но португалецът все още не е дал своя отговор. \r\nВенцислав ДРАГОМАНОВ", "date": "2018.12.20", "title": "Спорт: Реал Мадрид предлага 20 млн. евро на Жозе"}
{"url": "http://www.focus-news.net/news/2018/12/20/2604113/burgas-pravitelstvoto-otpusna-1-mln-leva-na-obshtina-pomorie-za-izgrazhdane-na-detska-yasla-v-grad-aheloy.html", "text": "С решение на Министерски съвет правителството одобри средства в размер на 1 млн. лева, които да бъдат преведени към бюджета на Община Поморие, за детска ясла в УПИ IV, кв. 11 по плана на гр. Ахелой. Това съобщиха от пресцентъра на  Общината . Проектът е за изграждане на нова двуетажна сграда  – детска ясла за 2 групи по 15 деца на възраст от 10 месеца до 3 години, като филиал на съществуващата Детска градина „Теменуга”. Сградата ще е разположена в непосредствена близост до съществуващото училище и детска градина. Двете яслени групи ще разполагат с достатъчно пространство за игри и занимания на малките деца. Всяка група ще има своя спалня, съблекалня, разливочна, санитарни и помощни помещения и кътове за игра. В двора също ще има обособен кът за игри на открито, различен от този за по-големите деца. Новата сграда ще разполага със самостоятелно котелно помещение, лекарски кабинет, рампа за деца с увреждания и паркинг. Всички дейности ще се изпълнят с материали  съгласно санитарно–хигиенните изисквания. Проектното решение предвижда настилките да са от гранитогрес, теракот и ламинат, стените на тоалетните от фаянс на височина минимум 2.00 м, а всички тавани и останалите стени да са боядисани с латекс. Дограмата е PVC . Предвидена е каменна облицовка и облицовка с декоративни тухли частично в зоната на партера и втория етаж.„Благодарение на финансовата подкрепа на правителството ще решим още един дългогодишен проблем в Ахелой, а именно осигуряване на подходяща среда за занимания и игри на най-малките. Липсата на детска ясла е въпрос, който разискваме с майките от Ахелой от години и наистина се радвам, да поднеса тази новина като коледен подарък за всички тях”, каза кметът Иван Алексиев.", "date": "2018.12.20", "title": "Бургас: Правителството отпусна 1 млн. лева на Община Поморие за изграждане на детска ясла в град Ахелой"}
{"url": "http://www.focus-news.net/news/2018/12/20/2604096/veliko-tarnovo-koledari-ot-detska-gradina-sonya-pozdraviha-obshtinskite-savetnitsi-po-vreme-na-redovnoto-im-zasedanie.html", "text": "Малки коледари от ДГ „Соня“ поздравиха общинските съветници във Велико Търново. Днешното заседание започна с песни и наричания от децата от група „Пчелица“ при детската градина, предаде репортер на  Радио „Фокус“ – Велико Търново . Децата внесоха празнично настроение и коледен дух. След поздрава те получиха от ръководството на Общински съвет подаръци и изненади, както и поздравителен адрес от председателя Венцислав Спирдонов. „От мое име и от името на общинските съветници от Великотърновски общински съвет най-искрено и сърдечно Ви благодаря за празничното настроение и коледния дух, който донесохте по време на нашето заседание. С Вашето изпълнение Вие ни припомнихте, че наближават най-светлите празници през годината, които са свързани с топлината на семейния уют, със старите български традиции и обичаи и с човешката доброта! Пожелаваме Ви да бъдете здрави и щастливи!“, се казва в поздравителния адрес. \r\nНадежда КРЪСТЕВА", "date": "2018.12.20", "title": "Велико Търново: Коледари от Детска градина „Соня“ поздравиха общинските съветници по време на редовното им заседание"}
{"url": "http://www.focus-news.net/news/2018/12/20/2604114/rumen-petkov-abv-sled-provala-pri-prevozvachite-v-zashtitata-na-zhivotnite-ni-i-selskoto-stopanstvo-idva-tozi-v-energetikata.html", "text": "След провала в превозвачите, след провала в защитата на животните ни и селското стопанство, идва този в енергетиката. Това каза лидерът на АБВ Румен Петков по време на пресконференция в централата на партията, предаде репортер на  Агенция „Фокус“ . „Най-тежкият удар, нанасян на българската икономика и в случая на енергетиката през последните години, за който от АБВ три години говорят, че ще настъпи и че трябва да се намерят решенията, които да съхранят минодобивното дело. Никой не взе никакви мерки и на 19 декември след дълги преговори председателството на Съвета и ЕП постигнаха предварително споразумение за директива и регламент за електроенергията. Пакетът за чиста енергия предполага 2025 г. да бъдат преустановени всички държавни помощи за ТЕЦ-овете, които работят на въглища. Големият провал на българското правителство в сравнение с това на полското е, че първо ние не съумяхме дори да се преборим да бъде прието предложението на ЕК, защото тя предлага държавите, които са с нисък БВП, със слаба икономика да бъдат изключение от това правило. Второ, ние сме силно зависими от електроенергията, която ни предлага „Марица 2\", заяви още Петкова. Той посочи, че 2025 г. страната ни ще бъде в енергиен удар и криза. „Оставям на страни социалния ефект, че повече от 10 хил. души от 2025 г. са под въпрос. България не може да издържи на този вариант. За сравнение Полша съумя да договори за себе си такъв план да влиза в сила от 2035 г. Това е поредната катастрофа на министъра на външните работи и на правителството като цяло. Министърът на външните работи отговаря за цялостния преговорен пакет в ЕС. За този провал трябва да се търси най-строга, жестока политическа отговорност“, подчерта лидерът на АБВ. „И днес идва ударът, по който се работи повече от две години. Всички евродепутати на първо място, тези които са членове на Енергийна комисия са виновни и правителството. Министерство на външните работи като координиращ фактор, Министерство на енергетиката и правителството като цяло“, заяви още Петков. \r\nДеница КИТАНОВА", "date": "2018.12.20", "title": "Румен Петков, АБВ: След провала при превозвачите, в защитата на животните ни и селското стопанство, идва този в енергетиката"}
{"url": "http://www.focus-news.net/news/2018/12/20/2604110/kaloyan-pargov-bsp-sofiya-shte-se-vazdarzhim-ot-glasuvane-za-minimalna-tsena-za-taksimetrovite-uslugi-zashtoto-tya-ne-pochiva-na-nikakvi-pazarni-analizi.html", "text": "Ще се въздържим от гласуване за тази минимална цена за таксиметровите услуги, защото тя не почива на никакви пазарни анализи. Това каза пред журналисти лидерът на БСП-София Калоян Паргов, предаде репортер на  Агенция „Фокус“ . „Всяка година трябва да правим актуализация по определени критерии и фактори, които влияят на цената. До този момент те не са специфицирани, така че тази цена, която днес ще приеме Общинският съвет е просто Соломоновска цена на база на най-масовата в момента, за да изпълним закона. Вчера направих предложение да го отложим с няколко месеца, така или иначе толкова години общината не е изпълнила това, няма защо да бързаме да е сега преди Нова година. Но едно мнозинство каза: „Дайте да го направим, така или иначе да вземем това решение, да фиксираме тази масова цена, с която в момента возят масово шофьорите. Не казвам, че е картелна, но очевидно по-големите фирми водят към определяне на такава пазарна цена, с която всички се съобразяват. До година се надявам, че ще седнем сериозно да направим един анализ и искам всички от бранша и големите, и малките таксиметрови шофьори да седнем и да се разберем какво е оптимално възможното като цена, която хем да е удобно за клиента и която ще им даде глътка въздух да покрият своите разходи като семейства, поддръжка на автомобила, лизинг и застраховки“, каза той. „Ние няма да подкрепим тази цена, ще се въздържим, защото тази цена не почива на никакви пазарни анализи, на никаква себестойност и с чиста съвест ще се въздържим от подкрепата. Ще очакваме следващото обсъждане през следващата година, когато се надявам да подходим сериозно“, обясни Паргов. Попитан няма ли притеснение, че ако се увеличи минималната цена, ще намалеят клиентите, Паргов отговори, че зависи от клиентите. „Зависи от това колко се увеличи минималната цена. Смятам, че в момента тази цена е под себестойност на фона на увеличените цени. Равновесната цена към момента по доклада „Грант торнтон“, който ни представи миналата година и който вече не актуален, все пак има динамика в икономиката, трябва да бъде може би с десетина стотинки нагоре. Аз не се наемам да фиксирам цена, при положение, че трябва нов анализ към момента, който да даде една обективна картина. Едва ли ще са доволни таксиметровите шофьори“, каза още той.  \r\nПопитан какво мисли за ремонта на ул. „Граф Игнатиев“, Паргов отговори: \"Трамвайната линия се пусна след поредното питане и предложение от БСП към Крусев преди един месец. Той бе помолен да каже ясно на хората кога ще бъде пуснат трамвая. След два дни обявиха, че ще го пуснат за Коледа. Много хубаво, обаче да видим как оттук нататък ще използваме тази емблематична улица в София. Дали няма да се спънем в ръбче на някое паве. Надявам се това да е обица за всички общинари, най-вече за администрацията и ръководството на Столична община, че софиянци не искат само количество, но и качество. Това е основното нещо, което трябва да се наложи за следващата година, защото всички сме данъкоплатци и искаме да сме сигурни, че нашите пари се използват ефективно и целево, а не ги прибира някой по някакъв начин и не си свършва работата по начина, по който очакваме от него. Оценката за „Граф Игнатиев“ ще я дадат гражданите“.  \r\nТеодора ПАТРОНОВА", "date": "2018.12.20", "title": "Калоян Паргов, БСП-София: Ще се въздържим от гласуване за минимална цена за таксиметровите услуги, защото тя не почива на никакви пазарни анализи"}
{"url": "http://www.focus-news.net/news/2018/12/20/2604109/tass-vladimir-putin-schita-za-nevazmozhna-restavratsiyata-na-sotsializma-v-stranata.html", "text": "Реставрацията на социализма в Русия е невъзможна. Това заяви държавният глава на Руската федерация Владимир Путин в рамките на традиционната годишна конференция за резултатите от годината, предава  TACC . \r\n„Мисля, че това е невъзможно. Промяната в обществото е толкова дълбока, че реставрацията на социализма… е невъзможна. Възможни са единствено елементи на социализация на икономиката, на социалната сфера“, коментира лидерът на Кремъл.  \r\nВъзстановяването на социализма „винаги е свързано с разходи за повече доходи и в краен резултат – в икономиката“, обясни Путин. Тереза Герова", "date": "2018.12.20", "title": "ТАСС: Владимир Путин счита за невъзможна реставрацията на социализма в страната"}
{"url": "http://www.focus-news.net/news/2018/12/20/2604116/pregled-na-mezhdunarodnite-novini-do-13-chasa-agentsiya-fokus.html", "text": "Русия трябва да стане петата по сила икономика в света. Това заяви държавният глава на Руската федерация Владимир Путин в рамките на традиционната годишна пресконференция за резултатите от годината, предава  РИА Новости . \r\nПутин поясни, че от 2021 г. правителството планира ръст от три процента в икономиката. „Може да има колебания, но най-важното е да влезем в друга икономическа икономика“, поясни Путин. \r\n***  Коментирайки последиците от санкциите срещу Русия, държавният й глава Владимир Путин изрази увереност, че щетите са по-сериозни за западните държави, предава  РИА Новости . \r\nПутин подчерта, че заради санкциите Западът е загубил руския пазар, което е довело до съкращаване на работните места. „За тях това е осезателно“, изрази увереност Путин, като същевременно допълни: „В Русия безработицата е 4,8%, а в Европейския съюз – например в Испания, тя е 15%“.  \r\nПутин припомни, че почти в цялата си история руснаците са живели в условията на санкции и в тази връзка бе категоричен, че икономиката на страната се е адаптирала към тях. В ограничителните мерки на Запада няма логика, те са просто допълнителен начин за сдържане на Русия, допълни лидерът на Кремъл. \r\n***  Владимир Путин определи като „провокация“ инцидента в Керченския пролив и заяви, че Украйна е изпратила военнослужещите си към руските граници с надеждата, че те ще загинат. Това заяви държавният глава на Руската федерация в рамките на традиционната годишна пресконференция за резултатите от годината, предава  РИА Новости . \r\n„Провокациите винаги са лошо нещо, предназначено да задълбочи ситуацията, разбира се, те имат избори, необходимо да бъдат повишени рейтингите на сегашното правителство.Това е в ущърб на интересите на народа. Рейтингът на Петър Олексеевич (т.е. Петро Порошенко) се подобри: той се премести от пето на второ място. Изпълни  задачата си за сметка на интересите на страната\", коментира Путин. \r\n***  Министър-председателят на Косово Рамуш Харадинай призна, че решението на Прищина за въвеждане на 100-процентни мита за внос на сръбски стоки в страната е с цел оказване на натиск върху Сърбия и Босна и Херцеговина да признаят най-младата държава на Балканите, предава македонската информационна агенция  „Макфакс“ . \r\n„Искаме признание от Сърбия след отделянето. Те се нуждаят от нашия пазар, а ние от признанието им. В същото време искаме да улесним Босна и Херцеговина да вземе решение за признаването на Косово, защото нямаме открити проблеми с нея и не искаме да им нанесем щети с това решение\", каза Харадинай. \r\nГоворейки за митата, които Косово наложи на Сърбия и Босна и Херцеговина, Харадинай заяви, че Босна е страна, която заслужава уважение и партньорство с Косово. \r\n***  Президентът на Сърбия Александър Вучич направи три заключения за писмото, което държавният глава на САЩ Доналд Тръмп изпрати до косовския им колега Хашим Тачи: 1) Вашингтон е заинтересован от постигането на компромис между Белград и Прищина, 2) американският лидер се намесва за първи път в диалога за нормализиране на двустранните отношения, което означава и 3) създаване на голяма машина, която ще се намеси в крайния етап на преговорите между двете страни, отбелязва електронното издание на водещия белградски ежедневник  „Вечерне новости“ . \r\n„Не мисля, че сме близо до решение, нито че ще бъде лесно да достигнем до него, но това (писмото – бел. р.) показва интереса на САЩ от компромис. Нямаме алтернатива освен да продължим да разговаряме, защото се опасявам, че ако не се търси решение, ни очаква нещо лошо“, подчерта Вучич от Брюксел след работен обяд с Върховния представител на ЕС по външните въпроси и политиката за сигурност Федерика Могерини, на който присъстваха също лидерите на страните от Западните Балкани. \r\nПрехвърлянето на диалога от Брюксел към Вашингтон е ключов въпрос, за който вестникът писа още преди няколко месеца, когато съобщи, че САЩ участват пряко в решаването на косовския въпрос. Този акт категорично показва арогантността на властта във Вашингтон, която с писмото показа „безплодието“ на европейската дипломация, неспособна да се справи с конфликтни ситуации в собствения си заден двор, коментират от редакцията на сръбския ежедневник. Позицията на САЩ е от изключителна важност за по-нататъшното премерване на силите с Русия на Балканите, уверени са в редакцията.  \r\nВучич е убеден, че в  процеса на решаване на въпроса за Косово трябва да бъдат включени и други фактори - руснаците, европейците, ООН и „нашите китайски приятели\". „Но в момента не сме разрешили дори въпроса за митата, въведени от Прищина. Надявам се, че те бързо ще бъдат премахнати и че всички ще продължат да настояват за това“, подчерта сръбският президент. \r\n***  Албания обяви за персони нон грата и изгони двама дипломати от посолството на Ислямска република Иран, заподозрени за участие в дейности, които застрашават сигурността на страната, съобщава електронното издание на македонския вестник  „Независен“ . \r\nИнформацията се появи най-напред в средствата за масова информация, но по-късно бе потвърдена от говорител на Министерството за Европа и външните работи в Тирана. Обяснението на ведомството е, че иранските дипломати са изгонени от страната „заради тяхната дейност в Албания, влизаща в противоречие с дипломатическия им статут“.  \r\nНеофициални източници твърдят, че решението на властите е взето в резултат от сътрудничеството с партньорски и израелските тайни служби, с цел да се избегне инцидент по време на футболния мач между Албания и Израел в Шкодра, което трябваше да се проведе в рамките на Лигата на нациите. \r\nПо това време е имало информация, че лидерът на албанските джихадисти в „Ислямска държава“, Лавдрим Мухаджери, както и други терористи, са планирали нападение срещу израелските футболисти. Във връзка със случая в Албания и Косово бяха арестувани над 20 души.  \r\nПреди няколко месеца Албания обяви за персона нон грата руския военен аташе, както и първия секретар на руското посолство. Но това решение, както беше потвърдено от Министерството за Европа и външните работи, бе свързано със случая „Скрипал“. \r\n***  След поредицата оспорвания от страна на Анкара на гръцкия суверенитет в Егейско море, началникът на Генералния щаб на армията адмирал Евангелос Апостолакис предупреди, че Атина ще „изравни“ всеки гръцки остров, в случай че турските сили стъпят на него, отбелязва електронното издание на водещия атински ежедневник  Kathimerini . \r\n„Ако те стъпят остров, ние ще го изравним. Това е червената линия, която е приета и от правителството\", предупреди Апостолакис пред журналисти в Атина, като увери, че ако се наложи, Гърция ще се защитава. „Усилията ни са насочени към това да не допускаме да се стига до такъв момент. Заедно със САЩ и Европейския съюз искаме да гарантираме, че турците няма да стигнат дотам“, поясни гръцкият адмирал.  \r\nВизирайки стратегическия диалог между САЩ и Гърция, първата среща от който се състоя във Вашингтон по-рано този месец, Апостолакис заяви, че САЩ търсят начини за осигуряване на баланс в региона. „Гърция играя ролята на мост и има положителна роля. Гръцко-израелско-египетската ос компенсира натиска, упражняван от Турция\", подчерта началникът на Генералния щаб на гръцката армия. \r\nМеждувременно министърът на отбраната Панос Каменос посети Кастелоризо в сряда, където заяви, че Гърция ще очертае своята Изключителна икономическа зона (ИИЗ) през следващите месеци. \r\n„Икономическата зона на Кастелоризо е от особена важност за икономиката на страната ни. През следващите месеци декларацията за ИИЗ ще разкрие потенциала за добив на природен газ за страната ни, разкривайки големи газови полета, които ще отговарят на нуждите на бъдещите поколения\", поясни лидерът на „Независими гърци“.  \r\nВъпреки споменаването му за Кастелоризо, Каменос не разясни дали говори за Изключителната икономическа зона на Гърция в източната част на Егейско море или в Йонийско море.Каменос също предупреди, че онези, които „не зачитат нашия национален суверенитет и териториална цялост, ще бъдат смазани\". \r\nТристранна среща на високо равнище между Гърция, Кипър и Израел ще се състои по-късно през деня в израелския град Беершеба с участието на гръцкия премиер Алексис Ципрас, президента на Кипър Никос Анастасиадес и израелския премиер Бенямин Нетаняху. Срещата на върха се подкрепя от САЩ, които считат трите страни за стабилизиращи сили в региона. \r\nЦипрас ще се отправи към Белград в петък за среща на върха между Гърция, Сърбия, България и Румъния. \r\n***  Според основателя Рудолф Аугщайн базираното в Хамбург новинарското списание  Der Spiegel  е „огнестрелно оръжие на демокрацията\" и отличен пример за сериозна журналистика. Но сега тази представа е тотално разбита от скандал с разпространяването на фалшиви новини, пишат в редакцията на  Bild . \r\nВ сряда новият главен редактор на Der Spiegel Щефен Клусман събра редакторите на изданието и им съобщи, че сред тях има репортер, който е манипулирал или измислил голям брой истории. Става въпрос за многократно награждавания 33-годишен Клаас Релотиус. „Това не е просто скандал. Много по-лошо е. Все едно папараци да хванат папата в публичен дом“, коментират в редакцията на таблоидния вестник, един от най-четените в Германия.  \r\nОказва се, че до 55 различни истории са били повече или по-малко продукт на въображението на 33-годишния репортер на Der Spiegel, който пише за изданието в продължение на години. Досега са потвърдени 14 случая с фалшициране на информация.  \r\nСлучаят започва да се разплита след подаден сигнал от колега на Релотиус – Хуан Морено. Двамата за работили съвместно по материал за дейността на групи американски граждани по границата с Мексико. Тогава Морено е забелязал нередности в работата на колегата си. „За три-четири седмици Морено минава през ада, защото началниците и колегите му не могат да повярват на това, което казва“, пише Bild.  \r\nНакрая Морено успява да представи толкова много доказателства за изправянето на Релотиус пред обвинения. \r\n***", "date": "2018.12.20", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/12/20/2604115/veliko-tarnovo-blizo-8-411-000-leva-razhodi-za-sabirane-transportirane-i-tretirani-na-bitovi-otpadatsi-e-zalozhila-obshtinata-za-2019-godina.html", "text": "Близо 8 411 000 лева разходи за събиране, транспортиране и третирани на битови отпадъци е заложила Общината за 2019 година. План-сметката за дейностите по почистването на града и населените места от общината бе гласувана на днешното заседание на Общински съвет, предаде репортер на  Радио „Фокус“ – Велико Търново . Точката предизвика близо едночасови дебати. От Общината обясниха, че покачването на разходите за почистване се дължи на увеличението на минималната работна заплата. \r\nГрупата общински съветници от БСП подчерта, че план-сметката за тази дейност за 2017 година е била 6 млн. лева. „Тези 2 млн. лева са от данъци – от детски градини, от детски ясли, от такса „административни услуги“, такса „технически услуги“. Не се провежда никаква политика по отношение чистотата на града. Къде е политиката на кмета по отношение събирането на отпадъци? Трябва да се коментира качеството на чистотата на града. Колко пъти се мие Велико Търново? Каква е запрашеността на въздуха? Тези 8.5 млн. лева са 30% от  собствените приходи на Община Велико Търново. Трябва да се обясни на гражданите, че 30% се дават за почистване“, посочи общинският съветник Стоян Витанов. Петко Тюфекчиев от групата на БСП предложи да се приеме същата план-сметка от 2017 година – за 6 100 000 лева. Това обаче, не бе прието. \r\n„Привидно голямата сума прави впечатление, но тя е естествена и нормална в рамките на това, което трябва да бъде извършено като ангажимент от общината. Добрата новина е, че не се предвижда увеличението на такса „смет“ за гражданите на Община Велико Търново, т.е. абсолютният размер на необходимите разходи ще бъде покрит от такса „смет“ и евентуално от други приходи като данъци. Естествено е, че местният разход ще бъде покрит с местен приход. Законът допуска това, което не се събере като приходи от такси да бъде дофинансирано с други източници от общинския бюджет. Категорично не съм съгласен, че това е прецедент. Такива са издръжките на пенсионерски клубове, на младежките клубове, на детската кухня, на домашното подпомагане и патронаж. Таксите не покриват разходите“, подчерта Росен Иванов от групата общински съветници от ГЕРБ. \r\nПлан-сметката за 2019 година бе гласувана с 23 гласа “за“, 4 “против“ и 2 “въздържал се“. \r\nНадежда КРЪСТЕВА", "date": "2018.12.20", "title": "Велико Търново: Близо 8 411 000 лева разходи за събиране, транспортиране и третирани на битови отпадъци е заложила Общината за 2019 година"}
{"url": "http://www.focus-news.net/news/2018/12/20/2604122/varna-s-beseda-na-tema-koleda-bez-grim-prodalzhavat-rozhdestvenskite-cheteniya-v-hram-sv-atanasiy.html", "text": "С беседа на тема „Коледа без грим“ продължават Рождественските четения в храм „Св. Атанасий“ в града, предаде репортер на  Радио „Фокус“ – Варна . Беседата ще се състои в храма на 21 декември от 18.00 часа и ще бъде водена от доц. Ивайло Найденов от Богословски факултет при СУ „Св. Климент Охридски“. За 15-а поредна година църковното настоятелство при храм „Св. Атанасий“ във Варна организира инициативата „Рождественски четения“ и концерт по повод предстоящия празник Рождество Христово, в който се включиха детски хор „Ангели“, школата по Актьорско майсторство при храм „Св. Атанасий“, ученици от НУИ „Добри Христов“ и Вокална формация „Бънджи Сингърс“. Програмата продължава и на 23 декември от 11.00 часа с беседа на тема „Христологията на св. Игнатий Богоносец“ с лектор доц. иконом Теодор Стойчев. \r\nМарияна ВАЛЕНТИНОВА", "date": "2018.12.20", "title": "Варна: С беседа на тема „Коледа без грим“ продължават Рождественските четения в храм „Св. Атанасий“"}
{"url": "http://www.focus-news.net/news/2018/12/20/2604121/burgas-vazstanoveno-e-dvizhenieto-po-avtomagistrala-trakiya-pri-km-319.html", "text": "Движението по автомагистрала „Тракия“ е възстановено. Това съобщи за  Радио „Фокус“ - Бургас  Цветелина Рандева, говорител на ОДМВР - Бургас. Частично бяха затворени аварийната и дясната лента за движение при км 319 от автомагистрала „Тракия“ в посока Бургас поради изтегляне на ТИР от пътно транспортно произшествие с материални щети, възникнало тази сутрин. Движението се осъществяваше само в лявата пътна лента. \r\nДеница ДИМИТРОВА", "date": "2018.12.20", "title": "Бургас: Възстановено е движението по автомагистрала „Тракия“ при км 319"}
{"url": "http://www.focus-news.net/news/2018/12/20/2604119/stara-zagora-nad-12-mln-lv-sa-privlechenite-sredstva-ot-tsentralniya-byudzhet-na-obshtinata-za-2018-g.html", "text": "Сериозен финансов ресурс в размер на 12,1 млн. лв. е привлякла Община Стара Загора през 2018 г, извън реализираните европейски проекти. Това съобщиха от пресцентъра на  Общината . Държавата преведе 3.5 млн. лв. за участие в Индустриална зона „Загоре“, с които започва изграждането на инфраструктурата. Предстои цялостна подмяна на водоснабдяването и канализацията на кв. Самара 1 с осигурени 5.2 млн. лв по ПУДООС. Проектът ще бъде реализиран през следващата година на етапи. На вчерашното си заседание правителството взе решение да осигури от националния бюджет финансов трансфер за община Стара Загора в размер на 3.4 млн. лв. От тях 3 млн. лв. са за разширяване на новия парк „Артилерийски“ в града, а 400 хил. лв. са за рехабилитация на общинска пътна инфраструктура. Това съобщи на пресконференция днес кметът на Стара Загора Живко Тодоров. \r\nТой припомни, че приносът на Община Стара Загора към националния бюджет е сериозен и е доволен, че част от тях се връщат като субсидия, която ще бъде използвана за всички хора. Проектът за парка, изработен от „Институт за градско планиране“ АД, гр. София, беше представен на гражданите на обществено обсъждане на 20 юни 2016 г. Междувременно настъпиха изменения, които се изразяват в изграждането на скейт парк на около 2 дка площ в югоизточната част, поради което арх. Грозева го представи отново пред журналисти. Работихме с проектанти, препоръчани от скейтобщността в града, увери тя. Съоръжението ще отговаря на всички стандарти и ще може да се ползва от хората, когато и колкото пожелаят, уточни арх. Грозева. \r\nПроектът се отличава с много зеленина, пейзажни форми, множество алеи и централна алея с продължение на велоалеите, които свързват парка с останалата част на града. Продължението на ул. “Хр. Ботев“ ще бъде с две активни ленти за движение, а в двете странични ще се паркира. То ще бъде разделено от зеленина, а повдигната пешеходна пътека и велоалея ще свързват северната и южната част на парка. На улицата ще може да се паркира, както и на съседната „Одринска епопея“, където ще бъде изградено кръгово кръстовище. Предвиден е слънчев часовник като място за срещи, площадки за безопасно улично движение за най-малките. \r\nВсички възрастови групи ще имат свое кътче в продължението на новия парк в Стара Загора. Това предвиждат обособените в него зони за спортни, обучителни и извънкласни дейности, православен храм, модерен павилион на поезията, воден акцент, катераческа стена, терен за увеселителен парк и музикални детски площадки. Те ще бъдат изградени на останалите около 40 дка от бившите артилерийски казарми, които Министерството на отбраната прехвърли на общината. С новия имот целият парк „Артилерийски“ ще заеме площ около 130 дка.  \r\nНа 20 дка от терена ще бъде изградено спортна зала. Общата стойност на проекта за продължение на парка е 4,6 млн. лв., а изпълнител на обекта е фирма „Водстрой“, съобщи кметът Живко Тодоров. Дейностите вече са в ход и той трябва да бъде завършен до м. юни 2019 г. \r\nНа пресконференцията кметът съобщи още, че предстои през следващата година да бъдат обновени Летният театър и станционната градина. Днес има държавна приемателна комисия за парк „М. М. Кусев“ и предстои да се подпише акт 16 за приключване на ремонтните дейности, съобщи още той. До месец се очаква да приключи и работата по ремонта в центъра на града, а в средата на януари да бъде пуснат за движение и моста над жп линията.", "date": "2018.12.20", "title": "Стара Загора: Над 12 млн. лв. са привлечените средства от централния бюджет на Общината за 2018 г."}
{"url": "http://www.focus-news.net/news/2018/12/20/2604124/tass-putin-kato-tsyalo-se-saglasi-s-tramp-islyamska-darzhava-v-siriya-e-pobedena.html", "text": "Държавният глава на Руската федерация Владимир Путин \"като цяло\" се съгласи с оценката на американския колега Доналд Тръмп, съгласно която терористичната групировка „Ислямска държава“ е победена в Сирия. Това лидерът на Кремъл заяви в традиционната пресконференция за резултатите от годината, предава  TACC . \r\n„Що се отнася до „Ислямска държава“, като цяло съм съгласен с президента на САЩ. Постигнахме съществени изменения в борбата с тероризма на територията и нанесохме сериозни удари по „Ислямска държава“ в Сирия“, заяви Путин.  Тереза Герова", "date": "2018.12.20", "title": "ТАСС: Путин \"като цяло\" се съгласи с Тръмп: „Ислямска държава“ в Сирия е победена"}
{"url": "http://www.focus-news.net/news/2018/12/20/2604117/ivelina-vasileva-gerb-shte-vavedem-normi-za-vaglishtata-i-briketite-koito-se-izpolzvat-za-bitovo-otoplenie.html", "text": "Основната промяна, която приехме, е въвеждането на норми за качество на въглищата и брикетите от въглища, които се използват за битово отопление. Това каза пред журналисти в парламента депутатът от ГЕРБ и председател на Комисията по околната среда и водите Ивелина Василева след приемането на второ четене на промени в Закона за чистотата на атмосферния въздух, предаде репортер на  Агенция „Фокус“ . „Законът беше част от мерките, свързани с усилията за подобряване качеството на атмосферния въздух“, посочи тя. „Въвежда се отговорност на ДАМТН да разработи правилата и нормите, да контролира разпространението им на пазара и да следи за това да се спазват изискванията. Те са свързани с по-ниско съдържание на сяра и пепел във въглищата за битото отопление“, обясни Ивелина Василева. „Текстове в закона по-ясно дефинират отговорностите на институциите“, коментира тя. „Кметовете ще носят своята отговорност. Ако те имат действие или бездействие, което води до влошаване на показателите и повишаване на замърсителите, тогава ще бъде налагана санкция от 5 до 10 хил. лева“, заяви Ивелина Василева и уточни, че тези текстове са съгласувани с кметовете. „МЗХГ ще изработи наредба с методите на организация и контрол върху дейностите, свързани с дървесината, която се използва за битово отопление“, обясни тя. „Мерките целят използването на по-сухи дърва за огрев. Когато те са с по-ниско съдържание на влага, замърсяванията са по-ниски“, каза още Василева. \r\nБиляна ИВАНОВА", "date": "2018.12.20", "title": "Ивелина Василева, ГЕРБ: Ще въведем норми за въглищата и брикетите, които се използват за битово отопление"}
{"url": "http://www.focus-news.net/news/2018/12/20/2604118/tass-vladimir-putin-uveri-che-zapasite-ot-priroden-gaz-v-stranata-nyama-da-svarshat.html", "text": "Държавният глава на Руската федерация Владимир Путин бе категоричен, че запасите от природен газ на страната са достатъчни и няма да бъдат изчерпани, предава  TACC  на живо от традиционната пресконференция за резултатите от годината. \r\n„Газта няма да свърши, имаме повече, отколкото целият свят общо“, увери лидерът на Кремъл.  \r\nТака Путин реагира на опит на журналист да зададе въпрос с фразата: „Скоро газта ще свърши, Владимир Владимирович!“. Тереза Герова", "date": "2018.12.20", "title": "ТАСС: Владимир Путин увери, че запасите от природен газ в страната няма да свършат"}
{"url": "http://www.focus-news.net/news/2018/12/20/2604120/filip-popov-bsp-66-narodni-predstaviteli-podpisahme-iskaneto-za-protivokonstitutsionnost-na-razporedbi-ot-zakona-za-byudzheta-na-nzok-za-2019-g.html", "text": "66 народни представители успяхме да подпишем това искане, то е по отношение Закона за бюджета на НЗОК за 2019 г. Това заяви секретарят на ПГ на „БСП за България“ Филип Попов за внесеното в Конституционния съд искане за обявяване на противоконституционност на разпоредби от Закона за бюджета на НЗОК за 2019 г., предаде репортер  Агенция „Фокус“ . „Това е искането до КС, внесено от групата на „БСП за България“. Със Закона за бюджета с преходните и заключителните разпоредби се променят 17 закона, които са структуроопределящи и широкообхватни закони. Практиката на КС е, че това е противоконстуционно. В самото искане сме изброили няколко решения на съда, в които ясно е записано, че не може да се правят промени в преходни и заключителни разпоредби на такъв закон за бюджета, какъвто е този на НЗОК и през тях да се променят такива закони, които нямат нищо общо“, това заяви Попов, като допълни, че сред един от променените закони е Изборният кодекс. „Това е прецедент в практиката на законодателството. Ние искаме да спрем издевателството над законодателния процес, което се случва постоянно в тази регистратура на това Народно събрание. Виждате колко пъти се внасят едни проекти, те се отлагат във времето - променят се, оттеглят се. Това е недопустимо в една правова държава. Правят се основни промени, в основни закони, които нямат общо с бюджета със закона на НЗОК“, отбеляза още секретарят на ПГ на „БСП за България“, като допълни, че това са част от техните мотиви, по отношение, на които внасят искането в Конституционния съд. „Ние се надяваме да се върне нормалността в законодателния процес“, отбеляза още той.", "date": "2018.12.20", "title": "Филип Попов, БСП: 66 народни представители подписахме искането за противоконституционност на разпоредби от Закона за бюджета на НЗОК за 2019 г."}
{"url": "http://www.focus-news.net/news/2018/12/20/2604127/stara-zagora-dvizhenieto-se-osashtestvyava-v-edna-lenta-po-avtomagistrala-trakiya-ot-km-156-do-km-167-v-posoka-sofiya-poradi-remontni-deynosti.html", "text": "Движението се осъществява в една лента по автомагистрала „Тракия“ от км 156 до км 167 в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Движението се пренасочва в изпреварващата лента и се регулира от сигналисти.", "date": "2018.12.20", "title": "Стара Загора: Движението се осъществява в една лента по автомагистрала „Тракия“ от км 156 до км 167 в посока София поради ремонтни дейности"}
{"url": "http://www.focus-news.net/news/2018/12/20/2604128/sofiyska-voda-vse-poveche-stolichani-piyat-redovno-cheshmyana-voda-v-sofiya-a-73-ot-potrebitelite-sa-dovolni-ot-neynoto-kachestvo.html", "text": "Все повече столичани пият редовно чешмяна вода в София, a 73% от потребителите са доволни от нейното качество. Традиционното ежегодно проучване на Алфа Рисърч за „Софийска вода“ показва, че най-важните и високо оценени аспекти в работата на дружеството са - качеството на питейната вода и непрекъснатостта на водоснабдяването. Това съобщиха от пресцентъра на  „Софийска вода“ АД . Повишаването на качеството на предлаганите услуги от компанията се потвърждава през тази година от съществения ръст на потребителите, които са удовлетворени от услугите, предоставяни от „Софийска вода“. Техният дял представлява 86% от интервюираните (с 15 % повече в сравнение с миналата година).  \r\nИзследването установява и нарастване на удовлетвореността на клиентите на компанията от качеството на водата. 73% от тях са доволни от него (в сравнение с 66% през 2017 г.).  73% от софиянци пият чешмяна вода, което е с 3% повече в сравнение с предходната година. \r\nЖителите на София все повече осъзнават важността от опазването на околната среда. Затова можем да съдим от нарасналия дял на клиентите на компанията, които полагат грижи да пестят вода.  Те са 73% от анкетираните в проучването. Освен ограничаване на консумацията, все повече хора подменят домакинските си уреди с по-икономични. \r\nОценката за намаляващите случаи  на аварии е отчетена като положителна тенденция.  Висока е и удовлетвореността на клиентите от подаваното налягане на водата. \r\nПотребителите на „Софийска вода“ отчитат двойно скъсяване на  времето, за което екипите на компанията реагират на подадените сигнали и отстраняват аварии, свързани с водопреносната и с канализационната мрежа. \r\nУсилията на компанията да предоставя директна, обстойна и навременна информация, както и предлаганите онлайн услуги, се оценяват високо от клиентите.  Двойно се е увеличил делът на хората, които са били предварително уведомени за временни спирания на водата. През тази година те достигат до 79%. Близо половината от анкетираните са запознати с редовно публикуваните анализи за качеството на водата на сайта на дружеството, а един от всеки четирима ги е проверявал.  \r\nВ официалната интернет страница на „Софийска вода” потребителите са търсили най-вече информация за прекъсвания на водоснабдяването (52%), за сметки (36%), но също и данни за отчитания, консумация и плащания (24-26%). Най-често те са изпращали отчети от водомерите си (37%), подавали са онлайн запитвания и оплаквания (30%). \r\nРъст от 5% има при клиентите, които през последната година са използвали денонощния, безплатен телефоннен номер - 0800 12 121 на „Софийска вода“. Причините за телефонна връзка с компанията са разнообразни – самоотчет на водомерите (27%), съобщение за теч/авария (16%), търсене на допълнителна информация (16%), заявка за услуга (16%) и др. \r\nПосещенията на абонатите в центровете за обслужване на клиенти, основно са били с цел плащане на сметка (88%), но също така и за да се зададат различни въпроси, свързани с дейността на дружеството (17%) или за да се заявят услуги, включително технически (16%). \r\nКлиентите споделят, че са удовлетворени от предоставената информация от каналите за комуникация с дружеството. „Софийска вода“ продължава да е най-високо оценяваният доставчик на комунални услуги в столицата. Изследването е направено от Алфа Рисърч, като в него са участвали 804 души на възраст между 18-61+ г., живеещи на цялата територия на Столична община. \r\nМожете да намрите повече информация за него  .", "date": "2018.12.20", "title": "„Софийска вода“: Все повече столичани пият редовно чешмяна вода в София, a 73% от потребителите са доволни от нейното качество"}
{"url": "http://www.focus-news.net/news/2018/12/20/2604129/snezhana-daneva-ivanova-zam-kmet-na-veliko-tarnovo-obshtinata-ne-planira-promyana-na-taksa-smet-do-2020-godina.html", "text": "Общината не планира промяна на такса „смет“ до 2020 година. Това заяви по време на днешното заседание на Общински съвет зам.-кметът Снежана Данева – Иванова, предаде репортер на  Радио „Фокус“ – Велико Търново . Зам.-кметът подчерта, че към момента не се налага увеличение на местния налог и допълни, че благодарение на ОП „Зелени системи, което бе създадено по предложение на кмета инж. Даниел Панов през 2013 година, се реализира икономия в сферата на комуналните услуги. Зам.-кметът припомни, че първоначално дейности на общинското предприятие са се свеждали до почистване на централна градска част и кв. „Картала“. На следващата година са му възложени допълнителни дейности – събиране и сметоизвозване на битовите отпадъци от населените места. Поетапно дейността се разширява още през 2015 година като предприятието започва да почиства обществените територии във Велико Търново. В следствие са възложени също дейностите по косене, почистване на четвъртокласната пътна мрежа, гробищните паркове в населените места, а от скоро ОП „Зелени системи“ участва и в зимната поддръжка. Снежана Данева – Иванова добави, че в отчета на план-сметката за 2013 година посочените разходи  за дейност „Чистота“ са близо 7.7 млн. лева, при минимална работна заплата 310 лева. През 2014 година, след създаването на общинското предприятие, те са  6.4 млн. лева, при минимална работна заплата 340 лева. „За една година сме реализирали икономия от близо 1.3 млн. и то само от две дейности в сферата на комуналните услуги“, подчерта зам.-кметът. Тя допълни, че през 2017 година, когато ОП „Зелени системи“ е поело още 4 дейности и е увеличило значително своя персонал, план-сметката на дейност „Чистота“ е 7 592 187 лева, при минималната работна заплата 460 лева. През 2019 година са планирани разходи от 8 млн. лева. „Този ръст идва предимно от минималната работна заплата, която от 2019 година вече ще е 560 лева. От 2013 до 2019 година имаме един ръст на минималната заплата почти 80%. Почти 50% от разходите на „Зелени системи“ са за заплати на персонала“, посочи Иванова. Тя допълни, че към момента почистването се извършва комбинирано  както от общинско предприятие, така и от частни фирми. Зам.-кметът подчерта, че за сега ОП „Зелени системи“ няма готовност да започне да извършва цялата комунална дейност. За да се случи това са необходими 4 сметосъбирачни машини, два броя ниско габаритна техника, 1000 контейнера, 800 пластмасови и 1300 поцинковани кофи. \r\nНадежда КРЪСТЕВА", "date": "2018.12.20", "title": "Снежана Данева – Иванова, зам.-кмет на Велико Търново: Общината не планира промяна на такса „смет“ до 2020 година"}
{"url": "http://www.focus-news.net/news/2018/12/20/2604131/varna-vazstanoveno-e-dvizhenieto-po-pat-ii-79-konstantinovo-debelt.html", "text": "Възстановено е движението по път II -79 Константиново - Дебелт. Това съобщиха от пресцентъра на  Агенция „Пътна инфраструктура“ .", "date": "2018.12.20", "title": "Варна: Възстановено е движението по път II -79 Константиново - Дебелт"}
{"url": "http://www.focus-news.net/news/2018/12/20/2604133/sport-taybe-yusein-e-golemiyat-favorit-za-sportist-na-godinata.html", "text": "Ежегодната церемония по връчването на награди за спортист, отбор и спортист с увреждания на годината, организирана от Нове Холдинг,  ще се проведе от 20:30 ч. в Арена „Армеец“ и ще бъде излъчена пряко по БНТ. \r\nНа официалното награждаване ще бъде обявен и победителят в анкетата на вестник “Труд” за “Треньор на годината”. \r\nГолямата фаворитка за най-престижния трофей - Спортист №1 на България е световната и европейска шампионка в борбата в категория до 62 кг Тайбе Юсеин.   \r\nВ анкетата „Спортист на годината“ своя вот дадоха 139 действащи спортни журналисти от 49 електронни и печатни медии. \r\nВенцислав ДРАГОМАНОВ", "date": "2018.12.20", "title": "Спорт: Тайбе Юсеин е големият фаворит за Спортист на годината"}
{"url": "http://www.focus-news.net/news/2018/12/20/2604134/prof-georgi-mihaylov-bsp-mnogo-ot-predlozheniyata-v-byudzheta-na-nzok-urezhdat-formi-na-organizatsiya-na-deynostta-na-ministerstvo-na-zdraveopazvaneto-koeto-nyama-nishto-obshto-s-kasata.html", "text": "Прави ни впечатление, че много от предложенията в Закона за бюджета на НЗОК за 2019г. уреждат форми на организация на дейността на Министерството на здравеопазването, което няма нищо общо с Ксата. Това заяви пред журналисти народният представител на ПГ на „БСП за България“ проф. Георги Михайлов за внесеното в Конституционния съд искане за обявяване на противоконституционност на разпоредби от Закона за бюджета на НЗОК за 2019г., предаде репортер  Агенция „Фокус“ . „Не искам да споменавам тук отпадналите между първо и второ четене предложения на Закона за бюджета на Касата, защото са съвсем неправомерни и неразумни. Като например Министерският съвет да разкрива лечебни звена в отделни лечебни заведения и НС да открива и закрива болници. Има няколко неща, които правят много сериозно впечатление и създават много въпроси. Едно от тях е закриването на Фонда за лечение на деца в чужбина и най-вече на неговия обществен съвет, който представлява едно взаимодействие за общественото начало и администрацията“, заяви проф. Михайлов, като допълни, че Фондът е давал възможност за контрол на лечението на децата в чужбина.  \r\nТой посочи, че е нелогично  създаването на т.н. \"мегаагенция за медицински надзор\", която съдържа дейности, които са абсолютно противоречиви - одита, трансплантационните проблеми, регистрацията на лечебните заведение. По думите му тази агенция тепърва трябва да се структурира и тя ще създаде много допълнителни проблеми на здравеопазването.", "date": "2018.12.20", "title": "Проф. Георги Михайлов, БСП: Много от предложенията в бюджета на НЗОК уреждат форми на организация на дейността на Министерство на здравеопазването, което няма нищо общо с Касата"}
{"url": "http://www.focus-news.net/news/2018/12/20/2604135/prezidentat-rumen-radev-udostoi-poslanika-na-kitay-u-nas-dzhan-haydzhou-s-orden-stara-planina-parva-stepen.html", "text": "Държавният глава Румен Радев удостои посланика на Китайската народна република Джан Хайджоу с орден „Стара планина“ първа степен. Това съобщиха от  Прессекретариата на държавния глава . На тържествена церемония в Гербовата зала на „Дондуков“ 2 дипломатът получи висшето държавно отличие за изключително големите му заслуги за развитието на двустранните отношения между България и Китайската народна република. \r\n„Този орден е израз на огромното значение, което отдаваме на двустранните връзки и сътрудничество с Китайската народна република, защото нашите отношения винаги са се основавали на приятелството и доверието между двата народа“, заяви президентът Румен Радев в приветствието си.  \r\nДържавният глава открои усилията на посланик Джан Хайджоу по време на мандата му за „изключително интензивните и резултатни отношения между нашите две страни“. „През годината у нас гостуваха министър-председателят на Китайската народна република Ли Къцян, България беше домакин на Седмата среща на върха на групата 16+1 за сътрудничество между Китай и страните от Централна и Източна Европа\", посочи Румен Радев. \r\nДържавният глава изказа специална благодарност на посланик Джан Хайджоу за неговата неоценима помощ в организацията на безпрецедентната спасителна операция по издирване на българския алпинист Боян Петров по-рано през годината. \r\n„Приемам тази награда като символ на приятелството и сътрудничеството между България и Китай\", заяви в отговор посланик Джан Хайджоу и благодари за честта да бъде удостоен с висшето държавно отличие. „Мандатът ми от две години и половина не беше толкова дълъг, но през това време успях да почувствам доброто отношение на българите към китайския народ, което е солидна основа за по-нататъшните ни двустранни отношения“, каза още посланикът.", "date": "2018.12.20", "title": "Президентът Румен Радев удостои посланика на Китай у нас Джан Хайджоу с орден „Стара планина“ първа степен"}
{"url": "http://www.focus-news.net/news/2018/12/20/2604130/vanya-yordanova-etnolog-v-chast-ot-rodopite-sveti-ignatiy-se-smyata-za-pokrovitel-na-oganya-zatova-prez-tseliya-den-zhenite-ne-rabotyat-za-da-nyama-pozhari.html", "text": "В Западния дял и в отделни селища на Средните Родопи, свети Игнатий се осмисля като покровител на огъня. Това каза за  Радио „Фокус“ – Смолян  етнологът в Регионалния исторически музей – Смолян, Ваня Йорданова. „Затова през целия ден жените не работят нищо, за да няма пожари през годината и за да не се запалват снопите на нивата през годината\", обясни тя. Вярва се още, че на този ден не бива да се изнася нищо от къщата, не бива да се дават предмети и сечива назаем, за да не излезе берекетът от дома и да не се пръскат домашните птици. „В някои родопски селища празникът Игнажден е известен и като Хайвански празник, защото тук наричат хайвани домашните животни. Стопаните не впрягат добитъкът през целия ден, за да го предпазят от болести. Жените раздават пити на съседите, с пожелания за здраве и за богат приплод на домашни  животни и птици“, допълни Йорданова. \r\nПо думите ѝ в народните представи Игнажден се приема за начало на новата стопанска година и на новата година като цяло, затова на празникът се извършват и прогнози за времето. „Ако на този ден небето е ясно, то месец април ще бъде сушав, ако вали сняг, то през април ще вали дъжд и годината ще бъде плодородна. От Игнажден обикновено започва и оформянето на коледарските дружини, избирането на техен водач и разучаването на коледарските песни“, каза още Ваня Йорданова. \r\nНели ГЕРГЬОВСКА", "date": "2018.12.20", "title": "Ваня Йорданова, етнолог: В част от Родопите свети Игнатий се смята за покровител на огъня, затова през целия ден жените не работят, за да няма пожари"}
{"url": "http://www.focus-news.net/news/2018/12/20/2604123/dimitar-dimitrov-bg-dimitar-dimitrov-neshtata-s-mobilniya-paket-sa-iztarvani-ot-mnogo-vreme.html", "text": "Нещата с мобилния пакет са изтървани от много време. Това каза в интервю за  Агенция „Фокус“  Димитър Димитров, собственик на „БГ – Димитър Димитров“ и член на УС на Камарата на българските превозвачи по повод пакета „Мобилност“. „Още преди две години трябваше да се вземат тези мерки на протести. Когато Макрон беше в България да му се покаже с един голям протест, че не сме съгласни с това нещо. Тогава протестът  беше на Околовръстното на София и той даже не успя да разбере, че има протест. Оттук нататък според мен на 10 януари е добре да има протест в Брюксел, но да бъде по-мащабен и просто да ни чуят“, коментира още превозвачът.  \r\n„Малките фирми просто ще фалират. Големите ще отварят фирми в Европа. Ще плащат осигуровки, заплати и данъци в Европа. Загубата ще е за България. Просто големите фирми няма да емигрират в Европа, а ще се евакуират. Ако една фирма с 500 камиона фалира, означава, че около 700 човека остават без работа“, каза още Димитров.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.20", "title": "Димитър Димитров, „БГ – Димитър Димитров“: Нещата с мобилния пакет са изтървани от много време"}
{"url": "http://www.focus-news.net/news/2018/12/20/2604125/api-zasecheni-sa-parvite-opiti-za-neverni-danni-za-preobrazuvane-na-hartieni-vinetki-v-elektronni.html", "text": "Засечени са първите опити за подаване на неверни данни към електронната система за смесено таксуване на платената пътна мрежа. Това съобщиха от пресцентъра на  Агенция „Пътна инфраструктура“ . Заради конфиденциалност на информацията конкретните казуси не могат да бъдат обявени, но в доста от случаите става въпрос за подадена несъществуваща все още възможност за конвертиране към е-винетка със срок на валидност 31 декември 2019 г. \r\nДо момента са подадени над 16 000 заявления за конвертиране на хартиен винетен стикер към е-винетка. За първите 4 дни от началото на продажбата на електронни винетки са купени 786 е-винетки за 78 627 лева. \r\nТъй като за всяка подадена информация за трансформиране към е-винетка се прави верификация на въведените данни, системата не може да допусне грешки и засича подобни неточности. Подадените верни данни са обработени и хартиените стикери са конвертирани. Междувременно се разработва бутон, чрез който на уеб сайта на Националното тол управление - www.bgtoll.bg, всеки ще може да провери дали хартиеният винетен стикер на автомобила му е преобразуван в електронна винетка. \r\nКонвертирането (преобразуването) към е-винетка е препоръчително. Потребителите на платената пътна мрежа с неконвертирани валидни хартиени винетки няма да бъдат глобявани. Без значение дали хартиеният винетен стикер е преобразуван, той трябва да остане на предното стъкло на автомобила до изтичане на неговата валидност. \r\nВсички подадени заявки за конвертиране към е-винетка ще бъдат отразени в системата своевременно, за да бъдат избегнати неудобства за шофьорите след настъпването на Новата година, когато влиза в сила новата е-винетка.", "date": "2018.12.20", "title": "АПИ: Засечени са първите опити за неверни данни за преобразуване на хартиени винетки в електронни"}
{"url": "http://www.focus-news.net/news/2018/12/20/2604136/lilyana-pavlova-predsedatelstvoto-beshe-kauza-koyato-ni-obedini.html", "text": "Българското председателство на Съвета на ЕС беше кауза, която ни обедини, а социологическите проучвания го определят като успешно и надпартийно. Това каза министър Лиляна Павлова пред членовете на парламентарната комисия по европейските въпроси и контрол на европейските фондове и обществения съвет към комисията, съобщиха от пресцентъра на  Министерство за Българското председателство на Съвета на ЕС 2018 . Тя отчете пред депутатите резултатите от изпълнението на програмата на триото Естония-България-Австрия.  \r\nОт финансова гледна точка Българското председателство може да бъде определено като скромно, каза министър Павлова и посочи, че преките разходи за логистиката на председателството са 62 млн. лева или приблизително 31 млн. евро. За сравнение средствата, които са изразходвали държавите ротационни председатели през последните пет години варират между 42 млн. и 93 млн. евро, съответно за Ирландия и Люксембург,  като в тях не влизат ремонти на сграден фонд и инфраструктура.  \r\nТригодишната финансова прогноза и поредицата постановления на правителството в подготвителния период предвиждат бюджет от 166 млн. лева, обясни в отговор на въпрос министър Павлова. От тях спестените са 22 млн. лева.  \r\nМинистър Павлова посочи основните резултати, които са постигнати по петте общи за триото приоритета – растеж и конкурентоспособност, енергиен пазар, социален стълб, сигурност, Европа като фактор на глобалната сцена. Тя подчерта, че страната ни е затворила най-много досиета, като даде пример с цифровия пазар – от 13 досиета, които сме наследили от Естония, страната ни е затворила 9.  \r\nОт дистанцията на шестте месеца, трябва да погледнем обективно към председателството, каза Кристиян Вигенин, председател на парламентарната комисия по европейските въпроси. Той подчерта, че България е подходила амбициозно, а за екипите са приели председателството като кауза, което е и в основата на успеха му. Кристиян Вигенин поздрави министър Павлова за добрата координация и свършената работа.  \r\nОколо високата оценка, постигнатите резултати и ефективността на председателството се обединиха всички народни представители и представителите на обществения съвет, участващи в заседанието.", "date": "2018.12.20", "title": "Лиляна Павлова: Председателството беше кауза, която ни обедини"}
{"url": "http://www.focus-news.net/news/2018/12/20/2604138/inzh-metodi-chimev-kmet-na-dupnitsa-pravitelstvoto-otpusna-2-mln-leva-za-remont-na-ulitsi-v-obshtinata.html", "text": "Правителството отпусна 2 млн. лева за ремонт на улици. Това каза на пресконференция кметът на Община Дупница инж. Методи Чимев, предаде репортер на  Радио „Фокус“ - Пирин . Целевите средства са за ремонт и рехабилитация на уличната мрежа на територията на града и селата. „Очаквахме да бъдем включени в списъка от общини, които да получат финансиране, но нямахме идея в какъв размер ще бъде. От няколко месеца водим разговори в тази посока. Е, благата вест дойде с осигурени 2 млн. лева. Няма как да не благодаря за това на министър Горанов и на министър председателя Бойко Борисов, защото тези средства са добре дошли за инфраструктурата ни. На фона на 147 млн. лева, които са разпределени, ние сме с 2 млн. лв. Имахме нуждата от такива средства, защото всички знаем какви са ни улиците и какво е положението“, каза Чимев. По думите му е изискал от ВиК - Дупница списък с улиците, където има най-много аварии. „Обемът от улици е изключително голям. Разбира се, още от сега трябва да е ясно, че няма да правим надземна инфраструктура, без да е подменен водопровод. Иначе минаваме във варианта „дупка, кръпка“ и все едно нищо. Улица „Александър Батенберг“, всички са минавали по нея и е потокът от автомобили, е много сериозен и ще заприлича на „Евтим Трайчев. Ще преценим сигналите от граждани за улици, както и списъкът от ВиК, преди да определим кои ще бъдат рехабилитирани. На фона и на предвидените за капиталови разходи около 3 млн. лева за ремонт, то вече с 5 млн. лева по-спокойно може да се очаква следващата година за тези дейности“, коментира Чимев. \r\nЛора КАЛЧЕВА", "date": "2018.12.20", "title": "Инж. Методи Чимев, кмет на Дупница: Правителството отпусна 2 млн. лева за ремонт на улици в общината"}
{"url": "http://www.focus-news.net/news/2018/12/20/2604126/d-r-miglena-petkova-etnolog-izpalnenieto-na-obreda-polazvane-na-ignazhden-se-pravi-za-zdrave-i-bereket-na-stopanite-na-doma-prez-tsyalata-godina.html", "text": "Типичен обред, който се изпълнява на Игнажден е „полазването“. Според това, който първи прекрачи прага на дома, се съди каква ще е следващата година. Това каза за  Радио „Фокус“ – Велико Търново  етнологът д-р Миглена Петкова и зам.-директор на Регионалния исторически музей в старата столица. В съвремието случайността определя кой пръв ще влезе в дома на Игнажден. „Някога, обаче, това се е смятало за толкова важно, че стопанинът на дома още в навечерието на празника се е пременявал и отивал да покани вежливо избран гост, поверието е който влезе пръв в къщата трябва донесе благоденствие и това благоденствие ще споходи дома и стопаните през цялата година. Ако първият гост е добронамерен и заможен, тази година ще бъде имотна. Още с влизането „полазникът“ ритуално пита домакините дали слагат Млада Бога, като има предвид Слънчевия бог, чието ново раждане се свързва Коледно-новогодишният период във фолклорната култура“, посочи д-р Петкова. Съществуват различни ритуали, които се изпълняват. „Полазникът“ винаги трябва да внесе берекета и да носи трески и съчки, събрани край дръвника на двора, като влизайки в дома на стопаните ги поставя на купчинка пред домашното огнище. Символично кляка над тях и имитира мътене. Това, по думите на етнолога, е за да има приплод на добитъка, животните домашните птици. След като се изправи разравя огъня, така че да изскочат много искри от него като благославя стопаните, според това колкото искрици има в огъня, толкова прасенца, пиленца, агънца, яренца  и пр. да има в тази къща. „След това стопанката подава на „полазника“ решето с различни семена в него и го кара символично да сее, а той нарича да се роди много ечемик, пшеница, царевица. След тези ритуали първият гост се кани на трапезата и се гощава обилно с постната храна, която е приготвена. Игнатският кравай се разчупва високо, за да растат високо житата и посевите. Ако стопаните останат доволни от „полазника“, на следващата година отново го канят вкъщи първи да споходи дома им“, каза още д-р Миглена Петкова. \r\nМария НЕДЕВА", "date": "2018.12.20", "title": "Д-р Миглена Петкова, етнолог: Изпълнението на обреда „полазване“ на Игнажден се прави за здраве и берекет на стопаните на дома през цялата година"}
{"url": "http://www.focus-news.net/news/2018/12/20/2604141/sofiya-shigaeva-mitreska-edna-ot-tselite-na-tsentara-za-azerbaydzhanski-ezik-i-kultura-e-sazdavaneto-na-napravlenie-azerbaydzhanistika-v-su-sv-kliment-ohridski.html", "text": "Дейността на Центъра за азербайджански език и култура е насочена към развитието на културните връзки между Азербайджан и България. Това каза за дневния блок „Добър ден“ на  Радио „Фокус“  София Шигаева-Митреска, директор на Центъра за азербайджански език и култура към СУ „Св. Климент Охридски“ по повод 5 г. от създаването на центъра. Той е открит малко преди 125-та годишнина на СУ на 25 септември 2013 година от бившия ректор на СУ проф. Иван Илчев и зам.-ректора на Славянския университет в Баку проф. Асиф Гаджиев, каза тя. „Центърът способства за популяризирането на азербайджанския език и литература, както и култура и история на държавата. От 2013-та година във Факултета по класически и нови филологии студентите тюрколози се обучават по избираема дисциплина азербайджански език. След това от 2015-та вече имат избор да изберат дисциплина „Мултикултурализъм на Азербайджан“, където отблизо се запознават и с история, и с култура, философия на Азербайджан, кои народности живеят на тази територия“, обясни тя. София Митреска каза още, че студентите имат възможност да пътуват до Азербайджан в рамките на лятното училище, което се организира от Центъра по мултикултурализъм в Азербайджан. Петата годишнина е била представена с фотоизложбата „Непознат, а толкова близък Азербайджан“, добави тя.", "date": "2018.12.20", "title": "София Шигаева-Митреска: Една от целите на Центъра за азербайджански език и култура е създаването на направление азербайджанистика в СУ „Св. Климент Охридски“"}
{"url": "http://www.focus-news.net/news/2018/12/20/2604142/petar-paunov-kmet-na-kyustendil-obshtinata-stana-chast-ot-daritelskata-kampaniya-na-balgarskata-pravoslavna-tsarkva.html", "text": "Общината стана част от дарителската кампания на Българската православна църква. Това каза пред журналисти кметът на Кюстендил Петър Паунов, предаде репортер на  Радио „Фокус” – Кюстендил . Според кмета с личното благословение на Българския патриарх и Софийски митрополит Неофит, с активното съдействие на Белоградчишки епископ Поликарп, стотици подаръци са доставени за кюстендилските деца. Повече от 68 деца в неравностойно положение и от социално слаби семейства ще получат дар, както и деца със специални потребности. Над 180 деца от яслените групи към всяка една от детските градини на Кюстендил също ще получат подаръци за Рождество. „Благодарим на Светата православна църква, че отново е до нас и ни милва в тези предпразнични дни. Както днес отбелязваме деня на Свети Игнатий Богоносец, се моля всички да бъдем истински богоносци, за да може Христос със своята любов да ни пренесе до необятните си жилища, да бъдем истински щастливи, сплотени, много всеотдайни в името на семейството и на Майка България. Светли празници!”, каза Петър Паунов. \r\nВенцеслав ИЛЧЕВ", "date": "2018.12.20", "title": "Петър Паунов, кмет на Кюстендил: Общината стана част от дарителската кампания на Българската православна църква"}
{"url": "http://www.focus-news.net/news/2018/12/20/2604143/kyustendil-preminavaneto-na-motorni-prevozni-sredstva-prez-gkpp-gyueshevo-se-izvarshva-normalno.html", "text": "Преминаването на моторни превозни средства през ГКПП „Гюешево” се извършва нормално. Това съобщи за  Радио „Фокус” – Кюстендил  дежурният на българо-македонския пункт. Пътните настилки са хлъзгави, на места заснежени, но опесъчени. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.12.20", "title": "Кюстендил: Преминаването на моторни превозни средства през ГКПП „Гюешево” се извършва нормално"}
{"url": "http://www.focus-news.net/news/2018/12/20/2604139/manol-genov-bsp-nikoy-ne-se-naema-da-definira-darvata-za-ogrev-kato-bitovo-gorivo-i-da-gi-kontrolira.html", "text": "Никой не се наема, бяга се от отговорност да се дефинират дървата като твърдо гориво и в последствие да се контролират. Това каза пред журналисти в парламента депутатът от ПГ на БСП и зам.-председател на Комисията по околната среда и водите Манол Генов след приемането на второ четене на промени в Закона за чистотата на атмосферния въздух, предаде репортер на  Агенция „Фокус“ . „Имаше достатъчно логика в предложението ни и дървата за огрев да бъдат дефинирани в закона като твърдо битово гориво. За съжаление, това не се случи. Може би администрацията не разполага с капацитет да го контролира“, коментира той. „ДАМТН бяга от този проблем, защото няма капацитет и експертиза. Контролира язовирите, асансьорите, горивата и какво ли не още“, заяви Манолов Генов. „С промените контролът се хвърля върху МЗХГ. Знаем и капацитетът на Агенцията по горите. Това много трудно ще се случи, за това избягаха от предложението ни“, посочи депутатът. „Според статистиката над 50% от фините прахови частици се дължат именно на дървата, особено когато са с голяма влажност. Правени са експерименти, има световен опит“, уточни Генов. „Мисля, че догодина ще се наложи отново да правим ремонт на този закон. Това вече стана практика“, коментира той. „Според мен на тях не им е ясно как ще контролират дървата за огрев. Добре е да прочетат книжки по света. В България досега никой не се е занимавал с този проблем“, каза депутатът от БСП. „Песимист съм по отношение на това, че за отоплението с дърва ще се постигне ефектът, който цели законът“, заяви Манол Генов. \r\nБиляна ИВАНОВА", "date": "2018.12.20", "title": "Манол Генов, БСП: Никой не се наема да дефинира дървата за огрев като битово гориво и да ги контролира"}
{"url": "http://www.focus-news.net/news/2018/12/20/2604144/blagoevgrad-zasileno-shte-bade-politseyskoto-prisastvie-po-praznitsite-v-oblastta.html", "text": "Засилено ще бъде полицейското присъствие по празниците в област Благоевград. Това каза за  Радио „Фокус“ - Пирин  Николай Хаджиев, директор на ОДМВР - Благоевград. „Предприети са редица мерки за опазване на обществения ред и за обезпечаване на мероприятията, които ще бъдат провеждани по време на Коледните и Новогодишните празници. В това число се включват коледните пазари и новогодишните тържества. Ще има засилено полицейско присъствие и по пътищата“, каза още Хаджиев. По думите му ежедневно контактуват с Областно пътно управление - Благоевград и при необходимост се осъществява взаимодействие между тях. „Там където се налага да се почиства пътища, трябва да се спират товарните превозни средства, за да могат да бъдат изчистени пътните артерии и да не се получават задръствания, да закъсват автомобили и да се стига до инциденти“, каза още Хаджиев. По думите му криминалният контингент използва празниците, когато една част от населението празнуват извън населените места, където живеят съответно, да има набези от кражби и посегателства. „Апелът ми е да не оставят в домовете си големи суми пари, накити, вещи, които представляват интерес към лицата занимаващи се с този тип престъпления. Да бъдат внимателни с пиротехническите изделия и да не предоставят на деца употребата на такива изделия“, каза още Хаджиев. \r\nЛора КАЛЧЕВА", "date": "2018.12.20", "title": "Благоевград: Засилено ще бъде полицейското присъствие по празниците в областта"}
{"url": "http://www.focus-news.net/news/2018/12/20/2604146/makfaks-makedoniya-haos-v-albanskiya-parlament-iztsapaha-byalata-riza-na-edi-rama-s-yaytsa.html", "text": "Заседанието на парламента в Тирана бе прекъснато за кратко заради нападение с яйца срещу министър-председателя на Албания Еди Рама от страна на депутат на опозиционната Демократическа партия, предава македонската информационна агенция  „Макфакс“ . \r\nВ очакване да се намеси председателят на парламента Грамоз Ручи, Рама бе принуден да напусне залата, съобщи порталът Albeu.com, цитиран от агенцията. Медията публикува снимка, на която се вижда как Рама, облечен в бяла риза и вратовръзка, се защитава от „нападението“.  \r\nСнимка от инцидента сподели и бившият премиер Сали Бериша, който написа:  „За присъстващите - тост и яйца\". Тереза Герова", "date": "2018.12.20", "title": "„Макфакс“ (Македония): Хаос в албанския парламент: Изцапаха бялата риза на Еди Рама с яйца"}
{"url": "http://www.focus-news.net/news/2018/12/20/2604148/plovdiv-21-godishen-e-zadarzhan-sled-kato-e-prichinil-shteti-po-parkirani-avtomobili-na-ul-petar-vaskov.html", "text": "21-годишен е задържан, след като е причинил щети по паркирани автомобили на ул. „Петър Васков“ в Пловдив. Това съобщи за  Радио „Фокус“ – Пловдив  говорителят на ОДМВР. Малко след полунощ днес на тел. 112 е било съобщено за младеж, който крещи и нанася удари по паркирани автомобили на ул. „Петър Васков“ в областния град. Отзовалият се незабавно на сигнала автопатрул на Първо районно полицейско управление задържал на място 21-годишния извършител. Установено е било, че той причинил различни по размер щети на три моторни превозни средства. Младият мъж е отведен за едно денонощие в районното управление. Срещу него е образувано бързо производство. \r\nТони МИХАЙЛОВ", "date": "2018.12.20", "title": "Пловдив: 21-годишен е задържан, след като е причинил щети по паркирани автомобили на ул. „Петър Васков“"}
{"url": "http://www.focus-news.net/news/2018/12/20/2604137/varna-zasileno-politseysko-prisastvie-shte-bade-osigureno-po-glavnite-patni-arterii-v-grada-i-oblastta-za-predstoyashtite-praznitsi.html", "text": "Засилено полицейско присъствие ще бъде осигурено по главните пътни артерии във Варна и областта за предстоящите празници. Това съобщиха за  Радио „Фокус“ – Варна  от ОДМВР – Варна.  Предвидено е присъствие по входовете и изходите на града в дните, в които се очаква засилен поток от автомобили от и към Варна. Екипи на сектора ще дежурят на входно-изходните артерии на Варна, като дейността им ще е насочена основно към подпомагане и регулиране на движението по пътищата с цел да не се образуват автомобилни колони. Проверките ще бъдат засилени, като особено внимание ще се обръща на водачи с рисково поведение, свързано с неправилно изпреварване, неправилни маневри и отнемане на предимство. През празничните дни ще се извършват засилени проверки за управление на МПС след употреба на алкохол или наркотични вещества, управление на МПС без свидетелство за правоспособност и с превишена скорост. \r\nМарияна ВАЛЕНТИНОВА", "date": "2018.12.20", "title": "Варна: Засилено полицейско присъствие ще бъде осигурено по главните пътни артерии в града и областта за предстоящите празници"}
{"url": "http://www.focus-news.net/news/2018/12/20/2604132/dzhumhuriet-sasht-zapochnaha-da-izteglyat-tir-ovete-si-ot-siriya.html", "text": "След решението на САЩ да се изтеглят от Сирия, десетки ТИР-ове, доставяли преди това оръжие за Отрядите за народна самозащита (ОНС) на Партията на демократичното единство (ПДЕ) на сирийските кюрди, започнаха да се изтеглят от страната, пише вестник „Джумхуриет”. След оповестяване на въпросното решение, веднага последва оживен трафик по границата на Сирия с Ирак.  \r\nПо сведения от местни източници, снощи към 23.00 часа ТИР-овете на САЩ са започнали да се насочват към Ирак. Досега, след доставките на оръжие за ОНС, американските ТИР-ове се връщаха в Ирак без покривала, за да може да се види, че са празни. Сега повечето от тях бяха с покривала. За връщането им в Ирак бяха избрани нощните часове, когато се прекъсва електрозахранването, а ТИР-овете се движеха в конвой. Една част от тях бяха наистина без покривала и се виждаха натоварени тежки пътни машини и машини-миночистачи, посочва още „Джумхуриет”.  Георги Димов", "date": "2018.12.20", "title": "„Джумхуриет”: САЩ започнаха да изтеглят ТИР-овете си от Сирия"}
{"url": "http://www.focus-news.net/news/2018/12/20/2604149/daniela-saveklieva-pp-gerb-dopalnitelnite-nad-10-mln-lv-otpusnati-za-obshtinite-v-blagoevgradska-oblast-sa-osigureni-ot-izlishaka-v-darzhavniya-byudzhet.html", "text": "Допълнителните над 10 млн. лв., отпуснати за общините в Благоевградска област, са осигурени от излишъка в държавния бюджет. Това каза за  Радио „Фокус“ – Пирин  народният представител и областен координатор на ПП ГЕРБ – Благоевград Даниела Савеклиева по повод постановлението на Министерски съвет от 19 декември за отпускането на пари за извършване на текущи ремонти на улици, подмяна и реконструкция на водопроводи и мостови съоръжения и други приоритетни обекти за 14-е общини в областта. Тя обясни, че средствата са били събрани благодарение на добрата работа, извършена от приходните агенции. „За пореден път държавата показва, че се стреми да подпомага местната власт и малките населени места, които заради по-малките си бюджети имат нужда от допълнителни средства. Ще обърна внимание, че няма разделение на общините по партийна принадлежност на кметовете, които ги управляват. Напротив, правителството е предвидило средства за всички общини в областта, така че те да стигнат до жителите ѝ на най-малките населени места“, подчерта Савеклиева. Тя каза още, че във всички общини ще бъдат извършени належащи ремонти, които са изключително важни за населените места в област Благоевград. \r\nЛивия НИНОВА", "date": "2018.12.20", "title": "Даниела Савеклиева, ПП ГЕРБ: Допълнителните над 10 млн. лв., отпуснати за общините в Благоевградска област, са осигурени от излишъка в държавния бюджет"}
{"url": "http://www.focus-news.net/news/2018/12/20/2604152/natsionalna-politika-za-balgarite-v-chuzhbina-iskat-predstaviteli-na-istoricheskite-ni-diaspori.html", "text": "Вицепрезидентът Илияна Йотова се срещна на „Дондуков“ 2 с ръководствата на дружествата на българските исторически диаспори в България. Това съобщиха от  прессекретариата на държавния глава . Вицепрезидентът благодари на присъстващите за ползотворната съвместна работа и инициативи през изминалата година. Илияна Йотова сподели, че добри контакти са установени и със сънародниците ни в Съединените американски щати и далечна Аржентина.  \r\n„Българите тук и нашите сънародници в чужбина сме едно голямо семейство“, заяви вицепрезидентът. Илияна Йотова представи проекта за интернет платформа, която да свързва сънародниците ни в чужбина помежду им и с родината, както и концепцията за създаването на Български културен институт.  \r\nРаботния вариант на платформата Илияна Йотова представи по-рано пред Съвета за работа с българите в чужбина, който проведе заключителното за годината заседание. В съвета към вицепрезидента участват представители на изпълнителната власт, водещи учени, политолози, университетски преподаватели, журналисти и общественици. Вицепрезидентът Илияна Йотова направи преглед на всички инициативи с българските общности в чужбина, проведени през 2018 година.  \r\nНа срещата бе обсъдена и единодушно приетата от съвета концепция за Български културен институт по примера на Гьоте институт или Институт Сервантес. Тя е изготвена след над 50 срещи с български общественици и интелектуалци. Проучен е опитът на чуждестранните културни институти в България. „С готовност ще представим концепцията на съответните институции, в чиито ръце е нейното изпълнение“, отбеляза вицепрезидентът.  \r\nКатегорично е становището на съвета, че е необходимо актуализиране на двете постановления на Министерски съвет, отнасящи се до обучението на чуждестранни студенти от български произход. От представител на Министерството на образованието и науката бе получено уверение, че се работи в тази посока.  \r\nВицепрезидентът представи основните изводи от проведените две Студентски лаборатории със студенти от българските исторически диаспори – във Варна и в Благоевград. Необходимо е да бъде улеснено пребиваването на студентите в България по време на обучението. „Няма единен механизъм, който да предлага на завършилите стаж или работа“, посочи Илияна Йотова.  \r\nЗа пореден път бе потвърдена тезата, че трите закона – за българското гражданство, за българите в чужбина и за чужденците в България, се нуждаят от промяна, тъй като в тях има текстове, които си противоречат. Ремонтът на Закона за българско гражданство трябва да включва задължително ниво на владеене на български език, както и изискване за постоянно пребиваване. Очакват се реални резултати от дейността на работната група, в която влизат представители на всички институции, ангажирани с темата.  \r\nСъществуват проблеми, нерешени от много години. Като държава България трябва да отговори на въпроса каква политика иска да прави със сънародниците зад граница – цялостна национална политика или политика на парче с ограничени контакти. Това бяха заключенията на двете срещи.", "date": "2018.12.20", "title": "Национална политика за българите в чужбина искат представители на историческите ни диаспори"}
{"url": "http://www.focus-news.net/news/2018/12/20/2604151/pazardzhik-natovareno-e-dvizhenieto-po-napravlenieto-pazardzhik-plovdiv.html", "text": "В следобедните часове натоварено е движението по направлението Пазарджик - Пловдив, предаде репортер на  Радио „Фокус“ – Пазарджик . Има много товарни автомобили и в двете посоки. Полицейски патрул е разположен на разклона за село Мало Конаре. Няма въведени ограничения по трасето. Пътните настилки са сухи. \r\nРадослава МУРДЖЕВА", "date": "2018.12.20", "title": "Пазарджик: Натоварено е движението по направлението Пазарджик - Пловдив"}
{"url": "http://www.focus-news.net/news/2018/12/20/2604153/kyustendil-miloslav-metodiev-stana-nositel-na-titlata-sportist-na-godinata-v-obshtinata-za-2018-g.html", "text": "Милослав Методиев стана носител на титлата „Спортист на годината” в Кюстендил, предаде репортер на  Радио „Фокус” – Кюстендил . Милослав Методиев е състезател на Спортен клуб по борба „Васил и Георги Илиеви“. Той е пети в Европейско първенство за мъже, има и първо място от Държавния личен шампионат. На второ място в класацията е Цветозара Миленкова от клуба по гимнастика „Велбъжд”. Трето място в класацията беше отредено за Андрей Тодоров от карате клуб „Шурикен”. В рамките на награждаването бяха отличени най-добрите спортисти за всеки един от 33-те спортни клуба, развиващи дейност на територията на община Кюстендил. Беше определен и най-добър отбор за годината. На церемонията присъстваха кметът на Община Кюстендил Петър Паунов, областният управител Виктор Янев и председателят на Общински съвет – Кюстендил Михаела Крумова. „Тази година беше изключително трудна за мен, но за сметка това и плодовита. Чувствах се добре, участвах на Европейското първенство в Русия, но с контузия. Сега се чувствам добре и се надявам, че следващата година ще получим и медал”, каза Милослав Методиев, носител на титлата „Спортист на годината” за Кюстендил. \r\nВенцеслав ИЛЧЕВ", "date": "2018.12.20", "title": "Кюстендил: Милослав Методиев стана носител на титлата „Спортист на годината” в общината за 2018 г."}
{"url": "http://www.focus-news.net/news/2018/12/20/2604140/ria-novosti-prisastvieto-na-amerikanski-voyski-v-siriya-e-nezakonno-zasega-ne-se-zabelyazva-izteglyaneto-im.html", "text": "Присъствието на американски войски в Сирия е незаконно, при това към момента не се наблюдава обещаното им изтегляне. Това подчерта държавният глава на Руската федерация Владимир Путин в рамките на традиционната пресконференция за резултатите от годината, предава  РИА Новости . \r\nПутин припомни, че САЩ изтеглят войски от Афганистан всяка година. Засега не се наблюдава подобно нещо в Сирия, но руският президент допусна, че все пак изтеглянето ще се случи. „След като (американците) са приели решение, значи е правилно“, заключи лидерът на Кремъл.  \r\nТой не пропусна да подчертае, че и Русия е нанасяла удари по терористите в Сирия и в тази връка има заслуга за победата над „Ислямска държава“ в страната. Същевременно Путин изрази загриженост, че членовете на терористичната групировка може да се прехвърлят в други страни като Афганистан например. Тереза Герова", "date": "2018.12.20", "title": "РИА Новости: Присъствието на американски войски в Сирия е незаконно, засега не се забелязва изтеглянето им"}
{"url": "http://www.focus-news.net/news/2018/12/20/2604155/predsedatelyat-na-pg-na-gerb-tsvetan-tsvetanov-poluchi-godishnata-nagrada-angeli-na-blagodarnostta-na-fondatsiya-iskam-bebe.html", "text": "Председателят на ПГ на ГЕРБ и зам.-председател на партията Цветан Цветанов получи годишната награда \"Ангели на благодарността\" на Фондация \"Искам бебе\". Това се случи днес на официална церемония в Народното събрание, на която присъства и председателят на парламента Цвета Караянчева, съобщиха от пресцентъра на  ПП ГЕРБ . По време на събитието дамите от \"Трио сопрано\" представиха своята нова песен \"Има надежда\", чието създаване е изцяло финансирано от ПГ на ГЕРБ. Пред всички присъстващи на церемонията Цветан Цветанов съобщи, че ПГ на ГЕРБ предоставя безвъзмездно правата върху песента на всяка една кампания в подкрепа на двойки с репродуктивни проблеми. \r\n\"Ангелът на благодарността\" бе връчен на Цветанов лично от председателя на Фондацията Мария Янева. Тя се обърна към него с думите: \"Днес хората масово си подаряват предмети. Вие обаче ни дадохте нещо много по-ценно - надежда, за което ще ви бъдем вечно признателни\". \r\n\"Поклон пред вас и силата, която имате. Всички двойки с репродуктивни проблеми имат нужда от подкрепа и надежда и съм радостен, че ПГ на ГЕРБ може да допринесе за тази светла кауза\", посочи  Цветанов по време на събитието. Той благодари на всички кметове и народни представители, които също са съпричастни с мисията на Фондацията. В края на своето изказване Цветанов пожела на малчуганите всичките им мечти да се сбъднат, както благодарение на тях са се сбъднали мечтите и на техните родители. \r\nНа свой ред председателят на Народното събрание Цвета Караянчева приветства всички и сподели, че за нея няма по-хубаво нещо от това кулоарите на парламента да бъдат огласяни от детски смях. \"Знаем през какво сте преминали и искам да знаете, че винаги можете да разчитате на нашата помощ\", увери родителите тя. \r\n\"Днес пред вас стоя не като народен представител, а като баща. Преминах по много тежък път, за да мога днес да се нарека горд родител на две прекрасни деца. За цялото това време се уверих в едно - за да се справиш с подобно предизвикателство са ти нужни две неща - вяра и добри приятели\", сподели народният представител от ГЕРБ-Троян Иван Миховски, който е един от най-големите дарители на Фондацията и се е посветил на каузата за повече деца в България. \r\nСмятам, че е изключително добра новина въвеждането на безлимитни ин витро процедури и днес можем да се похвалим, че няма листа на чакащи. За целта бяха инвестирани 17 млн. лева в програмата за ин витро, което демонстрира нашия стремеж за поддържане на добра демографска политика. Това бяха думите на народния представител от ГЕРБ и председател на здравната комисия д-р Даниела Дариткова.", "date": "2018.12.20", "title": "Председателят на ПГ на ГЕРБ Цветан Цветанов получи годишната награда \"Ангели на благодарността\" на Фондация \"Искам бебе\""}
{"url": "http://www.focus-news.net/news/2018/12/20/2604154/sofiyskiyat-gradski-sad-shte-gleda-myarkata-za-neotklonenie-na-zahari-chernev-blasnal-politseyski-sluzhitel-na-bul-al-malinov.html", "text": "Софийският градски съд ще гледа мярката за неотклонение на Захари Чернев, блъснал полицейски служител на бул. „Ал Малинов“. Това съобщиха от пресцентъра на  Софийския градски съд . Заседанието ще се проведе от 14.40 часа.", "date": "2018.12.20", "title": "Софийският градски съд ще гледа мярката за неотклонение на Захари Чернев, блъснал полицейски служител на бул. „Ал Малинов“"}
{"url": "http://www.focus-news.net/news/2018/12/20/2604156/patna-politsiya-shte-dade-brifing-za-predprietite-merki-vav-vrazka-s-ochakvaniya-zasilen-trafik-zaradi-idnite-praznitsi-na-21-dekemvri.html", "text": "На 21 декември, в 7.40 часа, на бул. „Цариградско шосе“ №166, уширението до „Инфинити“, представител на \"Пътна полиция\" ще предостави информация за предприетите мерки във връзка с очаквания засилен трафик заради идните празници. Това съобщиха от  пресцентъра на МВР.", "date": "2018.12.20", "title": "\"Пътна полиция\" ще даде брифинг за предприетите мерки във връзка с очаквания засилен трафик заради идните празници на 21 декември"}
{"url": "http://www.focus-news.net/news/2018/12/20/2604157/bdzh-osiguryava-15-400-dopalnitelni-mesta-vav-vlakovete-za-koleda-i-nova-godina.html", "text": "„БДЖ-Пътнически превози” ЕООД ще осигури 15 400 допълнителни места за предстоящите Коледни и Новогодишни празници. Това съобщиха от пресцентъра на  холдинга . За тази цел ще бъдат увеличени с допълнителни вагони съставите на някои влакове, които пътуват по основните направления в страната. По този начин националният железопътен превозвач се стреми да гарантира удобното придвижване на своите клиенти по време на празничните дни. \r\nОт утре (21-и декември) до 2-и януари включително, с увеличени състави ще пътуват някои влакове по следните маршрути: \r\n•София-Варна-София; \r\n•София-Бургас-София; \r\n•София-Пловдив-София; \r\n•София-Свиленград-София; \r\n•София-Стара Загора-София; \r\n•София-Горна Оряховица-София; \r\n•София-Русе-София; \r\n•София-Лом-София; \r\n•София-Видин-София; \r\n•София-Благоевград-София; \r\n•София-Кулата-София; \r\n•София-Петрич-София; \r\n•Пловдив-Варна-Пловдив; \r\n•Септември-Добринище-Септември. \r\n„БДЖ-Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена в зависимост от различните търговски оферти на дружеството. \r\nКлиентите на националния железопътен превозвач могат да получат подробна информация за разписанията на влаковете от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2018.12.20", "title": "БДЖ осигурява 15 400 допълнителни места във влаковете за Коледа и Нова година"}
{"url": "http://www.focus-news.net/news/2018/12/20/2604158/veliko-tarnovo-obshtina-svishtov-vze-uchastie-v-natsionalna-konferentsiya-na-tema-dete-semeystvo-obshtnost-ot-ranna-interventsiya-kam-priobshtavashtoto-obrazovanie.html", "text": "Община Свищов взе участие в Национална конференция на тема „Дете, семейство, общност – от ранна интервенция към приобщаващото образование“. Тя се проведе във Варна в периода 17-18 декември и бе организирана от Фондация „Карин дом“, съобщиха от пресцентъра на  Община Свищов . Водещи специалисти от страната, представители на МОН и Уницеф – България, както и специалисти от Великобритания представиха практики и утвърдени политики в посока подкрепа на деца със специални потребности и техните семейства за гарантиране правото им на достоен живот и образование. \r\nПо покана на организаторите, доклад на тема „Връзката между социалните услуги и приобщаващото образование. Подкрепата на местната власт“, изнесе Анелия Димитрова – зам.-кмет на община Свищов. В изложението беше обърнато внимание на значимата роля на специалистите от Дневния център за деца с увреждания за развитие потенциала на децата със специални потребности, както и терапията в специално подготвена среда, като първа и важна стъпка в процеса на приобщаване в образователната система. Представените видеоматериали запознаха аудиторията с утвърдените механизми на взаимодействие и подкрепата на местната власт. Анелия Димитрова получи специални поздравления от Стела Пламенова – директор на училище за деца със специални потребности Сандън, Великобритания, за ангажираността на местната власт в Свищов и видимите резултати. \r\nПо време на конференцията се проведе Конкурс за постерни презентации, като с първа награда беше отличен Дневния център за деца с увреждания – Свищов.", "date": "2018.12.20", "title": "Велико Търново: Община Свищов взе участие в Национална конференция на тема „Дете, семейство, общност – от ранна интервенция към приобщаващото образование“"}
{"url": "http://www.focus-news.net/news/2018/12/20/2604159/gl-prokuror-sotir-tsatsarov-vtoriyat-zakonoproekt-na-antikoruptsionniya-zakon-se-nuzhdae-ot-vnimatelno-obmislyane-i-yuridichesko-pretsizirane.html", "text": "Вторият законопроект на антикорупционния закон се нуждае от внимателно обмисляне и юридическо прецизиране. Това каза пред журналисти главният прокурор Сотир Цацаров относно отменението на Правната комисия на промените в антикорупционния закон, предаде репортер на  Агенция „Фокус“ .  \r\n„Ние говорим за два законопроекта, които касаят антикорупционния закон. Единият заличи последиците от тълкувателното законодателно решение на Върховния касационен съд. Аз бях в Народното събрание и изразих становището си по този въпрос. Предмет на обсъждане е бил и вторият законопроект, който се оказва доста подробен и изпълнен с наредби, които според мен се нуждаят от доста добро обмисляне. Ако съм изразил подкрепата си по отношение на първия законопроект, имам известни резерви, по които е тръгнал вторият“, каза той. Според него не е необходимо бързане при приемането на втория законопроект на антикорупционния закон. „Този законопроект се нуждае от внимателно обмисляне и юридическо прецизиране. Сега казвам бързината е вредна, постъпи се правилно, че надделя разума“, каза той.", "date": "2018.12.20", "title": "Гл. прокурор Сотир Цацаров: Вторият законопроект на антикорупционния закон се нуждае от внимателно обмисляне и юридическо прецизиране"}
{"url": "http://www.focus-news.net/news/2018/12/20/2604161/veliko-tarnovo-studentskiyat-futbolen-otbor-na-stopanska-akademiya-svishtov-e-sred-prizyorite-na-natsionalniya-universitetski-shampionat-po-futzal.html", "text": "Представителният отбор на Стопанска академия „Д. А. Ценов” - Свищов по футзал спечели купа и бронзови медали в организирания от Асоциацията за студентски спорт и Аматьорската футболна лига към Българския футболен съюз, Национален университетски шампионат по футзал. Това съобщиха от   Стопанска академия - Свищов . Спечелените отличия легитимират дългогодишните футболни традиции на свищовското висше училище и отново, след 12 години, отбор от колективните спортове е на почетната стълбичка на призьорите от национални университетски шампионати.  \r\nЗа втора поредна година свищовските студенти, водени от старши преподавател д-р Асен Атанасов, участваха в надпреварата, която се проведе от 14 до 16 декември в Дом на футбола, Национална футболна база Бояна. Отборът на Стопанска академия последователно надигра отборите на Академията на МВР с резултат 5:0, Университет за национално и световно стопанство – София със 7:5, и Нов български университет с убедителното 7:1. В оспорван полуфинал свищовските студенти отстъпиха на отбора на Софийски университет с 2:5. Отличното представяне на отбора бе високо оценено от присъстващите специалисти по футзал. Атестат за постигнатия значим успех е и номинацията за най-добър вратар на турнира, награда получена от Виктор Петров Владимиров. \r\nПо думите на ст. преп. д-р А. Атанасов, заслугата за постигнатите резултати е на целия отбор в състав: Виктор Владимиров; Велислав Денчев; Виктор Иванов; Ивайло Райчев; Петър Петров; Кирил Фидин; Пламен Иванов; Мартин Колев; Лука Луканов; Айсун Ахмедов; Красимир Кирилов. „Постигнатият успех е важна стъпка към основната цел пред отбора, а именно класиране за финалния етап от националната надпревара по футзал, който ще се проведе по време на Универсиада 2019 г.”, коментира ст. преп. д-р А. Атанасов. Съдействие и подкрепа при организацията за участието на свищовските студенти в университетски шампионат по футзал, оказа академичното ръководство и Студентски съвет при Стопанска академия.", "date": "2018.12.20", "title": "Велико Търново: Студентският футболен отбор на Стопанска академия - Свищов е сред призьорите на Националния университетски шампионат по футзал"}
{"url": "http://www.focus-news.net/news/2018/12/20/2604162/plovdiv-15-godishno-momche-e-postradalo-pri-sbivane-v-dvora-na-uchilishte.html", "text": "15-годишно момче е пострадало при сбиване в двора на училище. Това съобщиха от  ОДМВР - Пловдив . Сигналът за конфликта е подаден на 19 декември. По обяд в Трето РУ е съобщено за възникнал конфликт между двама ученици в пловдивска гимназия. Според първоначалните данни, в двора на училището 17-годишен нанесъл побой на 15-годишно момче. След медицински преглед пострадалият тийнейджър е освободен за домашно лечение. Срещу извършителя е образувано досъдебно производство. Предстои материалите по случая да бъдат внесени в Районната прокуратура. Работата продължава разследващ полицай.", "date": "2018.12.20", "title": "Пловдив: 15-годишно момче е пострадало при сбиване в двора на училище"}
{"url": "http://www.focus-news.net/news/2018/12/20/2604164/stara-zagora-bivshiyat-restorant-ayazmoto-shte-bade-prevarnat-v-tsentar-za-pravoslavno-istorichesko-nasledstvo.html", "text": "След реконструкция и преустройство сградата на ресторант „Аязмото“ в Стара Загора ще се превърне в Център за православно историческо наследство с природо-научна сбирка и музей на митрополитите. Това съобщиха от пресцентъра на  Община Стара Загора . Днес в сградата на Старозагорската митрополия Негово Високопреосвещенство митрополит Киприан и кметът Живко Тодоров подписаха договор, с който Община Стара Загора дарява бившия ресторант „Аязмото“ на митрополията. Това стана пред журналисти в присъствието на председателя на Общинския съвет Таньо Брайков, областния управител Гергана Микова и заместник-кметовете Иванка Сотирова и Красимира Чахова. \r\nАрхитект Петър Влахов представи идейния проект за ремонт на сградата със застроена площ 832 кв. м и разгъната застроена площ 2086 кв. м. Земята, върху която е построен ресторанта, е общинска с отстъпено право на строеж. Сградата е построена през 1971 година. Срокът за изпълнение на целия проект е 10 години. Ако не се изпълнят условията по дарението имотът ще бъде върнат автоматично на община Стара Загора. \r\nС Решение на Общински съвет Стара Загора от 31 януари 2018 г. Общинският съвет даде съгласие да бъде дарен на Старозагорската митрополия имот частна общинска собственост, при условие да се изготви и внесе в Община Стара Загора идеен проект за преустройството на имота. В сградата ще бъде изграден църковен музей с природонаучна част, свързана с флората и фауната на парка и с неговата история. \r\nКъм настоящия момент сградата на ресторант „Аязмото“ е с разрушени вътрешни преградни зидове, фасадите са частично разрушени, липсва дограмата, но носещата конструкция не е компрометирана, установили назначените две технически експертизи. Обектът е собственост на Община Стара Загора от края на месец юни 2013 г., преди това бе на бизнесмена Стойчо Кълвачев, който го закупи от собственици след приватизация. След фалита на фирмата на Кълвачев, обектът бе обявен за продажба на търг от съдия изпълнител. Община Стара Загора го откупи за 285 000 лева.  \r\nМитрополит Киприан посочи, че още през 1991 г. митрополит Панкратий е поискал да бъде възстановен статутът на т. нар. ресторант „Аязмото“. „Ето, с благословията на Свети Игнатий, днес се осъществява тази мечта, да поискаме от екипа на кмета на Стара Загора Живко Тодоров да бъде оправена тази несправедливост. Радвам се и съм удовлетворен, моля се на Бога да имаме сили да преобразим това място и да бъде в полза на нуждите на старозагорци“, добави той. \r\n„Православната църква е тази, която трябва да обединява нашето общество, независимо от възгледите. Уверявам ви, че с областна администрация, с Община Стара Загора и с Общинския съвет имаме безкористни чувства и мисли към нашия град. Надявам се, че вътре ще се получи нещо хубаво, което да съчетава духа на Дядо Методий и залесения от него Ахмак баир, в едно с вярата. През всичките тези години проверихме архивите на Старозагорската митрополия, нотариалните актове на закупените имоти съществуват и са в нашата канцелария, а копия има и в Общината. Нека Бог да помага и този парк да остане в полза на старозагорци и мисълта ни за Дядо Методий да е жива. Нека минавайки през това сакрално място бъдем с обич в сърцата, както ни зовеше той – да усещаме тихия повей на вярата“, каза още владиката. \r\nКметът Живко Тодоров каза, че на организираното преди няколко години обществено обсъждане, най-ясно подкрепената идея от старозагорци бе да се изгради точно такъв културен център и музей. „Ние, като община, сме твърдо против там да бъде отново заведение, защото в града има достатъчно, а там не е мястото за подобен обект. Особено сега след реконструкцията, духът е съвсем различен. Не трябва да влизат автомобили. Имаме такова предписание. Затова, предаването на Митрополията на това място, считам като най-разумното и най-доброто за града ни, а именно да възстановим духовния характер на тази сграда. Благодаря на арх. Влахов, който изготви идейния проект точно в този стил. Благодаря и на Старозагорския митрополит, който работи така, че да следва стъпките на своите прешественици. Затова тази идея намери подкрепата си в Общинския съвет. С оглед на факта, че младите хора и децата ще могат посещават този обект и да придобиват знания е още една положителна страна. С общи усилия може да се случи нещо наистина хубаво на върха на Стара Загора“, каза кметът. \r\nСградата се преустройва, като входът от парковата алея, преминаваща източно от сградата, се запазва, оформя се атриум с място за рецепция и открито стълбище към останалите експозиции. В близост до входа ще бъде позиционирана конферентна зала, ще има и три експозиционни зали, разположени около атриума. Те са предвидени за експозицията „Православно историческо наследство ІІ-ХХІ векове“. Проектът отрежда  експозицията „Старозагорски митрополити“ да бъде настанена в една експозиционна зала. Предвиден е асансьор за посетители с увреждания. \r\nНа долното ниво ще бъдат разположени две експозиционни зали за природо-научна сбирка, в която ще се представят флората и фауната в парк „Митрополит Методи Кусев“ и една зала за „История на създаването на парка“. Там е предвиден и магазин за сувенири, свързани с парка, както и дребноразмерен разсад на дървесни и храстовидни видове от флората на парка, а в центъра на сградата ще бъде посадено дърво. \r\nВ сутерена ще се разположат склад за икони и църковна утвар, реставрационна работилница и лятна градина, която се предвижда да бъде оформена в стила и в най-добрите традиции на старозагорските дворове. Идеята е да се превърне, заедно със съществуващата околна растителност, във външна експозиция като функционално се приобщи към цялостното благоустрояване и съществуващата малка сцена.", "date": "2018.12.20", "title": "Стара Загора: Бившият ресторант „Аязмото“ ще бъде превърнат в Център за православно историческо наследство"}
{"url": "http://www.focus-news.net/news/2018/12/20/2604166/plovdiv-34-godishen-mazh-e-postradal-pri-verizhna-katastrofa-v-grada.html", "text": "34-годишен мъж е пострадал при верижна катастрофа в града. Това съобщиха от  ОДМВР - Пловдив . Инцидентът е предизвикан от пиян шофьор без книжка около 18.30 часа на 19 декември на моста на Адата на река Марица. Лек автомобил „Форд“ не спазил дистанция и ударил отзад лек автомобил „Мицубиши“. Втората кола се блъснала в друг „Форд“, той – в товарен автомобил „Ситроен“, който ударил „Рено“ пред него. В болница е настанен 34-годишният неправоспособен шофьор на първия „Форд“, чиято алкохолна проба отчела над 1,5 промила. Пострадали са и 65-годишната водачка на „Мицубиши“-то и пътник в една от колите. По случая е образувано досъдебно производство.", "date": "2018.12.20", "title": "Пловдив: 34-годишен мъж е пострадал при верижна катастрофа в града"}
{"url": "http://www.focus-news.net/news/2018/12/20/2604145/lorita-radeva-sos-s-24-uvelichavame-dela-na-mashinnoto-metene-v-stolitsata-prez-2019-g.html", "text": "Увеличаваме дела на машинното метене в столицата. Това каза пред журналисти председателят на комисия по опазване на околната среда, земеделие и гори към Столичния общински съвет и общински съветник от ГЕРБ Лорита Радева, предаде репортер на  Агенция „Фокус“ . „24 пъти през следващата година ще се мият така наречените дюзи на улиците на София. Четири пъти ще бъде основното измиване на улиците с маркуч и периодично ще извършваме оросяване, във връзка с мерките, които са наложени и в механизма за ранно предупреждаване за замърсяване на въздуха. Увеличаваме дела на машинното метене. През следващата година не предвиждаме улиците с масовия градски транспорт да се почистват по друг начин освен с машинно метене. 22 пъти месечно ще се мете машинно от месец април до месец октомври 2019 г. Това е увеличаване с 24 % спрямо сметката за 2018 година. 9 пъти повече е заложено машинното метене по отношение на тротоари, пешеходно пространство, велоалеи“, допълни Радева.  \r\n„В сметката за 2019 г. се увеличава издръжката на Столичен инспекторат с 1,5 млн. млн., за да могат колегите да осигуряват контрол върху дейности, които са свързани с нарушаване на чистотата на града\", обясни Радева.  \r\nПопитана кога ще се разреши дисбалансът между приходите и разходите на такса „смет“, тя обясни, че се търси решение. „Едновременно с това много усилено работят и данъчните администрации, така че до този момент успяваме да осъществим баланс и пълен обем на дейностите. Самият отчет за изпълнение на дейностите за 2018 г. към края на месец октомври показва, че имаме едно много добро изпълнение по всички пера на план-сметката за отминаваща година. Сегашният механизъм за такса „смет“ търпи много критики и се върви към изработването на нов механизъм. Разбира се, за да постигне и Столична община крайния резултат по неговото изработване, трябва да получим окончателния резултат както на национално и законодателно ниво, така и по работата по междуведомствената група на няколко министерства“, обясни тя.  \r\nТеодора ПАТРОНОВА", "date": "2018.12.20", "title": "Лорита Радева, СОС: С 24% увеличаваме дела на машинното метене в столицата през 2019 г."}
{"url": "http://www.focus-news.net/news/2018/12/20/2604167/petar-paunov-kmet-na-kyustendil-prez-sledvashtata-godina-shte-se-postaraem-da-povishim-subsidiyata-za-sportnite-klubove-i-da-prodalzhim-s-remontite-na-bazata.html", "text": "През следващата година ще се постараем да повишим субсидията за спортните клубове и да продължим с ремонтите на базата. Това каза кметът на Община Кюстендил Петър Паунов по време на церемонията „Спортист на годината”, предаде репортер на  Радио „Фокус” – Кюстендил . „Благодаря ви за това, че раздадохте дни и нощи лишения, труд и пот, за да светите действително като коледни звезди над Кюстендил, над вашите семейства и над всички ваши приятели. Давам си сметка колко ви коства всичко това. Благодаря за огромните сърца, които вие съхранихте, за това че запазихте усмивките на тези прекрасни деца, които вървят по вашите стъпки. Благодаря ви за това, че благодарение на вас кюстендилският спорт действително е еталон за себеотдаване, за чест и за доблест. Думи и понятия, които в съвременния свят са изключителен дефицит и те съществуват само благодарение на хора като вас”, каза Петър Паунов.  \r\nПо думите му ще бъде вложено старание да бъдат подкрепени усилията на клубовете с промяна в субсидията с около 10 %, както и да се продължат инвестициите в ремонт и модернизиране на спортната база. \r\nВенцеслав ИЛЧЕВ", "date": "2018.12.20", "title": "Петър Паунов, кмет на Кюстендил: През следващата година ще се постараем да повишим субсидията за спортните клубове и да продължим с ремонтите на базата"}
{"url": "http://www.focus-news.net/news/2018/12/20/2604163/veliko-tarnovo-s-novo-razpisanie-shte-se-dvizhi-avtobusna-liniya-4-ot-gradskiya-transport.html", "text": "С ново разписание ще се движи автобусна линия № 4 от градския транспорт на Велико Търново. Промяната на общинската транспортна схема бе гласувана на заседание на Общинския съвет, предаде репортер на  Радио „Фокус“ – Велико Търново . Основните мотиви за промяна на разписанието са изградената нова инфраструктура и подобряване транспортното обслужване на живеещите на ул. „Димитър Буйнозов (северно трасе) и в кв. „Слънчев дом“ (със създаването на спирка „КАТ“). По маршрута са създадени три нови спирки – на ул. „Ал.Константинов“ в посока ул. “Димитър Буйнозов“ (в близост до кръстовището с ул. „П. К. Яворов“); спирка „Димитър Буйнозов“ (северно трасе) и спирка „КАТ“ (на ул. „Беляковско шосе“ - срещу сградата на „Пътно полиция“). Решението за създаване на тези спирки е прието на заседание от 5 май 2017 година на Комисията по „Организация и безопасност на движението на територията на Община Велико Търново”, във връзка със завършването на изграждането на ул. „Димитър Буйнозов“ и въвеждане експериментална промяна на маршрута на автобусна линия № 4. Всички нови спирки са обозначени съгласно изискванията на нормативните документи и създадената организация на движението. Не се предвижда промяна в часовете на тръгване на автобусите от началната и крайната спирка. \r\nНадежда КРЪСТЕВА", "date": "2018.12.20", "title": "Велико Търново: С ново разписание ще се движи автобусна линия № 4 от градския транспорт"}
{"url": "http://www.focus-news.net/news/2018/12/20/2604169/sport-solskyaer-iska-trima-novi-yunayted-mu-otpuska-50-mln-paunda.html", "text": "Новият селекционер на Манчестър Юнайтед Оле Гунар Солскяер иска да привлече поне двама нови играчи. От клуба му дават 50 милиона паунда за трансфери, които са нищо в сравнение с бюджетите, които бяха отпускани за нови футболисти по времето на Жозе Моуриньо, пише „Мирър”. Набелязаните футболисти са защитник на Тотнъм, изгряваща звезда на Порто, както и Дъглас Коста от Ювентус. \r\nСпоред \"Дейли Мейл\" Жозе Моуриньо е започнал работа по този трансфер малко преди уволнението си.  \r\nВенцислав ДРАГОМАНОВ", "date": "2018.12.20", "title": "Спорт: Солскяер иска трима нови, Юнайтед му отпуска 50 млн паунда"}
{"url": "http://www.focus-news.net/news/2018/12/20/2604171/varna-sas-sadeystvieto-na-rayonen-kmet-i-obshtinski-savetnitsi-ot-gerb-byaha-razdadeni-paketi-s-produkti-na-sotsialno-slabi-grazhdani.html", "text": "Над 300 коледни пакета с продукти от първа необходимост бяха осигурени за нуждаещите се във варненския район „Владислав Варненчик”. Това съобщиха от пресцентъра на  ПП ГЕРБ – Варна . Инициативата се осъществява за поредна година със съдействието на кмета на Владиславово и ръководител на районната организация на ГЕРБ Николай Костадинов и общинските съветници Марица Гърдева и Николай Георгиев. \r\nВсеки коледен пакет съдържа захар, сол, боб, ориз, леща, макарони, олио, оцет, сокове, почистващи препарати и други продукти от първа необходимост. \r\n„Навръх Игнажден, когато според традициите започват коледните празници, подаваме ръка на социално слаби, пенсионери, хора с увреждания, ученици от семейства в неравностойно положение”, коментира Николай Костадинов. „Коледни пакети са осигурени и за двата пенсионерски клуба във Владиславово, както и за Кризисния център за жертви на насилие и трафик на хора, който е на територията на района”, допълни кметът. \r\nКъм пожеланията му за здраве и благополучие се присъединиха и общинските съветници. „Нека светлите християнски празници изпълнят домовете и сърцата Ви с топлина и радост! Нека Новата 2019 година бъде щедра и мирна за всички”, пожела Марица Гърдева, председател на групата на ГЕРБ в Общинския съвет.", "date": "2018.12.20", "title": "Варна: Със съдействието на районен кмет и общински съветници от ГЕРБ бяха раздадени пакети с продукти на социално слаби граждани"}
{"url": "http://www.focus-news.net/news/2018/12/20/2604170/veliko-tarnovo-politseyski-i-ucheben-avtomobil-sa-katastrofirali-v-svishtov.html", "text": "Полицейски и учебен автомобил са катастрофирали в Свищов тази сутрин, съобщиха от  Областна дирекция на МВР – Велико Търново . По първоначална информация, за да избегне челен удар с учебното превозно средство, управлявано от обучаем, водачът на полицейския автомобил е напуснал пътното платно и се е ударил в крайпътно дърво. Няма пострадали. От удара са нанесени материални щети по полицейската кола. На шофьорите на двата автомобила са взети кръвни проби за химичен анализ. Причините за инцидента са в процес на изясняване. По случая е образувано следствено дело. В Районно управление на МВР – Свищов е започната и вътрешна проверка.", "date": "2018.12.20", "title": "Велико Търново: Полицейски и учебен автомобил са катастрофирали в Свищов"}
{"url": "http://www.focus-news.net/news/2018/12/20/2604160/dots-d-r-iliya-nedin-etnolog-ot-ignazhden-zapochva-koledniyat-tsikal-s-rodilnite-maki-na-bogoroditsa.html", "text": "В коледния репертоар коледарите имат една песен: „Замъчи се Божа майка от Игнажден до Коледа, да се роди Млада Бога“. Това е смисълът, изразен за периода от Игнажден до Бъдни вечер, когато е Рождество Христово. Това каза в интервю за  Агенция „Фокус“  етнологът доц. д-р Илия Недин, ръководител на катедрата по “Етнология и балканистика” към Югозападен университет „Неофит Рилски“ по повод народните вярвания за празника Игнажден. \r\n„Коледа е един от основните празници в християнството. Той също има предхристиянски корени, но самото значение на коледния ритуален комплекс е ново начало в годината. В коледарския песенен цикъл името, което свързваме с Рождество е „Млада Бога“, което не е съвсем Исус Христос, само в отделни песенни варианти се среща „Ристос“ или дори „Свети Ристос“. И съответно името на майката е „Божа майка“. Разбира се, тези два персонажа от песенния фолклор се възприемат като Иисус и Богородица, но характеристиките им  в песните ги приближават до фолклорния тип персонажи. Фактически коледуването е един много богат обреден комплекс“, каза още доц. Недин. Той допълни, че коледуването е характерно за цяла Източна, Централна и Югоизточна България. „В Югоизточна България днес правят чудесен фестивал, част от съвременната градска празничност на Ямбол - мъжкия буенек. В Югозападна България няма коледари, има коледарчета. Те са коледували рано сутрин, а коледарите тръгват от Бъдни вечер и обикалят цялото село, а ако е по-голямо, се разпределят на групи“, допълни още той. Доц. Недин подчерта, че в ритуалното поведение има нещо, свързано с войнското начало, защото в песните на коледарите са се използвали названията „чета“ и „войска“. Пълния текст на интервюто четете по-късно в „Мнение”", "date": "2018.12.20", "title": "Доц. д-р Илия Недин, етнолог: От Игнажден започва коледният цикъл с родилните мъки на Богородица"}
{"url": "http://www.focus-news.net/news/2018/12/20/2604174/sofiya-prohodat-arabakonak-shte-bade-zatvoren-za-dvizhenie-prez-zimniya-sezon-alternativniyat-marshrut-e-prez-selo-gorno-kamartsi-i-prohoda-vitinya.html", "text": "Проходът Арабаконак ще бъде затворен за движение през зимния сезон, алтернативният маршрут е през село Горно Камарци и прохода Витиня. Това съобщиха от  ОДМВР - София . Проходът Арабаконак няма да бъде поддържан, почистван и ще бъде затворен за движение до пролетта.", "date": "2018.12.20", "title": "София: Проходът Арабаконак ще бъде затворен за движение през зимния сезон, алтернативният маршрут е през село Горно Камарци и прохода Витиня"}
{"url": "http://www.focus-news.net/news/2018/12/20/2604175/kardzhali-rayonna-prokuratura-privleche-kato-obvinyaema-i-zadarzha-27-godishnata-zhena-izhvarlila-bebeto-si-vav-vodite-na-reka-arda.html", "text": "Районна прокуратура - Кърджали привлече като обвиняема и задържа 27-годишната жена, убила новороденото си бебе. Това съобщиха от пресцентъра на  Апелативна прокуратура - Пловдив . Днес Районна прокуратура - Кърджали привлече като обвиняема жената с инициали Д.Х. за убийство, извършено от майка върху рожба във време на раждането или веднага след него.  \r\nНа 18 декември 2018 г. в Кърджали, край река Арда в района на Водното огледало, Д.Х. е родила живо дете от мъжки пол. Към 16.00 часа състоянието ѝ се влошило и родилката потърсила медицинска помощ в МБАЛ „Д-р Атанас Дафовски“ - Кърджали. Жената обяснила къде е родила детето, като там била изпратена дежурната оперативно-следствена група. Полицейските служители започнали издирване на детето. Новороденото бебе е било открито мъртво на 19 декември 2018 г. в коритото на Водното огледало в град Кърджали.  \r\nОт събраните до момента доказателства е установено, че след раждането жената е изхвърлила бебето във водите на река Арда. По случая се извършват процесуално-следствени действия – назначена са съдебно-медицинска и други експертизи, извършени са разпити на свидетели, огледи и др.   \r\nОбвиняемата Д.Х. е задържана за срок от 72 часа с постановление на наблюдаващия прокурор от Районна прокуратура - Кърджали, като предстои да бъде внесено искане в съда за определяне на мярка за неотклонение “Задържане под стража” спрямо нея.", "date": "2018.12.20", "title": "Кърджали: Районна прокуратура привлече като обвиняема и задържа 27-годишната жена, изхвърлила бебето си във водите на река Арда"}
{"url": "http://www.focus-news.net/news/2018/12/20/2604165/vladimir-putin-v-ironichen-otgovor-na-vapros-ot-wsj-razbira-se-che-iskam-da-upravlyavam-sveta.html", "text": "В рамките на традиционната годишна пресконференция държавният глава на Руската федерация отговори на въпрос на журналист на американското списание  The Wall Street Journal , предава  TACC . \r\n„Западът вижда заплаха в лицето на Русия. Наистина ли искате да управлявате света?“, бе въпросът на американския журналист. „Разбира се“, бе отговорът на Путин, след което продължи: \r\n„Що се отнася до управлението на света, то ние знаем къде се намира щабът, който се опитва да прави това, и той определено не е в Москва“, подчерта Путин. \r\nСлед това Путин припомни колко средства САЩ изразходват за отбрана и зададе въпрос: „Мислите, че ние искаме да управляваме света?“ \r\n„Основната цел на нашата външна политика е да гарантираме придвижваме напред, за да заемем достойно място на международната сцена, като равна сред равни държави“, отбеляза Путин.  Тереза Герова", "date": "2018.12.20", "title": "Владимир Путин в ироничен отговор на въпрос от WSJ: Разбира се, че искам да управлявам света"}
{"url": "http://www.focus-news.net/news/2018/12/20/2604150/lorita-radeva-sos-s-blizo-23-mnozinstvo-stolichniyat-obshtinski-savet-podkrepi-plan-smetkata-po-chistota-na-stolichna-obshtina-za-2019-godina.html", "text": "С близо 2/3 мнозинство Столичният общински съвет подкрепи план-сметката по чистота на Столична община за 2019 година. Това каза пред журналисти председателят на комисията по опазване на околната среда, земеделие и гори към Столичния общински съвет Лорита Радева, предаде репортер на  Агенция „Фокус“ . \"Акцентите на тази план-сметка са отново дейностите, свързани с предоставяне на по-добро качество на услугата, разширяване на обхвата на дейностите, разширяване на тяхната кратност и териториалния им обхват. В крайна сметка с всичко това се стремим да разрешим един от основните въпроси на града ни – от една страна той да бъде по-чист и по-красив, но още по-важното, да бъде град с все по-чист въздух. Заместник-кметът по екология обобщи, че във всички летни месеци, в които са се извършили дейностите, както по машинно метене, така и по миене на улиците, това са месеци, през които няма нито едно превишаване на замърсяването с фини прахови частици. Това е показателно по отношение на ефикасността на мерките, които прилагаме\", допълни тя. \"През зимния сезон към тези процеси се добавя и замърсяването от битовото горене и за него търсим решение чрез увеличаване на кратностите по събирането на едрогабаритните отпадъци. Едрогабаритният отпадък до кофите всъщност отива в печките на част от гражданите на града и след това дишаме един силно замърсен въздух. Затова с по-голяма кратност и с повече средства, в размер на един и половина милиона лева, ще се борим и с този сериозен проблем на града. Държа да напомня, че на страницата на Столичния инспекторат и на районните администрации са обявени графиците, по които се извършва извозването на отпадъците. Те не са еднакви за всички територии на града. Всеки един от нас може да проследи кога става извозването за неговия адрес, обикновено се случва веднъж седмично, да изхвърлят едрогабаритния отпадък в деня преди извозването, за да намалим риска от това да се задържат за продължителен период от време и съответно да бъдат привлекателни за нерегламентирано горене\", каза още Радева.", "date": "2018.12.20", "title": "Лорита Радева, СОС: С близо 2/3 мнозинство Столичният общински съвет подкрепи план-сметката по чистота на Столична община за 2019 година"}
{"url": "http://www.focus-news.net/news/2018/12/20/2604178/veliko-tarnovo-koledarcheta-blagosloviha-kmeta-na-svishtov-i-obshtinskata-administratsiya-v-navecherieto-na-rozhdestvo-hristovo.html", "text": "В навечерието на най-светлия християнски празник - Рождество Христово, коледарчета от детските градини „Калина „Малина” и Слънчо” бяха скъпи гости на кмета на Свищов и служителите в общинската администрация. Това съобщиха от пресцентъра на  Общината . \r\nГостите-коледари  пристигнаха в Общината, пеейки народната песен „Стани ми, стани нине”  и под вещото ръководство на своя „станеник“ извършиха ритуал по коледуване. С народни песни и наричания за здраве, и берекет коледарчетата благословиха домакините за предстоящата година. По традиция, кметът на Свищов накичи гегите на коледарите с кравайчета и им благодари за оказаната чест. Генчо Генчев не забрави да поздрави и учителите за това, че съхраняват традициите и ги предават на децата. „Много е важно българските обичаи и българските традиции да се спазват, съхраняват и предават от поколение на поколение. Това ни е съхранило през годините, като нация, като идентичност, като българи! ”- каза той. \r\nРъководството на Община Свищов почерпи малките коледари с вкусни лакомства, които бяха приятна изненада за тях.", "date": "2018.12.20", "title": "Велико Търново: Коледарчета благословиха кмета на Свищов и общинската администрация в навечерието на Рождество Христово"}
{"url": "http://www.focus-news.net/news/2018/12/20/2604176/kyustendil-tri-detsa-shte-poluchat-podaratsi-ot-kutiyata-na-dyado-koleda-v-dupnitsa.html", "text": "В Дупница от „Кутията на Дядо Коледа“ бяха изтеглени имената на три деца, които ще получат подаръци от кмета Методи Чимев, предаде репортер на  Радио „Фокус“ - Пирин . 11-годишният Иво Искренов от село Яхиново бе първият късметлия, който бе изтеглен от кмета на Община Дупниица инж. Методи Чимев. Малчуганът си пожела колело. Валентин Чорбаджийски от село Крайници бе вторият късметлия, който очаква да получи „пингвинче, което пее, танцува и мърда“. Името на третото дете, което ще получи своя подарък, бе изтеглено от зам.-кмета Крум Милев. Това е Дара Александрова от Дупница, който си е пожелала конструктор с фигура на Статуята на свободата. Тримата малчугани ще получат своите подаръци, утре в 11.00 часа, в кабинета на кмета. \r\nЛора КАЛЧЕВА", "date": "2018.12.20", "title": "Кюстендил: Три деца ще получат подаръци от „Кутията на Дядо Коледа“ в Дупница"}
{"url": "http://www.focus-news.net/news/2018/12/20/2604173/kevr-tsenite-na-toplinnata-energiya-ostavat-nepromeneni-do-kraya-na-otoplitelniya-sezon-zapazvat-se-i-tsenite-na-elektricheskata-energiya-za-potrebitelite-na-reguliraniya-pazar.html", "text": "Цените на топлинната енергия остават непроменени до края на отоплителния сезон, запазват се и цените на електрическата енергия за потребителите на регулирания пазар, съобщиха от пресцентъра на  Комисията за енергийно и водно регулиране (КЕВР). \r\nНа открито заседание КЕВР в специализиран състав „Енергетика“ обсъди доклад на работната група във връзка с внесеното заявление на \"Булгаргаз\" ЕАД за утвърждаване на цени за І-то тримесечие на 2019 г., по които общественият доставчик продава природен газ на крайните снабдители и на клиенти, присъединени към газопреносната мрежа. От страна на вносителя в заседанието участваха изпълнителният директор на \"Булгаргаз\" ЕАД Николай Павлов и представители на дружеството. На обсъждането на доклада присъстваха и представители на граждански организации.  \r\nПри определяне на цената на природния газ КЕВР прилага изцяло съществуващата методика, залегнала в действащия договор между \"Булгаргаз\" ЕАД и \"Газпром Експорт\". В ценобразуващата формула регулаторът отчита движението на цената на петрола и на алтернативните на природния газ горива на световните пазари за последните 9 месеца, както и промените в курса на щатския долар спрямо лева. Правомощията на КЕВР са единствено да установи дали заявлението на обществения доставчик \"Булгаргаз\" ЕАД отговаря на изискванията на Наредба № 2 за определяне цените на природния газ и на договора за доставка между двете дружества. \r\nЦената на природния газ за второто тримесечие на 2018 г., да бъде в размер на 44,80 лв./MWh лв. (без акциз и ДДС), се предлага в доклада на работната група, изготвен въз основа на представените данни и документи и след направени изчисления съгласно ценовия модел. Предлаганата от енергийния регулатор цена на природния газ за І-то тримесечие на 2019 г. е с 3,51 % по-висока от досегашната цена за ІV-то тримесечие на 2018 г. Предложената цена от 44,80 лв./MWh лв. за продажба на природен газ на крайните снабдители на природен газ и на клиенти, присъединени към газопреносната мрежа, включва компонента за дейността „обществена доставка“ по чл. 17, ал. 6 от НРЦПГ в размер на 0,59 лв./MWh, който е 1,3486% от цената на входа на газопреносната мрежа,  както и компонента \"задължение към обществото\" по чл. 11а, ал. 2 от НРЦПГ от 0,13 лв./MWh, която покрива разходите на \"Булгаргаз\" ЕАД за съхранение на количества в газохранилището Чирен в изпълнение на задължения по Плана за действие при извънредни ситуации, съгласно Регламент на ЕС № 994/2010. В цената на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД. \r\nНезависимо от повишението с 3,51%, за битовите и за бизнес потребителите, ползващи природен газ, реалното увеличение ще бъде под 2%, тъй като останалите компоненти, формиращи цената на услугата - цена за достъп, пренос, разпределение и снабдяване, не се променят. \r\nПромяната на цената на природния газ няма да се отрази на цените на топлинната енергия, които остават непроменени до края на първото тримесечие на 2019 г. \r\nБез промяна остават и цените на електрическата енергия за битовите и за малките   стопански потребителите на регулиран пазар.  \r\nНа откритото заседание изпълнителният директор на „Булгаргаз“ ЕАД посочи, че изводите в доклада на работната група са обосновани и цената на природния газ е изчислена при стриктно спазване на нормативните изисквания и на договора с доставчика. Той прогнозира, че с оглед тенденцията на международните пазари за сериозно понижаване на цените на петрола и на алтернативните на природния газ горива, е много вероятно от 1 април 2019 г. „Булгаргаз“ ЕАД да поиска намаляване на цената на природния газ. \r\nВ срок до 20 декември 2018 г. участниците в откритото заседание могат да внесат  писмени становища във връзка с констатациите и изводите в доклада на работната група.  Окончателното решение на КЕВР за утвърждаване на цени на природния газ за І-то тримесечие на 2019 г. ще бъде взето на закрито заседание на регулатора на 28 декември 2018 г.", "date": "2018.12.20", "title": "КЕВР: Цените на топлинната енергия остават непроменени до края на отоплителния сезон, запазват се и цените на електрическата енергия за потребителите на регулирания пазар"}
{"url": "http://www.focus-news.net/news/2018/12/20/2604177/sofiya-71-godishen-mazh-e-obvinen-za-otpraveni-zakani-za-ubiystvo-kam-sluzhitel-na-vik-druzhestvo.html", "text": "71-годишен мъж е обвинен за отправени закани за убийство към служител на ВиК дружество. Това съобщиха от  ОДМВР - София . След приключване на разследването по досъдебно производство, образувано в РУ - Годеч, в качеството на обвиняем е привлечен 71-годишния мъж от София, отправял закани за убийство чрез използване на пистолет спрямо служител на местното ВиК дружество в сградата на предприятието. С прокурорско постановление на обвиняемия е наложена мярка за неотклонение „Подписка“ и делото е изпратено с мнение за съд.", "date": "2018.12.20", "title": "София: 71-годишен мъж е обвинен за отправени закани за убийство към служител на ВиК дружество"}
{"url": "http://www.focus-news.net/news/2018/12/20/2604168/gl-prokuror-sotir-tsatsarov-izprateno-e-pismo-s-koeto-prokuraturata-iziskva-reshenie-ot-antikoruptsionnata-komisiya-na-litse-li-e-konflikt-na-interesi-ot-razsledvaneto-na-ministar-goranov.html", "text": "Прокуратурата е уведомена, че е започнало производство в Комисията, което трябва да завърши с решение относно това, на лице ли е конфликт на интереси. Това решение на комисията е от значение за прокуратурата. Днес е изпратено писмо, с което Прокуратурата изисква от Комисията в момента, в който е постановено такова решение, то да бъде изпратено, за да бъде съобразено от нашите искания. Това каза главният прокурор Сотир Цацаров  относно разследването на жилището на финансовия министър Владислав Горанов, предаде репортер на  Агенция „Фокус“ . Цацаров обясни, че проверката за конфликт на интереси е самостоятелно производство на комисията. „Производството на Комисията има отношение и връзка с проверката на Прокуратурата. При всички случаи резултатът от това производство ще окаже влияние в решенията на Прокуратурата. Вярвам, че забавяне по производството от страна на Комисията няма да има, следователно и от наша страна няма да има“, посочи още главният прокурор. \r\nДаяна ДЮЛГЕРОВА", "date": "2018.12.20", "title": "Гл. прокурор Сотир Цацаров: Изпратено е писмо, с което Прокуратурата изисква решение от Антикорупционната комисия, на лице ли е конфликт на интереси от разследването на министър Горанов"}
{"url": "http://www.focus-news.net/news/2018/12/20/2604181/zhivko-markov-istorik-podvigat-na-dimitar-spisarevski-namira-shirok-otzvuk-ne-samo-v-balgariya-no-i-po-tseliya-svyat.html", "text": "Подвигът на Димитър Списаревски намира широк отзвук не само в България, но и по целия свят. Това каза в предаването „Добрич - Блян вихрен, понесен над степ ековита...“ на  Радио „Фокус“  историкът Живко Марков. По думите му родът на Списаревски е от Кюстенджа (днешния румънски град Констанца), но той е роден в Добрич. Марков добави, че в историческата ни памет Списаревски ще пребъде с последния си боен полет, при който загива геройски, след като сваля тежък американски бомбардировач Б-24 чрез въздушен таран, по време на бомбардировките на София през Втората световна война. „Още същата вечер Радио „Лондон“ прави специално предаване, където разглежда бойните действия през деня и обръща специално внимание на случката с въздушната битка край София. След Списаревски, който загива, имаме няколко и то успешни тарана срещу американските бомбардировачи. В далечна Япония подвигът на Димитър Списаревски също предизвиква широк отзвук. Японците го наричат „нашата жива торпила на Балканите“. В спомените на участници във въздушния бой – английски и американски пилоти, останали живи след войната, са разказите за видяното с възхита, с почуда, с преклонение пред подвига на българския герой. Самото опело на Списаревски е на 23 декември 1943 година в църквата „Света София“, погребан е в столицата в алеята на летците“, каза Живко Марков. Той припомни думите, изречени от неговата майка по време на погребението на Списаревски: „Аз загубих един син, а той стана син на целия български народ“.  \r\nСпоред историка съгражданите на бойния пилот - жителите на Добрич, също изразяват своето преклонение пред подвига му. През 1944 година Община Добрич кръщава улица на името на Димитър Списаревски. Това е улицата на неговата родна къща. „За съжаление по времето на тоталитарния режим името на Списаревски е забравено. Не се споменават както неговото име, така и имената на всички летци, които са дали своя живот и са участвали в защитата на София. На тях е лепнат етикетът „царски офицери“. Нещо напълно несправедливо, защото това са млади мъже и момчета, които са отдавали своя живот, за да опазят Родината, за да опазят родната столица от набезите на англо-американски бомбардировачи и изтребители. Тази забрава е тегнела доста години над техния подвиг. След демократичните промени отново се заговори за Списаревски и за този скрит епизод от българската история“, каза още Живко Марков. По думите му отнетото през социализма име на улицата е възвърнато. Марков добави, че на фасадата на сградата на НТС е поставена паметна плоча – барелеф на Димитър Списаревски. Всяка година на неговата рождена дата, както и на 20 декември граждани поднасят цвета и свеждат чела в знак на почит. „Димитър Списаревски не е само добруджански, но и български герой, наричан в историографията ни „живата торпила“. Неговият живот, продължил само 27 години, е пример за саможертва и родолюбие\", посочи той. Живко Марков припомни, че през 90-те години на миналия век са излезли много спомени на летци, негови съвременници: „Всички го описват като голям родолюбец, изключителен ерудит, интелигентен, физически красив, широко скроен, готов винаги да помогне на своите колеги и на своите приятели, нетърпящ никога лоша дума за България“. В знак на почит към Димитър Списаревски и всички летци, отдали живота си за защита на небето над България, Живко Марков припомни заветните думи на френския писател Антоан дьо Сен-Екзюпери: „Летците не умират, те отлитат“.  \r\nЖулиета НИКОЛОВА", "date": "2018.12.20", "title": "Живко Марков, историк: Подвигът на Димитър Списаревски намира широк отзвук не само в България, но и по целия свят"}
{"url": "http://www.focus-news.net/news/2018/12/20/2604182/ministar-temenuzhka-petkova-balgarskata-nezavisima-energiyna-borsa-raboti-prozrachno-i-nyama-optsii-da-y-se-vliyae.html", "text": "Българската независима енергийна борса е собственост на Българската фондова борса. Това е гаранция, че тя работи независимо и прозрачно, и няма опции да й се влияе по някакъв начин. Това каза министърът на енергетиката Теменужка Петкова на заседание на Комисията по енергетика, предаде репортер на  Агенция „Фокус“ . „Ние нямаме пряко касателство към свободния пазар. Спазваме националното законодателство и европейските правила“, посочи тя. „Извадихме Българската независима енергийна борса  от БЕХ като ангажимент, които поехме към ЕК“, припомни министърът. „От началото на 2018 г. АЕЦ „Козлодуй“ е провел 127 търга, които включват различни продукти с различна продължителност. 48 от тях са завършили без да е проявен интерес към предлаганото количество. ТЕЦ „Марица Изток“ 2 е провел 65 търга, 28 са завършили без да е проявен интерес. НЕК е провела 24 търга, 4 от тях са завършили без да са реализирани количества и да има продажба“, посочи Теменужка Петкова. „Средната годишна цена за 2018 година е 39,71 евро за мегават час. В сравнение с останалите борси в Европа тези цени са най-ниски“, обяви министърът. „Всяко съмнение или сигнал следва да се отнася към КЕВР. Те реагират винаги на подобни сигнали. Съгласно сроковете могат да направят анализи и разследвания, и да излязат със становище“, каза още тя. \r\nБиляна ИВАНОВА", "date": "2018.12.20", "title": "Министър Теменужка Петкова: Българската независима енергийна борса работи прозрачно и няма опции да й се влияе"}
{"url": "http://www.focus-news.net/news/2018/12/20/2604185/inzh-mariya-kachanova-modernizirani-sa-kabinetite-i-laboratoriite-na-profesionalnata-gimnaziya-po-veterinarna-meditsina.html", "text": "Изцяло модернизирани са кабинетите по професионална и обща подготовка и лабораториите в Професионалната гимназия по ветеринарна медицина (ПГВМ) „Проф. д-р Георги Павлов“. Това каза в предаването „Добрич - Блян вихрен, понесен над степ ековита...“ на  Радио „Фокус“  координаторът на проекта за реконструкция и модернизация на гимназията инж. Мария Качанова. Проектът на Община град Добрич е по ОП „Региони в растеж“. Стойността му е  1 299 954 лв., а основната цел - да бъдат създадени условия за модерна образователна среда чрез подобряване на образователната инфраструктура  в професионалната гимназия, която е единствена за Североизточна България и в която се обучават ученици от седем области.  \r\nИнж. Качанова посочи, че сградата на училището вече разполага със соларна инсталация за топла вода и с операционна зала. По думите ѝ за отоплението на сградата е доставен и монтиран нов водогреен котел, изграден е нов топлопровод. Тя добави, че всички кабинети са с нови мебели и оборудване. Училището разполага с фитнес зала с нови уреди. Инж. Качанова каза още, че по отношение на достъпност на средата са приложени мерки за подобряване състоянието на рампа, изградена в предходни години. За цялата сграда са приложени мерки за постигане на енергийна ефективност. Изцяло подменени са покривните конструкции на сградата, обновен е и физкултурният салон на училището. Учениците в гимназията се обучават в три специалности – „Ветеринарен техник“, „Ветеринарен лаборант“ и „Техник-технолог по качество на храни и напитки“.  \r\nДиректорът на гимназията д-р Светла Тодорова отправи думи на благодарност към всички, които са подкрепили училището по време на осъществяване на проекта за реконструкция и модернизация – Община град Добрич, екипа на проекта, изпълнители на дейностите, както и на ръководството на ОУ „Никола Вапцаров“, което е предоставило учебни зали за възпитаниците на гимназията по време на ремонтните дейности, продължили близо половин година. \r\nЖулиета НИКОЛОВА", "date": "2018.12.20", "title": "Инж. Мария Качанова: Модернизирани са кабинетите и лабораториите на Професионалната гимназия по ветеринарна медицина"}
{"url": "http://www.focus-news.net/news/2018/12/20/2604183/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "За народа новата година започва на 20 декември, Игнажден. Всичко, което се прави на този ден, има магическа сила, може да роди здраве и живот, плодородие и късмет. Още за празника ще научите в днешното издание на предаването  „Дупница – ключът към Рила“  по  Радио „Фокус“ – Пирин . \r\nВ Дупница беше представен проектът за въвеждане на мерки за енергийна ефективност в многофамилни жилищни сгради. Проектът се осъществява с финансовата подкрепа на Оперативна програма „Региони в растеж“ 2014 – 2020 година, съфинансиран от Европейския съюз, чрез Европейския фонд за регионално развитие. Още за проекта ще научим от неговия ръководител Крум Крумов. \r\nДеца от семейните центрове в Дупница са получили подаръци от Дядо Коледа. Децата, ползващи услугата „Семеен център за деца от 0 до 3 години” към Център за ранно детско развитие, са получили своите коледни подаръци. Услугата се предоставя в центровете в кварталите „Ценеви”, „Гиздова махала” и „Спартак”. Децата са подготвили  тържества с празнична програма, в която са участвали и по-големите потребители на услугите, предоставяни по проекта.  Разказът ще допълни Десилава Иванова. Ако и вие, нашите слушатели и читатели, искате да коментирате темите, за които говорим днес, или пък да предложите такива, които биха били интересни за вас, може да ни позвъните на телефон 0885 303 373 и 073/ 88-55-81, или да ни пишете на e-mail: pirin@focus-news.net. На посочените контакти може да поставяте и въпроси от различни естество, които касаят Дупница, а ние ще ги отправим към съответните специалисти в общината. \r\nПредаването   се излъчва на честотите на   всеки четвъртък, от 16.00 до 17.00 часа, с водещ Лора Калчева.", "date": "2018.12.20", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/12/20/2604172/pleven-zasedanieto-na-obshtinskiya-savet-zapochna-s-koledari-i-survakane-po-povod-ignazhden.html", "text": "В конферентната зала на Община Плевен се проведе заседание на Общински съвет - Плевен, предаде репортер на  Радио ,,Фокус\" . Преди началото на работата по същество кметът и общинските съветници бяха поздравени от коледари. Първата група малки коледарчета в предучилищна възраст дойдоха от Детска градина ,,Гергана\". Те отправиха коледни благопожелания и сурвакаха кмета Георг Спартански и председателя на Общински съвет Мартин Митев. Коледарска група от НУ ,,Христо Ботев\" също поздрави общинските съветници. При сурвакането на кмета бе отправено и пожелание за ,,пълна общинска хазна\". При наличен кворум бяха разисквани 18 точки от дневния ред.  \r\nВиолета КРЪСТЕВА", "date": "2018.12.20", "title": "Плевен: Заседанието на Общинския съвет започна с коледари и сурвакане по повод Игнажден"}
{"url": "http://www.focus-news.net/news/2018/12/20/2604184/sofiya-obshtinskiyat-savet-reshi-077-lv-shte-e-nay-niskata-tsena-za-kilometar-taksimetrova-usluga-prez-denya-a-088-lv-shte-e-prez-noshtta.html", "text": "Общинският съвет прие предложението на комисията по транспорт и туризъм най-ниската цена за километър таксиметрова услуга през деня да е 0,77 лв., а 0,88 лв. да е през нощта, предаде репортер на  Агенция „Фокус“ . \r\n34 от общинските съветници бяха „за“приемането на тази тарифа, 9 – „Против“ и 7 – „въздържали се“.  \r\nТеодора ПАТРОНОВА", "date": "2018.12.20", "title": "София: Общинският съвет реши - 0,77 лв. ще е най-ниската цена за километър таксиметрова услуга през деня, а 0,88 лв. ще е през нощта"}
{"url": "http://www.focus-news.net/news/2018/12/20/2604188/sofiya-tyaloto-na-58-godishen-mazh-e-namereno-pri-pozhar-v-kashta-v-samokov.html", "text": "Тялото на 58-годишен мъж е намерено при пожар в къща в Самоков. Това съобщиха от  ОДМВР - София . Сигналът за пожара е подаден около 12.15 часа на 18 декември в РУ - Самоков. Съобщено е за възникнал пожар в къща в града и открито тяло на мъж вътре. Извършен е оглед на местопроизшествието съвместно с експерт от РСПБЗН - Самоков. По първоначални данни пожарът е възникнал от паднала горяща свещ на пода. Установена е самоличността на починалия 58-годишен мъж. По случая е образувано досъдебно производство.", "date": "2018.12.20", "title": "София: Тялото на 58-годишен мъж е намерено при пожар в къща в Самоков"}
{"url": "http://www.focus-news.net/news/2018/12/20/2604189/ivan-ivanov-kevr-tsenata-na-energiyata-za-reguliraniya-pazar-nyama-da-bade-promenena-skokoobrazno.html", "text": "Мога да съобщя, че цената на енергията за регулиран пазар, няма да бъде променена скокообразно. Това каза председателят на КЕВР на заседание на Комисията по енергетика, предаде репортер на  Агенция „Фокус“ . „Следваме своята линия на поведение и ще я отстояваме и в 2019 година“, заяви той. „В никакъв случай отговорите за цените не могат да бъдат дадени в рамките на един месец или два. Така действаме не само ние, а и другите европейски регулатори“, коментира Иван Иванов. „Много е отговорно какво решение се взима. То подлежи на съдебна санкция. Би било неприятно за имиджа на КЕВР, ако вземем прибързано, недостатъчно мотивирано и без доказателства решение“, каза още Иван Иванов. \r\nБиляна ИВАНОВА", "date": "2018.12.20", "title": "Иван Иванов, КЕВР: Цената на енергията за регулирания пазар няма да бъде променена скокообразно"}
{"url": "http://www.focus-news.net/news/2018/12/20/2604191/glavniyat-prokuror-sotir-tsatsarov-i-ministar-mladen-marinov-otkriha-izlozhba-na-mladi-hudozhnitsi-v-sadebnata-palata.html", "text": "Главният прокурор Сотир Цацаров, министърът на вътрешните работи Младен Маринов и директорът на Художествената гимназия в София Донка Павлова откриха изложба с картини на възпитаници на училището. Това съобщиха от пресцентъра на  МВР . Министър Маринов изказа поздравления към младите художници и към прокуратурата, която за поредна година дава възможност изкуството да присъства в сградата на Съдебната палата, която е един от символите на устоите на държавата. Той направи покупка на картината \"Балчик\" на десетокласничката Дария Русева. Инициативата се провежда за пета поредна година под егидата на главния прокурор.", "date": "2018.12.20", "title": "Главният прокурор Сотир Цацаров и министър Младен Маринов откриха изложба на млади художници в Съдебната палата"}
{"url": "http://www.focus-news.net/news/2018/12/20/2604186/ivan-ivanov-kevr-tsenite-na-balgarskata-nezavisima-energiyna-borsa-sa-trayno-po-niski-v-sravnenie-s-borsite-v-rumaniya-turtsiya-ungariya-i-gartsiya.html", "text": "Цените на Българската независима енергийна борса са трайно по-ниски в сравнение с борсите в Румъния, Турция, Унгария и Гърция. Това каза председателят на КЕВР Иван Иванов на заседание на Комисията по енергетика, предаде репортер на  Агенция „Фокус“ . „КЕВР има съществен принос, за да функционира Българската независима енергийна борса“, обърна внимание той. „Средната цена на Българската независима енергийна борса е била 77,60 лева за 1 януари до 20 декември“, посочи Иван Иванов.  „Количествата електроенергия са 65% са от трите дружества, дъщерни на БЕХ. При дългосрочните договори 70,3% са количествата, предложени от БЕХ, АЕЦ „Козлодуй“ и ТЕЦ „Марица Изток“ 2“, обясни Иван Иванов. „Цените на Българската борса са на моменти с 20 евро и над по-ниски в сравнение със съседни борси“, коментира той. „При засилващата се свободна търговия с електроенергия в региона търговци, които оперират на всички борси, във всеки момент търсят ниска цена, за да търгуват и да я продават на съседни борси на по-висока цена“, посочи председателят на КЕВР. „Това създава дисбаланс между търсенето и предлагането. В резултат на това цените се повишават“, каза още той. \r\nБиляна ИВАНОВА", "date": "2018.12.20", "title": "Иван Иванов, КЕВР: Цените на Българската независима енергийна борса са трайно по-ниски в сравнение с борсите в Румъния, Турция, Унгария и Гърция"}
{"url": "http://www.focus-news.net/news/2018/12/20/2604192/inzh-metodi-chimev-kmet-na-dupnitsa-ne-sam-dovolen-ot-zimnoto-pochistvane-v-grada.html", "text": "Не съм доволен от зимното почистване в Дупница. Това каза по време на пресконференция кметът на Община Дупница инж. Методи Чимев, предаде репортер на  Радио „Фокус“ - Пирин . „Главните улици, където минава основният поток от автомобили, са изчистени. Но други улици не са в състоянието, в което трябва да са“, посочи инж. Чимев. По думите му в неделя той е наблюдавал на камерите дали се движат снегорините, а зам.- кметът Крум Милев е обикалял из града и селата в общината. „Трябва да се отбележи, че и снегът бе много и един снегорин, като стигнеше до крайната точка, на връщане все едно не беше минавал. Улиците около училищата и детските градини попадат в обхвата и е ангажимент на фирмата да ги почисти. Колегите ги изпращам веднага да направят проверка и да се вземат нужните мерки“, подчерта инж. Чимев. \r\nЛора КАЛЧЕВА", "date": "2018.12.20", "title": "Инж. Методи Чимев, кмет на Дупница: Не съм доволен от зимното почистване в града"}
{"url": "http://www.focus-news.net/news/2018/12/20/2604193/ministar-mladen-marinov-granichnata-politsiya-garantira-suvereniteta-i-darzhavnostta.html", "text": "Граничната полиция гарантира суверенитета и държавността. С тези думи министърът на вътрешните работи се обърна към граничните полицаи на техния професионален празник. Това съобщи  говорителят на ГД „Гранична полиция“ Лора Любенова . „С тази отговорна задача служителите на главната дирекция се справят много добре. Благодарение на техните усилия, българската граница, която е външна за ЕС, е една от най-сигурните. Показател за това са намалелия брой нелегални преминавания. Благодаря на всички служители на Главна дирекция „Гранична полиция“ за положените от тях неимоверните усилия, в резултат на които ние се чувстваме сигурни“, каза още министърът.  \r\nСъс заповед на министър Младен Маринов с почетен знак на МВР са наградени 11 служители. С почетен знак на МВР I степен е награден старши комисар Бисер Костадинов, зам.-директор на ГДГП. С почетен знак II степен е награден старши комисар Светослав Манолов, зам.-директор на ГДГП, а с почетен знак III степен са наградени 9 служители - комисар Стоян Мандаджиев, директор на РДГП - Смолян; комисар Васил Митов, директор на РДГП - Кюстендил; комисар Румяна Борисова и комисар Бойко Александров – началници на отдели в ГДГП; комисар Георги Цветков, началник на ГПУ - Бургас; комисар Диян Иванов, началник на ГПУ - Варна; гл. инспектор Румен Пулев, началник на ГПУ - Царево; ст. инспектор Димитър Желев, началник група в сектор ОИД в РДГП - Бургас и ст. инспектор Евгени Димитров, началник на мобилната гранична полицейска група за бордови контрол в РДГП - Бургас.  \r\nСъс заповед на министър Маринов са наградени и шестима служители от сектор ОИД на РДГП - Драгоман, които разкриха високотехнологична инсталация за производство на канабис. След интензивната им оперативна работа е проведена специализирана полицейска операция на 11 ноември. В къща в Драгоман, в която е отглеждано наркотичното растение, са задържани двама души.  \r\n14 служители на ГДГП са отличени с обявяване на благодарност и парична награда 100 лева със заповед на главния секретар Ивайло Иванов. \r\nСъс заповед на административния секретар на МВР Бойко Славчев са отличени 16 служители. Директорът на ГДГП главен комисар Светлан Кичиков е наградил с писмена похвала още 55 служители на Гранична полиция. \r\nПо повод професионалния празник на ГДГП, пред Паметника на загиналите полицаи бяха поднесени венци в присъствието на политическото и професионалното ръководство на МВР.", "date": "2018.12.20", "title": "Министър Младен Маринов: Граничната полиция гарантира суверенитета и държавността"}
{"url": "http://www.focus-news.net/news/2018/12/20/2604194/pleven-meditsinskiyat-universitet-v-grada-realizira-uspeshno-proekta-za-podpomagane-razvitieto-na-doktoranti-i-mladi-ucheni-kam-fakultet-meditsina.html", "text": "Медицински университет – Плевен (МУ-Плевен) приключи успешно реализацията на проект BG05М2OP001–2.009-0031-C01 „Създаване на център за обучение на докторанти, постдокторанти, специализанти и млади учени към Факултет „Медицина“ на МУ - Плевен“ по Оперативна програма „Наука и образование за интелигентен растеж“ 2014-2020, съфинансирана от Европейския съюз чрез Европейските структурни и инвестиционни фондове. Безвъзмездната финансова помощ по проекта е на обща стойност 695 631,34 лв., от които 591 286,64 лв. са европейски средства, а националното финансиране е 104 344,70 лв. със срокът за изпълнение от 12 април 2017 г. до 31 декември 2018 г. Това съобщиха от пресцентъра на  МУ - Плевен . Екипът по управление и изпълнение на проекта е с ръководител проф. д-р Мария Средкова,  координатор доц. д-р Галя Ставрева, заместник-ректор по научноизследователска дейност; и членове на екипа - доц. д-р Пенчо Тончев, администратор научноизследователска дейност; Анелия Луканова, счетоводител и Ваня Панчева, юрист.  \r\nЕкипът за организация и управление на проекта успешно извърши планиране и контрол на дейностите по проекта за постигане на поставените цели в определените срокове, бюджет и качество. Основната цел на проекта бе да надгради функциониращото докторантско училище на МУ–Плевен със специфични дейности и курсове, необходими за развитието на докторантите, специализантите, младите учени и преподавателите към Факултет „Медицина“.  По този начин бе създаден център за подкрепа на развитието на докторанти, специализанти и млади учени, който осигурява високо качество на тяхното обучение в съответствие с потребностите на пазара на труда. Специфичните цели на проекта бяха насочени към повишаване на мотивацията на докторантите, специализантите, преподавателите и младите учени във Факултет „Медицина“ за академична и научноизследователска кариера чрез предлагане на иновативно и качествено обучение. \r\nВ резултат на успешното изпълнение на дейностите по проекта целевата група от над 100 активни участници, от които 36 докторанти, 12 постдокторанти, 40 специализанти и 12 преподаватели, получиха високотехнологично обучение и възможности за професионална реализация в научната сфера. Благодарение на създадени по-добри условия за работа, на проведените курсове за повишаване на квалификацията и достъпа до специализирано оборудване, те имаха възможност да разгърнат научния си потенциал. В резултат на повишената мотивация за академична кариера 12 лица от целевата група са зачислени в докторантура, 5 докторанти успешно защитиха дисертационните си трудове, а други двама са в процес на защита. \r\nШест са основните дейности по реализацията на проекта за стимулиране на академичното развитие и професионалното израстване на целевата група от докторанти, постдокторанти, специализанти и млади учени. В рамките на Дейност 1 „Разработване на учебна програма и провеждане на курсове по ключови компетенции за успешна научна кариера“ е създаден и успешно функционира Център за обучение на докторанти, постдокторанти, специализанти и млади учени към Факултет \"Медицина\" на МУ – Плевен. По тази дейност в проведените курсове са обучени 57 лица от целевата група. По Дейност 2 „Персонализиран подход в предоперативната подготовка и оперативното лечение на пациенти чрез минимално инвазивна хирургия, базиран на образни реконструкции, 3D визуализация и виртуална симулация“ са осигурени възможности за провеждане на интерактивно обучение на 40 специализанти и докторанти от хирургическите специалности чрез участие в 24 занятия, включващи 6 модула. По Дейност 3 „Провеждане на обучение за участие и подготовка на научноизследователски проекти, актуални предложения, трансфер на технологии и управление на интелектуалната собственост“ са проведени два двудневни интерактивни семинара с участието на 50 специализанти, докторанти, постдокторанти и преподаватели. По Дейност 4 Практическо обучение по програма \"Експериментална наука\" е разработена учебна програма за практическо обучение по „Експериментална наука“ и са проведени два специализирани курса с участието на 10 докторанти, постдокторанти, специализанти и преподаватели. По Дейност 5 „Подкрепа за индивидуалното научно и кариерно развитие на лицата от целевата група“ е осигурена индивидуална подкрепа на 48 лица от целевата група за изготвяне на публикации в научни списания и на научни доклади за участие в научни форуми. Също така е оказана финансова подкрепа на 40 лица за повишаване на квалификацията чрез участие в курсове и специализации в научноизследователски центрове със съвременно оборудване и уникална научна апаратура в страната и чужбина. По Дейност 6 „Активна промоция на докторантите, специализантите и младите учени пред потенциални работодатели и партньори в бъдещи съвместни проекти“ са проведени два научни форума -  „Ден на учения“ и „Наука и бизнес“ за представяне на научните постижения и проекти на лицата от целевата група пред потенциални работодатели. Дейностите по информация и публичност включиха създаване на уеб сайт на проекта, на информационни брошури и табла, както и отразяване на резултатите от проекта в печатни и електронни медии.", "date": "2018.12.20", "title": "Плевен: Медицинският университет в града реализира успешно проекта за подпомагане развитието на докторанти и млади учени към Факултет „Медицина“"}
{"url": "http://www.focus-news.net/news/2018/12/20/2604180/gl-prokuror-sotir-tsatsarov-myarkata-zadarzhane-pod-strazha-bez-uvedomlenie-tryabva-da-se-prilaga-pri-tezhki-prestapleniya-ot-organizirani-grupi-i-terorizam.html", "text": "Мярката \"задържане под стража\" без уведомление трябва да се прилага при тежки престъпления на организирани групи и тероризъм. Това каза главният прокурор Сотир Цацаров относно приетите промени в Наказателно-процесуалния кодекс, предаде репортер на  Агенция „Фокус“ . \r\n„Според мен нещата имат два аспекта. Първият е таен арест. Таен арест няма, това не е таен арест, по една проста причина. Лицето има право на адвокатска защита от самия момент, в който това лице е задържано. Второ, уведомяването или неуведомяването не е свързано с широк кръг неограничени лица. Измененията в Закона касаят неуведомяване по преценка на конкретно лице. Казано по друг начин, неуведомяване на конкретно лице, по преценка на органа на досъдебното производство, по преценка на прокурора. Арестът не е таен и неуведомяването не означава лишаване от право на защита или неуведомяване на целия възможен кръг от лица“, посочи той. \r\n„При всички случаи, моето мнение е, че текстът се нуждае от прецизиране. Правя една ясна забележка, не влизам в диалога, парламент, вето, президент, блокиране на законодателна дейност. Абстрахираме се от политическите спорове. Според мен разпоредбата трябва да бъде прецизирана с две насоки, първата не може да се каже „неуведомяване на конкретно лице“. Законът трябва да изключи кръгът от лицата, на които ще бъде забранено уведомяването. Второ, трудно е да приемем, че това може да се приложи за всички престъпления. Това трябва според мен да се прилага за конкретно определени тежки престъпления безусловно за тероризъм, за престъпления извършени от организирани престъпни групи и т.н“, посочи той.  \r\nСпоред него промените в Наказателно-процесуалния закон трябва да се преразгледат в насока, кои лица могат да бъдат задържани под стража без уведомяване и да бъде сведено до определен кръг престъпления, които са най-тежки.   \r\nДаяна ДЮЛГЕРОВА", "date": "2018.12.20", "title": "Гл. прокурор Сотир Цацаров: Мярката \"задържане под стража\" без уведомление трябва да се прилага при тежки престъпления от организирани групи и тероризъм"}
{"url": "http://www.focus-news.net/news/2018/12/20/2604195/dimitar-margaritov-kzp-zapochvame-masirani-proverki-v-zimnite-kurorti-savmestno-s-drugi-institutsii.html", "text": "Комисията за защита на потребителите (КЗП) започва засилени проверки с МВР и други институции в заведенията и хотелите в зимните курорти, съобщи председателят Димитър Маргаритов в предаването „Преди всички” по БНР, съобщиха от пресцентъра на  КЗП . С Държавната агенция по метрология и технически надзор пък ще бъдат проверявани съоръженията за ски туризъм и ски пистите. Целта е да бъде гарантирано на потребителите, че ще получат избраните от тях услуги при договорените условия.   \r\nМаргаритов обясни, че подвеждащата информация в офертите за настаняване е нелоялна търговска практика. „Повечето оплаквания, които получаваме от недоволни потребители за качеството на туристическия продукт, касаят именно такъв тип проблеми – виждаш хубава картинка, офертата обещава различни допълнителни услуги, а после търговецът не е в състояние да ги предостави. Тогава налагаме санкции за нелоялна търговска практика, но по-неприятното е, че обикновено хората са принудени да заплатят авансово понякога цялата стойност на тази почивка. Нелоялният търговец им дължи обратно тези пари, но се създават неудобства”, коментира той.    \r\nПредседателят на КЗП призова търговците да изпълняват обещанията си към клиентите. „Нашите съвместни проверки с другите институции са ефективни, първо – защото не искаме да създаваме излишни неудобства като всеки ден имат по някой, който да ги проверява. И второ, една комплексна проверка е гаранция и за по-пълноценно разкриване на истината и за избягване на корупционни рискове”, посочи Маргаритов. Той добави, че при нарушения се налагат глоби, но най-голямата санкция е отношението на хората към нелоялните търговски практики. „Винаги ще има опити за хитруване от страна на търговците. Далеч сме от мисълта, че и заради нашата контролна дейност, и заради това, че хората стават все по-активни и бдителни, пазарът ще бъде абсолютно изчистен от всякакви нелоялни практики. Но поне можем да си спестим хитруванията на дребно, които малко ни отдалечават от цивилизованите пазари”, каза още той.    \r\nПри проблеми с полети по празниците Маргаритов обясни, че хората трябва първо да се обърнат към съответната авиокомпания на летището. „Ако няма реакция и са в чужбина, да потърсят нас – ние работим с Европейския потребителски център, или дипломатическите представителства в съответните държави”, добави той. Важно е да се пазят билетите и всички останали документи, тъй като те ще са необходими, когато подават жалбата си. „Когато закъснението е повече от определено време, потребителите имат право на настаняване в хотел. Авиокомпанията трябва да осигури премаршутиране, което да се случи така, че да могат да достигнат до крайната дестинация, макар и с известно закъснение. Не на последно място трябва да знаем, че те имат право и на обезщетения за това, че са претърпели вреди от закъснението”, обясни председателят на КЗП. И допълни, че същото важи и при изгубени куфари. „Ако имат възможност да докажат конкретните размери на това, което се е намирало в техния багаж, имат право на обезщетение, което може да достигне и до 1200 евро”, добави той.", "date": "2018.12.20", "title": "Димитър Маргаритов, КЗП: Започваме масирани проверки в зимните курорти съвместно с други институции"}
{"url": "http://www.focus-news.net/news/2018/12/20/2604196/gabrovo-17-dushi-sa-nastaneni-v-obshtinskoto-pomeshtenie-za-bezdomni-hora.html", "text": "17 души са настанени в общинското помещение за временно настаняване на бездомни хора от Габрово. За да бъде подготвено за своите обитатели и те да се чувстват добре там, са съдействали различни организации и доброволци, съобщиха за  Радио „Фокус“ – Велико Търново  от Община Габрово. Български Червен кръст – Габрово и клуб „Приятели на Белгия“ са предоставили дрехи за нуждаещите се. Център за спешна медицинска помощ – Габрово е осигурил безплатни медицински прегледи на всяко лице, заявило желание да бъде настанено в помещението за зимния период. Социалните услуги на територията на община Габрово са доставили санитарни пособия и материали, както и спално бельо. МБАЛ „Тота Венкова“ и Астрономическа обсерватория и планетариум са осигурили допълнителни легла за помещението. Ученичка от Национална Априловска гимназия–Габрово е дарила топли сандвичи за всеки един от бездомните и безпризорни лица, а учениците от Природоматематическа гимназия „Акад. Иван Гюзелев“ – консерви. Доброволците от Младежкия съвет по наркотични вещества са посетили бездомните хора и са им занесли коледна украса и сладки. \r\nМария НЕДЕВА", "date": "2018.12.20", "title": "Габрово: 17 души са настанени в общинското помещение за бездомни хора"}
{"url": "http://www.focus-news.net/news/2018/12/20/2604198/stara-zagora-biblioteka-iskra-v-kazanlak-za-chetvarti-pat-shte-otlichi-nay-aktivnite-si-chitateli.html", "text": "За четвърта поредна година Библиотека „Искра” ще връчи своите годишни награди на своите най-активни читатели, съмишленици и дарители. Това каза за  Радио „Фокус”  директорът на библиотеката Анна Кожухарова. Тя поясни, че церемонията по награждаването ще се състои в залата на Културно – информационния център на ул. „Искра” 4 от 17.00 часа.  \r\nС призове ще бъдат отличени най-изявените читатели в различните категориите за най-млад и най-възрастен читател, казанлъчани, посетили най-много пъти библиотеката, сътрудник на годината и дарител на годината. Сред отличията още ще бъдат Доброволец на ОБ „Искра“, както и местен автор – избран да бъде отличен през 2018 г. от казанлъшката библиотека. \r\nСлавяна ГАЙДАРОВА", "date": "2018.12.20", "title": "Стара Загора: Библиотека „Искра” в Казанлък за четвърти път ще отличи най-активните си читатели"}
{"url": "http://www.focus-news.net/news/2018/12/20/2604199/dots-rumen-bostandzhiev-psiholog-ima-deystviya-koito-mogat-da-se-opredelyat-kato-nasocheni-kam-obshtoto-dobro-i-obiknoveno-otrazyavat-chuvstvoto-ni-za-solidarnost.html", "text": "Има действия, които могат да се определят като насочени към общото добро и обикновено отразяват чувството ни за солидарност. Това каза за  Радио „Фокус“ – Бургас  доц. Румен Бостанджиев психолог, сексолог и преподавател, по повод Международния ден за човешката солидарност. „Това са теми, които са вълнували хората открай време. По-важното е да си дадем сметка какво определя това да сме състрадателни и загрижени за другите, защото тази тема в последните 10-20 години беше изключително подробно изследвана и то в областта на невронауките“, добави Бостанджиев. Според него тази тема не е само морална, екзистенциална  и свързана с хуманитарните науки. По думите му това е един валиден принцип за всяка една жива система, отделните елементи да се стремят към това да бъдат интегрирани, да бъдат свързани и по някакъв начин съпричастни към общото благо.  \r\nТой отбеляза, че това са две тенденции, които съществуват в цялата природа. От една страна човек да бъде различен, да се диференцира, да бъде автономен и да бъде уникален сам по себе си, като това няма как да се случи докато в същото време не се развива другата тенденция за интеграция за свързаност и съпричастност към общата система, към която човек принадлежи. Специалистът посочи още, че в този план на обществото му липсват исторически моменти за други нации, които са били в големи империи продължителни периоди, като това им е помогнало да развият чувството за национална общност към по-голяма човешка група. Той добави, че чувствата на солидарност, принадлежност, съпричастност и състрадателност към това, което се случва на всички хора по земята, се развиват повече при образованите хора, които живеят в нормални условия. По думите му това е въпрос на оцеляване и ако човек не развие тези чувства, той не би оцелял. Според него тези, които успеят да се сплотят, които успеят да развият чувство за общност много по-бързо биха приели предизвикателствата на съвременния живот. \r\nМария КУРТЕВА", "date": "2018.12.20", "title": "Доц. Румен Бостанджиев, психолог: Има действия, които могат да се определят като насочени към общото добро и обикновено отразяват чувството ни за солидарност"}
{"url": "http://www.focus-news.net/news/2018/12/20/2604179/donald-tramp-sasht-ne-iskat-da-badat-politsai-v-blizkiya-iztok.html", "text": "САЩ не желаят да влизат в ролята на полицаи в Близкия изток, подчерта държавният глава на страната Доналд Тръмп в коментар в социалната мрежа „Туитър“ за решението на Вашингтон да изтегли военнослужещите си от Сирия, предава  AFP . \r\n„Искат ли САЩ да бъдат полицаи в Близкия изток, без да получават нищо, но да губят ценни животи и трилиони долари за защита на други, които в почти всички случаи не ценят това, което правим? Искаме да бъдем там завинаги? Време е други да се борят“, написа Тръмп в „Туитър“.  \r\nВ сряда Тръмп обяви, че „спечелихме срещу „Ислямска държава“ и поради тази причина подчерта, че е настъпил моментът близо две хиляди американски войници да се завърнат в родината си.  \r\nТръмп все пак обеща подкрепата си за кюрдските съюзници, ключови бойци срещу силите на „Ислямска държава“ в Сирия. Тереза Герова", "date": "2018.12.20", "title": "Доналд Тръмп: САЩ не искат да бъдат полицаи в Близкия изток"}
{"url": "http://www.focus-news.net/news/2018/12/20/2604200/gl-prokuror-sotir-tsatsarov-losha-e-ideyata-obshtinskite-savetnitsi-da-otpadnat-ot-antikoruptsionniya-zakon-i-da-ne-deklarirat-imushtestvo-nesavmestimost-i-konflikt-na-interesi.html", "text": "Това решение е нито емоционално, нито рационално, а целенасочено. Идеята е лоша, защото формулата е справедливост за всички. Това каза главният прокурор Сотир Цацаров относно предложените промени за изваждане на общинските съветници в антикорупционен закон, предаде репортер на  Агенция „Фокус“ .  \r\n\"Не мога да давам съвети на законодателя, питате ме за мнението ми, а то е, че решението не е нито емоционално, нито рационално, а целесъобразно. Не смятам за разумно или свързано с равенството на правата на всички граждани това, за което Вие ме питате - „изваждане на общинарите“. На мен не ми се харесва, че биват извадени от кръгът задължени лица“, посочи той.  \r\nПопитан, когато под домашен арест получиш разрешение да отидеш на зъболекар, трябва ли да бъде описано до какъв времеви отрязък е дадено това решение, той отговори: \"Не е коректно да ми задавате въпрос, чийто отговор може да влезе в противоречие с решение на съдия. Ако въпросът Ви е редно ли е, след като са те пуснали на зъболекър да отидеш на ресторант, отговорът е-не\".  \r\nДаяна ДЮЛГЕРОВА", "date": "2018.12.20", "title": "Гл. прокурор Сотир Цацаров: Лоша е идеята общинските съветници да отпаднат от антикорупционния закон и да не декларират имущество, несъвместимост и конфликт на интереси"}
{"url": "http://www.focus-news.net/news/2018/12/20/2604201/haskovo-na-ofitsialna-tseremoniya-byaha-nagradeni-nay-dobrite-sportisti-v-obshtinata-za-2018-godina-mihael-angelov-specheli-nagradata-na-kmeta-silna-volya.html", "text": "Най-добрите спортисти на Хасково за 2018 година бяха наградени на официална церемония в града. Това съобщиха от пресцентъра на  Община Хасково . Призовете връчиха кмета Добри Беливанов и неговият заместник Велин Балкански. С бурни ръкопляскания и на крака публиката в залата приветства носителят на Наградата на кмета „Силна воля“ малкият футболист Михаел Ангелов.  \r\nПриз “Силна воля“ получи и европейският шампион по плуване за хора с трансплантирано сърце Георги Пеев.  \r\nЕвропейският шампион по бокс Емирджан Мехмед спечели приза в категория „Юноши и девойки“. Тихомир Баротев, състезател по аеробика, е първенец в категория „Мъже и жени“. Бадминтон клуб - Хасково до 19 години е носител на титлата „Отбор на годината\". Треньор на годината е треньорът по бокс Людмил Димитров. \r\n10-те най-добри спортиста в категория „Юноши и девойки“ са: \r\n1 място – Емирджан Юзджан Мехмед /бокс/;    \r\n2 място – Горяна Стоева /бокс/; \r\n3 място – Мария–Магдалена Кирилова /вдигане на тежести/;   \r\n4 място – Сербез Асенов /бокс/;   \r\n5 място – Меган Димчев /борба/;   \r\n6 място – Габриела Кирилова /вдигане на тежести/;   \r\n7 място – Кристин Кръстева /спортна гимнастика и спортна аеробика/;   \r\n8 място – Цветомир Стоянов /бадминтон/;   \r\n9 място – Таня Иванова /бадминтон/;   \r\n10 място – Василена Шомова /хандбал/.  \r\n10-те най-добри спортиста в категория „Мъже и жени“: \r\n1 място – Тихомир Баротев /аеробика/;   \r\n2 място – Мая Петрова /вдигане на тежести/;   \r\n3 място – Пейо Бойчинов /бадминтон/;   \r\n4 място – Васил Георгиев Ривов /карате/;   \r\n5 място – Асен Момчилов Табаков /борба/;   \r\n6 място – Весела Бръмчева /борба/;   \r\n7 място – Иван Панев /бадминтон/;   \r\n8 място – Християна Иванова Петрова /хандбал/;   \r\n9 място – Петко Валериев Петков /хандбал/;   \r\n10 място – Лили Николаева Стойчева /хандбал и лека атлетика/.  \r\nОтбор на годината при „Юноши и девойки“, крайно класиране: \r\n1 място – „Бадминтон клуб Хасково“ – девойки под 19 г.   \r\nОтбор на годината при „Мъже и жени“, крайно класиране: \r\n1 място – „Бадминтон клуб Хасково“ – жени   \r\n„Треньор на 2018 година“, крайно класиране: \r\n1 място – Людмил Димитров /бокс/   \r\nНаграда „Силна воля“, крайно класиране: \r\n Георги Пеев /плуване/", "date": "2018.12.20", "title": "Хасково: На официална церемония бяха наградени най-добрите спортисти в общината за 2018 година, Михаел Ангелов спечели наградата на кмета „Силна воля“"}
{"url": "http://www.focus-news.net/news/2018/12/20/2604203/d-r-kremena-miteva-regionalen-istoricheski-muzey-dobrich-v-kraya-na-2018-g-knigata-dobrudzha-nyakoga-e-s-dve-premieri-v-dobrich-i-rim.html", "text": "Изключително интересно е, че в края на 2018 г., която мина под знака на честването на 130-годишнината от рождението на Дора Габе“, книгата „Добруджа някога“ е вече факт и има две премиери – в Добрич и Рим. Това каза в предаването „Добрич - Блян вихрен, понесен над степ ековита...“ на  Радио „Фокус“  д-р Кремена Митева, главен уредник в Дом-паметник „Йордан Йовков“. По думите ѝ изданието се определя от специалистите като любопитно, дори уникално. Финансирано е от Община град Добрич. Почти едновременно са били планирани премиери на изданието в България и Италия. Специалистите в Дом-паметника „Йордан Йовков“, където вече се състоя българската премиера, се шегуват с известната абревиатура, че представянето е както в РИМ – Добрич (Регионален исторически музей), така и в италианската столица Рим. „Добруджа някога“ е книжка с разкази на Дора Габе. Заглавието на този своеобразен сборник е избрано от специалистите в литературния музей в добруджанския град и Културна асоциация „Паралел 43“, които са инициатори и реализатори на изданието. От Дом-паметника „Йордан Йовков“ са се свързали преди време по друг повод с Венета Ненкова, която е председател на Културна асоциация „Паралел 43“, обединяваща българи, които живеят в Рим, разказа д-р Кремена Митева. Така покрай другите идеи е възникнала една – да бъде направена двуезична книга – на български и италиански език, която да се ползва от децата в България и тези с български корен, но родени и живеещи в чужбина и по-специално в Италия, посещаващи българските неделни училища. Заедно партньорите в това начинание са избрали 14 разказа от Дора Габе (най-многобройни от книгата „Някога“, също от „Малкият добруджанец“ и „Когато бях малка“). „Разказите са набрани по техните първи издания, без да бъде съществено нарушавана съвременната книжовна норма\", посочи д-р Митева. Децата от българските неделни училища в Италия са превели 14-те разказа. Книжното издание съдържа имената на малките преводачи и на техните училища.  \r\n„Участието на деца преводачи ни провокира да поканим и илюстратори, които също са деца. Така възникна идеята да включим в изданието наградените творби от областния конкурс „Нарисувай приказка“, който беше иницииран от РИМ – Добрич през тази пролет. Деца от предучилищна възраст рисуваха по творби на Дора Габе. Всички осем наградени рисунки от двете възрастови групи, плюс още осем, които бяха избрани от нашето жури, са включени като илюстрации в това издание, заедно с имената на малките художници. Както е посочено в предговора на книгата, тя е замислена от възрастни, но на практика е реализирана от деца, които са преводачи и илюстратори. Издателството е помогнало да бъде създадена книжка на огледален принцип – едната половина е на български език, а огледалната – на италиански. По средата са разграничени от красиви илюстрации към разказите. Добричлийката Нели Ненкова, която сега живее в Канада и е по-известна на своите съграждани като певица, е автор на корицата на книгата. Оригиналността на рисунката е свързана с препратка към фотография на Дора Габе и смисъла на разказите. В книгата наред с детските илюстрации има интересни фотографии на поетесата от различни години, част от архива на РИМ – Добрич. „Мисля, че стана едно интересно издание, тъй като ние направихме справка. До този момент на италиански език са превеждани отделни текстове, най-вече поетични, на Дора Габе. Но няма цялостно, посветено на поетесата. И ние си мислим, ако не грешим, че нашето издание ще е първото, с което изключително много се гордеем. Очакваме да видим как ще реагират българчетата в Рим, тъй като Културна асоциация „Паралел 43“ е решила да организира коледно тържество в посолството ни в Рим, където малките преводачи да получат своите екземпляри от изданието на „Добруджа някога“. А ние имахме удоволствието да подарим по един екземпляр от книжката на илюстраторите – деца от Добрич. Те са на 4, 5, 6-годишна възраст, които изключително емоционално приеха тази първа своя публикация“, каза д-р Митева. Книжката е подарена на всички добрички детски градини и библиотеки, читалища и преподаватели с идеята да се ползва и служи в обучението на децата в града. „Ще се радвам и ако в бъдеще можем да работим с Културна асоциация „Паралел 43“ в Рим и да реализираме и други интересни проекти, които да показват какви са културните мостове между България и Италия, между българите, живеещи в своята Родина и тези – в чужбина. Защото всички се опитваме да запазим българщината, децата да помнят своя корен, да помнят рода си, да не забравят големите имена в българската култура, история, литература“, каза д-р Кремена Митева. Тя допълни, че книгата вече е благословена от малките коледари от Клуб „Златна ябълка“ към СУ „Св. Климент Охридски“, а искрените благопожелания на децата екипът на РИМ -Добрич приема като знак за една по-добра 2019 година.  \r\nЖулиета НИКОЛОВА", "date": "2018.12.20", "title": "Д-р Кремена Митева, Регионален исторически музей - Добрич: В края на 2018 г. книгата „Добруджа някога“ е с две премиери – в Добрич и Рим"}
{"url": "http://www.focus-news.net/news/2018/12/20/2604187/goran-stefanov-etnograf-v-narodnite-predstavi-ignazhden-se-svarzva-s-razhdaneto-na-slanchevoto-bozhestvo.html", "text": "В народните представи Игнажден се свързва с раждането на слънчевото божество. Това каза за  Радио „Фокус“ – Бургас  Горан Стефанов, етнограф в Исторически музей „Проф. Александър Фол“ в град Малко Търново. По думите му това има връзка с факта, че празникът предхожда деня на зимното слънцестоене – 21 декември. „На Игнажден, според древните вярвания, се е родил Слънце Бога, т. е. божеството, което умира и се ражда отново. Всичко това се случва в периода между Еньовден и Коледа. На Еньовден знаем, че „слънцето захожда“, а денят започва да намалява. Всичко това, разбира се, е много символично“, обясни Стефанов. Той добави, че освен с това раждане, денят се свързва и с още няколко народни разбирания.  \r\n„На днешния ден част от поверията са свързани с огъня. Смята се, че огън или  сол не трябва да бъдат изнасяни от къщата. Вярва се, разбира се, че, какъвто гост посети дома, това ще донесе на стопаните му през цялата следваща година“, добави Стефанов. Той отбеляза, че гостът на Игнажден се нарича „полазник“ и трябва да бъде както хубав, така и добър, за да донесе доброто през предстоящата година. „Ако на миналия Игнажден е дошъл такъв човек, той трябва задължително да бъде поканен отново. Хората, които не са ходили на гости и не знаят какъв късмет ще донесат, избягват да посещават домовете в днешния ден. Това важи особено за районите на Странджа“. По думите му, друго вярване е свързано с коледарите и се смята, че, която мома сънуват в нощта преди Игнажден, предстои да се оженят за нея. „Единствено след като са коледували момците и са лазарували девойките, те имат право да се венчаят“, каза още Стефанов. \r\nТой посочи също, че от Игнажден се смята, че започват родилните мъки на Богородица и добави, че това става ясно и от песните, които са свързани с днешния ден. „В тях се пее: „Замъчи се Божията майка от Игнажден до Коледа“, т.е. имат се предвид петте дни, след които ще се роди Божият син“, заяви Стефанов и допълни, че именно поради тази причина денят е тачен и от родилките. Според него символът на тези пет дни би могъл да бъде разгледан в няколко аспекта. „На цифрата 5 съответства ключ Сол, на който се свири коледарският боенец и който, от друга страна, се свързва с огъня – другият символ на Игнажден“, каза още Стефанов. Той коментира, че празникът е свързан с целият коледен обреден цикъл. „Православната църква днес чества паметта на свети Игнатий Богоносец, който е бил един от епископите на Антиохия, живял през I-II век. „Той умира мъченически, като е бил хвърлен на лъвовете в Рим“, отбеляза Стефанов и добави, че това е причината на иконите със светеца да са изобразени два лъва. \r\nМария ПОПЧЕВА", "date": "2018.12.20", "title": "Горан Стефанов, етнограф: В народните представи Игнажден се свързва с раждането на слънчевото божество"}
{"url": "http://www.focus-news.net/news/2018/12/20/2604202/plovdiv-29-bebeta-sa-se-rodili-chrez-invitro-protseduri-po-programa-na-obshtina-asenovgrad.html", "text": "29 бебета са се родили досега по програмата на Община Асеновград за финансово подпомагане на двойки с репродуктивни проблеми. Това съобщи за  Радио „Фокус“ – Пловдив  Мария Вълканова, зам.-кмет на общината. „В края на 2012 година Общинският съвет в Асеновград прие Правилник за финансово подпомагане на процедури и дейности по асистиране и репродукции на съпрузи и лица, живеещи на съпружески начала, или както е прието да се казва инвитро“, припомни Вълканова. По думите и тази програма действа успешно в общината през всичките 6 години. „От края на месец септември 2012 до края на месец декември 2018 година са одобрени за финансиране общо 59 семейства. Едно от семействата е кандидатствало 5 календарни години, 3 семейства – 4 календарни години, 5 семейства са кандидатствали 3 календарни години, 19 семейства – 2 календарни години и 31 семейства – еднократно. Обработени са били общо 106 заявления, а общият размер на отпуснатата помощ е близо 200000 лева“, каза още Вълканова. Статистиката сочи около 50% успеваемост. \r\nПрез тази 2018 година документите на желаещите двойки са били приемани на три етапа. „През първия етап са били подадени 7 заявления, през втория – 2, през третия – 5 заявления, или общо 14 заявления са постъпили в Общината, като всичките бяха одобрени. Общият размер на помощта на тези семейства е 28 000 лева“, добави Мария Вълканова. \r\nЦветана ТОНЧЕВА", "date": "2018.12.20", "title": "Пловдив: 29 бебета са се родили чрез инвитро процедури по програма на Община Асенoвград"}
{"url": "http://www.focus-news.net/news/2018/12/20/2604205/stara-zagora-uchenitsi-organiziraha-blagotvoritelen-bazar-v-polza-na-bolno-momiche-ot-kazanlak.html", "text": "В навечерието на Коледа, ученици на Средно училище (СУ) „Екзарх Антим I” в Казанлък организираха благотворителен базар във фоайето на учебното заведение, предаде кореспондент на  Радио „Фокус” . Средствата от базара ще бъдат дарени в помощ на Магдалена Стоянова от Казанлък, диагностицирана с болестта муковисцидоза. \r\nВ базара се включиха ученици, от най-малките до най-големите, с изработени от тях сурвакници, изрисувани чинии и креативни коледни декорации. Освен това в базара бяха включени и направени вкъщи кулинарни изделия – баници, питки, кексчета и различни сладкиши. \r\nУчениците от СУ „Екзарх Антим I” са решени да продължат с кампанията в помощ на Маги и след Нова година. С инициатива в градски мащаб те ще провокират хората да „дарят кафето си” за Маги, като в определен ден и час всички ще трябва да отделят от средствата си, колкото за едно кафе. \r\nНовата инициатива, която предстои да бъде реализирана през януари, ще се проведе под надслов „Моето кафе за Маги”. \r\nСлавяна ГАЙДАРОВА", "date": "2018.12.20", "title": "Стара Загора: Ученици организираха благотворителен базар в полза на болно момиче от Казанлък"}
{"url": "http://www.focus-news.net/news/2018/12/20/2604204/gl-prokuror-sotir-tsatsarov-edno-ot-nay-hubavite-i-dobri-neshta-koito-se-sluchvat-v-sadebnata-palata-prez-godinata-e-izlozhbata-na-uchenitsite-ot-hudozhestvenata-gimnaziya.html", "text": "Едно от най-хубавите и добри неща, които се случват в Съдебната палата през годината, е изложбата на учениците от Художествената гимназия. Това каза главният прокурор Сотир Цацаров при откриване на изложба с картини на възпитаници от Художествената гимназия в София, предаде репортер на  Агенция „Фокус“ . „Изключително ми е приятно да открия за пореден път изложбата на възпитаниците от Художествената гимназия. Изключително приятно ми е да направя това в навечерието на Коледните празници. В тази сграда едно от най-хубавите, добрите и бих казал най-човешките неща, които се случват през годината, поне по моя преценка, е винаги тази изложба на учениците от Художествената гимназия. Много мои колеги, приятели и аз в това число притежаваме картини от всяка изложба и сме горди от това, че помагаме таланта на тези деца да бъде видян“, коментира още Сотир Цацаров.    \r\nДаяна ДЮЛГЕРОВА", "date": "2018.12.20", "title": "Гл. прокурор Сотир Цацаров: Едно от най-хубавите и добри неща, които се случват в Съдебната палата през годината, е изложбата на учениците от Художествената гимназия"}
{"url": "http://www.focus-news.net/news/2018/12/20/2604206/ekzakta-risarch-grup-ako-izborite-byaha-v-sredata-na-dekemvri-v-parlamenta-vlizat-samo-gerb-bsp-i-dps.html", "text": "Ако в средата на декември т.г. се провеждаха избори за парламент, ГЕРБ запазва позициите си на първа политическа сила с 23.5% от гласовете на избирателите, а социалистите са втори с 20.8%. Тези стойности са близки до получените през октомври т.г. от „Екзакта”, когато ГЕРБ имаше електорален дял от 23.7%, а БСП - 20.1%. Дистанцията между ГЕРБ и БСП се запазва без промени от началото на годината, като преднината на ГЕРБ пред БСП остава в рамките на около 3-4%. Това сочат данните от социологическо проучване на агенция  \"Екзакта Рисърч Груп\" .  Коментар по данни от национално представително изследване на „Екзакта Рисърч Груп”, проведено в периода 10 - 17 декември 2018 г. По метода на прякото полустандартизирано “face to face” интервю, по домовете им са интервюирани 1000 пълнолетни българи в 125 гнезда, в 93 населени места . \r\nДанните от настоящото изследване показват, че ДПС е трета политическа сила с електорална тежест от 5.1%, а ОП са четвърти с 3.8%. Демократична България би получила 2.5% от вота на избирателите, а Воля – 1%. АБВ и РБ биха получили по 1%. За други партии биха гласували около 7%, а 34.3% заявяват, че изобщо няма да гласуват. \r\n45% от българите посочват, че на страната не са нужни предсрочни парламентарни избори, а 36% са на противоположното мнение. В сравнение с месец октомври т.г., с 5% намаляват хората, които не искат предсрочни избори и също с толкова нарастват желаещите предсрочен вот. \r\nЗа предсрочни парламентарни избори се обявяват по-често мъже, хора на възраст над 60 години, респонденти с нисък стандарт на живот и 72% от избирателите на БСП. \r\nПротив предсрочен вот са най-често респонденти на възраст между 30 и 50 години, образовани и заможни хора, както и жители на градовете на страната извън столицата. \r\nВ София общественото мнение е разделено: 35% от столичани са „за” предсрочни избори, а 37% са „против”. \r\nБолшинството от избирателите на ГЕРБ и на ОП са на мнение, че кабинетът трябва да изкара пълния си мандат. Сред привържениците на ДПС също имат превес преценките, че не са нужни предсрочни избори.", "date": "2018.12.20", "title": "\"Екзакта Рисърч Груп\": Ако изборите бяха в средата на декември, в парламента влизат само ГЕРБ, БСП и ДПС"}
{"url": "http://www.focus-news.net/news/2018/12/20/2604190/rtk-live-kosovo-srabskite-tayni-sluzhbi-planirat-intsidenti-v-kosovo.html", "text": "По данни на  RTK Live  сръбските тайни служби, в сътрудничество с „престъпни групировки“ в Северна Митровица, са мобилизирани, за да провокират инциденти, а след това да обвинят за тях косовските албанци.  \r\nСпоред RTK Белград се опитва да използват всякакви средства, за да претендира пред международната общност, че албанците са опасни за сърбите, особено след формирането на косовската армия. По данни на медията „памфлет, написан на албански“, съдържащ призив за мобилизация, вече е разпространена в няколко села в Северно Косово. Механизмите за сигурност на Косово са наясно с брошурата и лицето, което я е разпространило. Последният живее в Сърбия, но неотдавна е бил на посещение Северна Митровица и според източници се смята, че е един от най-близките сътрудници на (косовския политик от сръбски произход, за когото се смята, че държи реалната власт в Северно Косово - бел.р.) Милан Радойчич. Непосредствено след разпространяването на брошурата сръбските тайни служби са се уверили, че са публикувани в медиите, близки до сръбския президент Александър Вучич \". Тереза Герова", "date": "2018.12.20", "title": "RTK Live (Косово): Сръбските тайни служби планират инциденти в Косово"}
{"url": "http://www.focus-news.net/news/2018/12/20/2604207/mariya-slavova-muzikant-organat-v-kontsertna-zala-dobrich-zazvuchava-za-parvi-pat-tochno-v-poslednite-dni-na-dekemvri-predi-30-godini.html", "text": "Органът в концертна зала „Добрич“ зазвучава за първи път точно в последните дни на декември преди 30 години. Това разказа в предаването „Добрич - Блян вихрен, понесен над степ ековита...“ на  Радио „Фокус“  музикантът Мария Славова. През този месец тя подари на добричката публика Коледен концерт, посветен на Рождественските празници и на 30-годишнината от построяването на органа в града. Идеята за построяване на органа в Добрич е стара, възниква още в началото на 80-те години на миналия век, посочи Мария Славова. В този период започва и строителството на концертна зала „Добрич“, която по думите й е много красива и с прекрасна акустика. Тогавашното ръководство на града решава, че един орган би украсил залата. Започват преговори с немската фирма „Александър Шулке“, която е построила органите в зала „България“ и Фестивалния комплекс във Варна. Фирмата е източногерманска, с база в град Потсдам. През 1988 година органът е завършен и поставен в концертната зала в Добрич, разказа Мария Славова. Органът е с две клавиатури за ръцете и една клавиатура за краката. Има 36 регистъра, с много красиво и разнообразно звучене. На него може да се изпълнява както много стара музика, така и романтична и съвременна музика. Подходящ е за ансамблово свирене, с хорове, със солисти, с оркестър. И всичко това се практикува във времето. 30 години органът стои на сцената на концертна зала „Добрич“ и участва активно в концертния живот на града с изявите на музиканти не само от България, но и от цял свят. Няколко пъти в годината Мария Славова изнася концерт в родния си град. Тази година тя представи в началото на месеца концерта „In  dulci jubilo“. Това е първият стих от една средновековна рождественска песен, в която се казва “В сладка радост да възпеем Лежащия в своето сияние!”. Това е надслова на органовия концерт, с който тази година бяха отбелязани два празника – Рождество Христово и 30- годишнината от построяването на органа в град Добрич от немската фирма. В програмата бяха подбрани едни от най-представителните произведения за този инструмент, създадени през епохата на Барока. „Най-отговорната публика, най-отговорните концерти са именно в Добрич, защото в града ме познават от малка, в него съм направила първите си стъпки въобще като музикант и като органист. С изключителна отговорност се подготвям всеки път и действително вълнението е много силно“, сподели Мария Славова. Тя отправи и своето благопожелания към своите почитатели и съграждани за здраве, щастие и винаги да са свързани с музиката, неотменно тя да присъства в техния живот.  \r\nЖулиета НИКОЛОВА", "date": "2018.12.20", "title": "Мария Славова, музикант: Органът в концертна зала „Добрич“ зазвучава за първи път точно в последните дни на декември преди 30 години"}
{"url": "http://www.focus-news.net/news/2018/12/20/2604209/haskovo-blagodarenie-na-videonablyudenieto-montirano-ot-obshtinata-beshe-zadarzhan-vaorazhen-kradets.html", "text": "Въоръжен крадец беше задържан часове след извършена кражба на мотопед в Хасково с помощта на кадрите от камерите монтирани от общината. Това съобщиха от пресцентъра на  Община Хасково , позовавайки се на информация от Общинската полиция. Мъжът окраднал мотопед в централната градска част на 19 декември. Проследен е от полицаите по видеозаписа от камерите и задържан. У него са установени пистолет и нож. \r\n76 камери работя 9 от тях имат възможност да разпознават номера на автомобили и са монтирани на входно изходни трасета на града. Планирани са за монтаж още 8 камери. \r\nЗаписът от всички камери се пази в сървър в Общината.", "date": "2018.12.20", "title": "Хасково: Благодарение на видеонаблюдението, монтирано от Общината, беше задържан въоръжен крадец"}
{"url": "http://www.focus-news.net/news/2018/12/20/2604210/veliko-tarnovo-ne-sa-postapvali-signali-za-neblagopriyatni-usloviya-na-trud-v-inspektsiyata-po-truda-predvid-studenoto-vreme.html", "text": "В дирекция „Инспекция по труда“ – Велико Търново не са получавани сигнали за неблагоприятни условия на труд предвид студеното време. Това съобщи пред журбалисти директорът на структурата инж. Невена Стефанова, предаде репортер на  Радио „Фокус“ – Велико Търново . Тя припомни, че работодателите трябва да предприемат специални мерки за опазване живота и здравето на работещите, предвид прогнозата за опасно студено време в няколко области на страната, включително Велико Търново. \r\nТакива са създаване на подходяща организация на работния процес и работното време, включително осигуряване на почивки с подходяща честота и продължителност, промяна на типа работа, като се възлага такава, която е по-безопасна при дадени условия, осигуряване на подходящо работно облекло, на лични предпазни средства или средства за колективна защита, на помещения с условия за възстановяване на топлинния баланс на организма, топли напитки и т.н. Тя посочи, че освен това трябва да бъде осигурено наблюдение или средства за комуникация с работещите на открито на изолирани работни места, както и първа медицинска помощ и условия за подходящо транспортиране на работещите с внезапно влошено здравословно състояние за оказване на медицинска помощ. \r\nДиректорът на „Инспекцията по труда“ припомни, че в Наредбата за минималните изисквания за микроклимата са описани също оптималните и допустимите минимални и максимални стойности на температурата на въздуха в студения и топлия период на годината при лека, средно тежка и тежка физическа работа в закрити помещения. При ниски температури оптималните стойности варират между 16 и 23 градуса, а допустимите – от 13 до 25 градуса, като по-ниски температури са допустими съответно при тежката физическа работа. \r\nМария НЕДЕВА", "date": "2018.12.20", "title": "Велико Търново: Не са постъпвали сигнали за неблагоприятни условия на труд в Инспекцията по труда предвид студеното време"}
{"url": "http://www.focus-news.net/news/2018/12/20/2604208/ministar-mladen-marinov-v-balgariya-naistina-ima-hora-koito-tsenyat-i-pravyat-izkustvo.html", "text": "В България наистина има хора, които ценят и правят изкуство. Това каза министърът на вътрешните работи Младен Маринов при откриване на изложба с картини на възпитаници от Художествената гимназия в София, предаде репортер на  Агенция „Фокус“ . „Поздравления на учениците от Художествената гимназия. Изложбата вече е с 5-годишна традиция. Наистина, виждайки рисунките и творбите съм обнадежден, че в България има бъдеще и хора, които ценят и правят изкуство. Поздравявам главния прокурор, че предоставя възможност изкуството да присъства в тази сграда, която всъщност е основна за устоите на държавата. Ние в МВР също имаме инициатива и тя е „Най-добра детска рисунка,“ посочи той.  Според него подобни инициативи ни дават възможност да видим света през детските очи, изобразен на рисунка. „Наистина има много красиви и идентични творби от децата. Подкрепям тази инициатива и Ви пожелавам да бъдете здрави и да имате спокойствие да дарявате хората с изкуството, което умеете да правите“, коментира още вътрешният министър.  \r\nДаяна ДЮЛГЕРОВА", "date": "2018.12.20", "title": "Министър Младен Маринов: В България наистина има хора, които ценят и правят изкуство"}
{"url": "http://www.focus-news.net/news/2018/12/20/2604211/haskovo-5900-kasa-tsigari-bez-banderol-sa-izzeti-pri-dve-proverki-na-leki-avtomobili-na-avtomagistrala-maritsa.html", "text": "5900 къса цигари без бандерол са иззети при две проверки на леки автомобили на автомагистрала „Марица“. Това съобщиха от пресцентъра на  МВР . Цигарите са иззети от икономическите полицаи от РУ - Свиленград на 19 декември. В спрян лек автомобил, шофиран от 37-годишен мъж със спътник 35-годишната му съпруга, са намерени 3600 къса цигари от различни марки и килограм тютюн. Останалите 2300 къса папироси са открити при проверка на „Мерцедес“, управляван от 66-годишна харманлийка. Тютюневите изделия били напъхани в естествените кухини в задните прагове. Собствениците са предали с протоколи на разследващите цигарите и тютюна. Съставени са актове по Закона за акцизите и данъчните складове.", "date": "2018.12.20", "title": "Хасково: 5900 къса цигари без бандерол са иззети при две проверки на леки автомобили на автомагистрала „Марица“"}
{"url": "http://www.focus-news.net/news/2018/12/20/2604212/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  по  Радио „Фокус“ – Пловдив  тази седмица отново ще насочим вниманието ви актуалните теми от Асеновград и региона. 29 бебета са се родили с помощта на общинската програма „Ин витро“ в Асеновград от началото й през 2012 година досега. От края на месец септември 2012 до края на месец декември 2018 година са одобрени за финансиране общо 59 семейства. Повече за резултатите, постигнати чрез общинската програма „Ин витро“, ще ни каже инж. Мария Вълканова, зам.-кмет на Асеновград. \r\nВ залата на Община Асеновград се състоя заключителната пресконференция по проекта „Социално включване на хората с увреждания в община Асеновград и улесняване достъпа им до заетост” по ОП „Развитие на човешките ресурси“. Общата стойност на реализирания проект е близо 391 000 лева. Началото на проекта бе поставено на 1 май 2017-та, а крайната му дата е 31 декември 2018 година. За постигнатите резултати от изпълнението му ще научим от Ася Фотева, управител на „Домашен социален патронаж“- град Асеновград. \r\nНа 18 декември бяха връчени годишните спортни призове на Община Асеновград. Наградените се определят по регламент, според който спортните клубове излъчват свои представители да попълнят анкета. В нея по азбучен ред са подредени номинираните спортисти, треньори, отбори и спортни събития, предложени от самите клубове. Наградените ще ви представим във втората част на предаването днес. \r\nДнес отново ще насочим поглед и към богатата откъм прояви коледно-новогодишната празнична програма, подготвена от Община Асеновград. Какви събития може да посетите до края на годината? Отговорът очаквайте също в предаването ни. Предаването   се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.12.20", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/12/20/2604213/plovdiv-pet-leki-avtomobila-sa-razbiti-i-obrani-v-tsentralnata-chast-na-grada.html", "text": "Пет леки автомобила са разбити и обрани в централната част на града. Това съобщиха от пресцентъра на  МВР . Сигналите са получени на 19 декември в Четвърто РУ. По първоначални данни на ул. „Стадион“ от два джипа „Тойота“ и „Санг Йонг“ били откраднати дисплеи за парктроник. Различни вещи били отнети от „Мазда“, „Мини Купър“ и „БМВ“ на ул. „Тодор Влайков“. В рамките на досъдебни производства извършителите се издирват.", "date": "2018.12.20", "title": "Пловдив: Пет леки автомобила са разбити и обрани в централната част на града"}
{"url": "http://www.focus-news.net/news/2018/12/20/2604197/vladimir-putin-rusiya-nyama-namerenie-na-vazprepyatstva-preminavaneto-na-korabi-prez-kerchenskiya-proliv.html", "text": "Русия няма намерение на възпрепятства преминаването на кораби през Керченския пролив. Това увери държавният глава на Руската федерация Владимир Путин в рамките на традиционната годишна пресконференция, предава  TACC . \r\nЖурналист на Euronews попита руския лидер дали Русия, с оглед на информацията за укрепване на акваторията в района на Керченския пролив, се подготвя да обяви Азовско море за свое. В тази връзка Путин подчерта, че преминаването на кораби през протока никога не е било проблем. Той отново припомни, че според него инцидента с украинските кораби е бил провокация от страна на Киев с вътрешнополитическа цел.  Тереза Герова", "date": "2018.12.20", "title": "Владимир Путин: Русия няма намерение на възпрепятства преминаването на кораби през Керченския пролив"}
{"url": "http://www.focus-news.net/news/2018/12/20/2604214/babh-initsiira-rabotna-sreshta-za-afrikanskata-chuma-po-svinete-i-predstavi-novoto-prilozhenie-za-smartfoni-modul-lov.html", "text": "Днес, 20 декември, в Българската агенция по безопасност на храните (БАБХ) се проведе междуинституционална среща във връзка със заболяването африканска чума по свинете (АЧС) и актуалната обстановка в страната. Това съобщиха от пресцентъра на  БАБХ.   Тя бе инициирана от дирекция Здравеопазване и хуманно отношение към животните и контрол на фуражите (ЗХОЖКФ) към Агенцията. В нея участваха представители на Изпълнителна агенция по горите към Министерството на земеделието, храните и горите и Националното ловно-рибарско сдружение „Съюза на ловците и риболовците в България“. \r\nАкцентът в работния формат бе представянето за първи път на модул „Лов“ – приложение за смартфони, чрез което се набират необходимите данни за отстреляни диви свине и взетите от тях проби. Представители на фирмата, разработила по поръчка на БАБХ мобилното приложение, проведоха обучение за работа с новия модул. \r\nОчакванията са той да облекчи значително процеса по набирането и обработването на данни за отстреляните диви свине и да даде възможност на ловците да виждат дистанционно резултата от изследването на изпратените проби. Това ще съкрати значително срока от изпращане на пробата до получаване на резултат, както и ще премахне нуждата от изпращане на писма на хартиен носител. Цялата информация вече ще бъде достъпна онлайн. \r\nВ рамките на срещата бяха обсъдени още епизоотичната обстановка в страната и в Европа и констатираните през 2018 г. проблеми. Беше отбелязано, че през месец януари 2019 г. предстои одит от страна на Европейската комисия и Международната организация по прехрана и земеделие (ФАО), което изисква още по-засилена съвместна работа между самите институции и между тях и неправителствения сектор, и общи действия по отношение овладяване на разпространението на АЧС в страната.", "date": "2018.12.20", "title": "БАБХ инициира работна среща за африканската чума по свинете и представи новото приложение за смартфони – модул „Лов“"}
{"url": "http://www.focus-news.net/news/2018/12/20/2604218/liderat-na-bsp-i-deputatite-ot-pg-na-bsp-za-balgariya-napraviha-darenie-na-doma-za-siratsi-v-novi-han.html", "text": "И тази година председателят на БСП Корнелия Нинова и народните представители от ПГ на “БСП за България” дариха 5000 лв. за сираците от дома на отец Иван “Св. Николай” в Нови хан. Това съобщиха от пресцентъра на  Националния съвет на БСП. Средствата са за закупуване на храна, дрехи и книги. Инициативата на депутатите е традиционна, като много от тях помагат на дома и през годината.  \r\nНинова пожела на децата да бъдат здрави и да се чувстват обичани, а на отец Иван - да има сили да продължава да се грижи за тях. Заедно с Нинова бяха зам.-председателите на парламентарната група Георги Свиленски и Христо Проданов, депутатите Иван Ченчев, Георги Михайлов, Петър Витанов, Димитър Данчев и Николай Цонков. Отец Иван благодари за направеното дарение и подкрепата.", "date": "2018.12.20", "title": "Лидерът на БСП и депутатите от ПГ на \"БСП за България\" направиха дарение на дома за сираци в Нови хан"}
{"url": "http://www.focus-news.net/news/2018/12/20/2604217/nedyalko-slavov-oblasten-upravitel-na-smolyan-2018-g-beshe-izpalnena-s-mnogo-trudnosti-i-predizvikatelstva-no-i-s-vazhni-stapki-za-realizatsiyata-na-prioritetite-na-oblastta.html", "text": "Тази година беше изпълнена с много трудности и предизвикателства, но и с важни стъпки за реализацията на приоритетите на област Смолян. Това заяви областният управител на Смолян Недялко Славов на финална за годината пресконференция, предаде репортер на  Радио „Фокус“ – Смолян . Присъстваха зам. областните управители Андриян Петров, Владимир Гърбелов, кметът на Смолян Николай Мелемов и директори и представители на всички държавни структури в Смолян. По думите на Славов, трудностите през годината са възниквали най-вече след природните бедствия. „Нееднократно се изправяхме пред критични ситуации, но въпреки трудностите мисля, че трябва да бъдем удовлетворени от постигнатото, защото не се отклонихме от ангажиментите, които поемахме като политици. Държавната политика не се прави само от политиците, тя се прокарва и през администрации, ръководители на институции и експерти. Затова тук са и представители на държавните институции, защото каквото постигаме, го правим заедно и постигаме добри резултати“, посочи Славов. \r\nТой отбеляза, че последните четири години, откакто е областен управител, няма година, която да се е разминала без сериозни природни бедствия. Едно от тях е срутищато на главния път Смолян – Мадан. „За него са взети възможно най-правилните решения, с оглед ситуацията в самото срутище. Лично аз, ще бъда спокоен, когато завършат дейностите по трайното укрепване на срутището и ще настоявам за това“, подчерта областният управител. Той допълни, че дори и през летния сезон е имало проблеми с наводнения от дъждовете в общините Смолян, Чепеларе и Девин. „Успяхме да реализираме проект за почистване на речното корито заедно с Община Смолян, за който Областна администрация получи финансиране. Отзивите за това са изключително позитивни, работата беше свършена добре и това ни кара да бъде по-спокойни преди сезоните, характерни с обилни валежи“, уточни Славов. Той добави, че е започнала реализацията по проекта за Трансгранично сътрудничество, по който в Смолян, Рудозем и Златоград се изграждат подпорни стени край реки в доказано най-критичните точки, където често е имало проблеми при наводнения. Стойността на проекта е 2 млн. лв. \r\nНедялко Славов каза още, че дейностите на Областната администрация се концентрират в населените места, където пряко се застрашават имуществото и живота на хората и това е възможно най-ефективният начин за превенция. \r\nНели ГЕРГЬОВСКА", "date": "2018.12.20", "title": "Недялко Славов, областен управител на Смолян: 2018 г. беше изпълнена с много трудности и предизвикателства, но и с важни стъпки за реализацията на приоритетите на областта"}
{"url": "http://www.focus-news.net/news/2018/12/20/2604215/zam-kmetat-na-asenovgrad-mariya-valkanova-uvelichava-se-doverieto-v-obshtinskata-programa-za-finansovo-podpomagane-na-dvoyki-s-reproduktivni-problemi.html", "text": "Увеличава се доверието в програмата на Община Асеновград за финансово подпомагане на двойки с репродуктивни проблеми. Това съобщи за  Радио „Фокус“ – Пловдив  Мария Вълканова, зам.-кмет на Асеновград. По думите и, в началото хората са подхождали недоверчиво и плахо. „В момента се увеличава броят на двойките, които кандидатстват по програмата повече от 1 път. Единственото условие е те да са жители на нашата община“, каза Вълканова и посочи, че от 106 заявления, само 31 са на двойки, кандидатствали веднъж. Всички останали са кандидатствали по няколко пъти. \r\nВ приетия от Общинския съвет правилник са посочени подробно всички критерии за кандидатстване по програмата. „В нея няма нито ограничения за възраст, нито за брой на кандидатстване. Не се предвиждат  и промени в правилника. Като цяло това е най-либералният правилник, който съществува в България по отношение на финансовото подпомагане на двойки с репродуктивни проблеми“, каза Вълканова. По думите й програмата е добила достатъчно известности двойките вече не се притесняват да кандидатстват, а и от Общината запазват абсолютна дискретност за тях. „Затова смятаме, че за нас тази програма е 100% успешна“, каза още Мария Вълканова. \r\nЦветана ТОНЧЕВА", "date": "2018.12.20", "title": "Зам.-кметът на Асеновград Мария Вълканова: Увеличава се доверието в общинската програма за финансово подпомагане на двойки с репродуктивни проблеми"}
{"url": "http://www.focus-news.net/news/2018/12/20/2604220/prez-izminalata-sedmitsa-sa-registrirani-4-982-sluchaya-na-orz-v-stranata-veroyatno-v-kraya-na-yanuari-i-nachaloto-na-fevruari-v-nyakoi-oblasti-shte-badat-dostignati-epidemichni-stoynosti-za-grip.html", "text": "През изминалата седмица, са регистрирани 4 982 случая на остри заразни заболявания (ОРЗ), при 4 450 случая за предходната. Това съобщиха от пресцентъра на  Министерството на здравеопазването . Общата заболеваемост от грип и ОРЗ за страната през достигна 130.63 на 10 000 души при 116.68 на 10 000 души за предходния период. Областите с регистрирана по-висока от средната за страната заболеваемост са: Силистра, Стара Загора, София град, Бургас и Видин. С настъпването на Коледно-новогодишните празници и Коледната ваканция на учениците и свързаното с тях струпване на много хора на закрити пространства се създава допълнителна възможност за разпространението на грипната инфекция. Най-вероятно в края на месец януари и началото на месец февруари следващата година в някои от областите ще бъдат достигнати епидемични стойности.  \r\nСъгласно данните от изследваните проби в Националната референтна лаборатория „Грип и ОРЗ“, НЦЗПБ в момента в страната циркулират паралелно два щама на грипния вирус: A(H1N1)pdm09  и A(H3N2).  \r\nПрез 2018 г., в изпълнение на ангажиментите по осигуряване на ваксини за задължителни и целеви имунизации и реимунизации за българските граждани и в съответствие с изискванията на Наредба № 15 за имунизациите, Министерство на здравеопазването сключи договори за всички видове биопродукти за двугодишен период на обща стойност 60 млн. лв. Това гарантира по-голяма предвидимост и стабилност на доставките. Към момента са доставени всички заявени количества по договорите, което създава обезпеченост и сигурност при изпълнение на Националния имунизационен календар. Количества ваксини регулярно се разпределят на Регионалните здравни инспекции или директно на общопрактикуващите лекари за обхващане на подлежащите лица.", "date": "2018.12.20", "title": "През изминалата седмица са регистрирани 4 982 случая на ОРЗ в страната, вероятно в края на януари и началото на февруари в някои области ще бъдат достигнати епидемични стойности за грип"}
{"url": "http://www.focus-news.net/news/2018/12/20/2604219/blagoevgrad-194-proverki-e-izvarshila-inspektsiyata-po-truda-prez-noemvri.html", "text": "194 проверки по спазване на разпоредбите на трудовото законодателство е извършила Дирекция „Инспекция по труда“ – Благоевград през ноември. Това каза пред  Радио „Фокус“ - Пирин  Славянка Симитчийска, директор на структурата. По думите й от извършените проверки 92 са последващи, за да се установи дали са изпълнени предписанията, дадени при предходни проверки. Симитчийска уточни, че във връзка с постъпилите сигнали от граждани, са извършени 7 проверки. „Сигналите са свързани с неизплатени трудови възнаграждения и обезщетения за неизползван платен годишен отпуск и неоформена трудова книжка при прекратяване на трудовото правомощия“, допълни директорът. Славянка Симитчийска каза още, че по време на проверките са констатирани 729 нарушения, от които 399 са свързани с нарушения на здравословните и безопасни условия на труд. \r\nДенис НИКИФОРОВ", "date": "2018.12.20", "title": "Благоевград: 194 проверки е извършила Инспекцията по труда през ноември"}
{"url": "http://www.focus-news.net/news/2018/12/20/2604226/blagoevgrad-koledno-gradche-be-otkrito-v-dg-detski-svyat.html", "text": "Приказно Коледно градче беше открито в двора на ДГ „Детски свят“ – Благоевград. Това съобщиха от пресцентъра на  Община Благоевград.  \r\nТо засия пред погледи на деца, родители и учители. Коледното градче бе открито от Дядо Коледа, с помощта на Снежанка и работливите джуджета. Децата пяха и танцуваха, изпълнени с радост, под звуците на коледна музика. Коледните павилиони на групите бяха украсени и заредени с прекрасни предмети, изработени от учителите и възпитателите, съвместно с децата и техните родители. Набраните средства от благотворителния Коледен базар ще бъдат използвани за закупуване на народни носии за децата от детската градина.", "date": "2018.12.20", "title": "Благоевград: Коледно градче бе открито в ДГ „Детски свят“"}
{"url": "http://www.focus-news.net/news/2018/12/20/2604225/zhelyo-boychev-bsp-tryabva-da-ima-promyana-v-pravilata-na-balgarskata-nezavisima-energiyna-borsa.html", "text": "Трябва да искаме промяна в правилата на Българската независима енергийна борса. Това каза депутатът от ПГ на БСП Жельо Бойчев на заседание на Комисията по енергетика, предаде репортер на  Агенция „Фокус“ . „Имаме проблем с правилата на работа на борсата, от предлагането до купуването“, посочи той. „Няма да казвам за всички спекулации, които чувам за борсата“, коментира Жельо Бойчев. „Да възложим и на министъра на енергетиката и на КЕВР час по-скоро да предложат промени, така че да има реален ефект“, предложи той. „Български предприятия ще загубят конкурентната си позиция в Европа, което ще доведе до загуба на работни места“, обяви Жельо Бойчев. „Големият въпрос, който трябваше да изясним, е какви са причините“, посочи той. Според него едната причина за това е управлението на сектора, а другата - правилата на Българската независима енергийна борса. „Не приемам, че борсата не може да влияе и че е само една платформа. Категорично не съм съгласен“, заяви Жельо Бойчев.  \r\nБиляна ИВАНОВА", "date": "2018.12.20", "title": "Жельо Бойчев, БСП: Трябва да има промяна в правилата на Българската независима енергийна борса"}
{"url": "http://www.focus-news.net/news/2018/12/20/2604227/stara-zagora-kmetat-zhivko-todorov-nagradi-politsai-proyavili-profesionalizam-i-hladnokravie-pri-zalavyaneto-na-opasen-mladezh.html", "text": "Искам да благодаря, че с риск за самите Вас, сте успели да неутрализирате и задържите буйстващ мъж, и сте запазили живота и здравето на хората от автобуса. Ние винаги стоим зад Вас и ще помагаме с каквото можем, каза кметът Живко Тодоров пред четирима служители на реда от Първо управление „Полиция“ в Стара Загора, които проявиха професионализъм и хладнокръвие при залавянето на опасен младеж. Това съобщиха от пресцентъра на  Община Стара Загора . „Уважаваме Вашия труд, благодарение на Вас се пази обществения ред“, допълни кметът. \r\nИнцидентът стана на 17 декември т. г. „Работехме като пътен патрул на пътя от Стара Загора за Нова Загора. Около 16.40 часа получихме сигнал, че мъж е счупил стъклото на автобус и е скочил на пътя“, разказа младши полицейски инспектор Димо Димов. Заедно с колегите си Мирчо Мирев и Тодор Кръстев отишли на мястото. Не знаели, че мъжът е агресивен и има нож. Автобусът пътувал по линия София-Сливен. 25-годишният младеж най-напред влязъл в конфликт с пътник от автобуса. Шофьорът намалил и спрял край пътя, а стюардесата се обадила на телефон 112. Тогава младежът разбил задното стъкло на автобуса с чукчето към него и скочил на пътя. Като видял полицаите хукнал по платното, после преминал в насрещното. Униформените успели да го хванат за якето и го съборили. Младежът обаче започнал да ги рита, извадил нож и ранил двама от тях. Колегата им успял да счупи острието на ножа и да предотврати по-големи поразии. Сложили му белезниците и го неутрализирали. Полицаите разказаха още, че говорел несвързано, бил изключително жилав и агресивен.  \r\n„На 17 срещу 18 декември бяхме дежурни в Центъра за спешна помощ. Докараха младежа, бяха му дали лекарства, водихме го два пъти на рентген. Беше с белезници, но не спираше да ни рита“, обясни старши полицай Петър Бойчев. Около двадесет минути след полунощ трябвало да го заведат на скенер. Младежът се изправил от количката и скочил с гръб през  прозореца от втория етаж. „Веднага скочих след него и добре, че се приземих на краката си. Той си беше глътнал езика, успях да го извадя, за да диша“, сподели още Бойчев. \r\nЗа проявен висок професионализъм, съобразителност и себеотрицание Община Стара Загора връчва парична награда от 3000 лв. на всеки от полицаите, обяви Живко Тодоров.", "date": "2018.12.20", "title": "Стара Загора: Кметът Живко Тодоров награди полицаи, проявили професионализъм и хладнокръвие при залавянето на опасен младеж"}
{"url": "http://www.focus-news.net/news/2018/12/20/2604222/babh-izvarshi-762-proverki-na-pazarite-v-tsyalata-strana-sastaveni-sa-17-akta-za-narusheniya-i-sa-izdadeni-4-predpisaniya.html", "text": "762 проверки на пазарите в страната извърши дирекция „Контрол на храните“ към Българска агенция по безопасност на храните (БАБХ). Тематичната проверка (извън текущия официален контрол) включва и „фермерските пазари“, както и обекти за търговия на дребно, предлагащи храни, плодове и зеленчуци, директно от производител до краен потребител. Това съобщиха от пресцентъра на  БАБХ . \r\nСъставени са 17 акта за установяване на административно нарушение (АУАН). 4 са издадените предписания за отстраняване на установени нарушения в обекти за търговия на дребно и пазарите на територията на областите в страната. \r\nВъзбранени и насочени за унищожаване са над 190 кг храни от животински произход –млечни продукти, месни заготовки и разфасовки и 178 яйца неправилно съхранявани и без идентификационна маркировка и придружаващи документи за произход. \r\nВзети са 68 проби (месни заготовки, кисело мляко, сирене, кашкавал, извара и яйца) за изпитвания за показатели за безопасност от храни, произведени по Наредба 26 от 14.10.2010 г. за специфичните изисквания за директни доставки на малки количества суровини и храни от животински произход. От получените резултати е установена една несъответстваща проба от сурово краве мляко, взета от млекомат. 64 проби, от плодове и зеленчуци, са дадени за анализ за наличие на пестициди. Не са открити несъответстващи  резултати. \r\nКонстатираните най-чести нарушения са свързани с предлагане на плодове и зеленчуци без документи за произход и регистрационни карти за земеделски производители, продажба на пресни плодове (ябълки и грозде) без обозначения за произход и клас на качество, търговия на млечни продукти без идентификационна маркировка, липса на лични здравни книжки на продавачите на щандовете, непълна информация на етикета на пресните плодове и зеленчуци и търговия на храни от животински произход без идентификационна маркировка и без придружаващи документи, доказващи произхода им. \r\nПроверките се правят с цел установяване спазването на законодателството за храните, в това число доказателства за произход на продуктите, прилагането на добри практики по време на съхранението, както и проверки за съответствие с изискванията за етикетирането на храните.", "date": "2018.12.20", "title": "БАБХ извърши 762 проверки на пазарите в цялата страна, съставени са 17 акта за нарушения и са издадени 4 предписания"}
{"url": "http://www.focus-news.net/news/2018/12/20/2604224/sport-v-maritsa-se-gotvyat-za-spektakal-s-vakafbank.html", "text": "Феновете на Марица очакват спектакъл пред пълна зала срещу турския гранд Вакъфбанк, който е шампион на Европа и света. Двубоят между двата отбора от Група А в Шампионската лига ще се играе тази вечер от 18:00 часа в зала \"Колодрума\". Капитанът Нася Димитрова заяви, че Марица ще се представи достойно пред един толкова класен отбор. Само преди 11 дена Вакъфбанк спечели световното клубно първенство в Китай, където на финала победи бразилския Минас Тенис с 3:0 гейма.   \r\nВенцислав ДРАГОМАНОВ", "date": "2018.12.20", "title": "Спорт: В Марица се готвят за спектакъл с Вакъфбанк"}
{"url": "http://www.focus-news.net/news/2018/12/20/2604231/mladezhi-gerb-posetiha-domove-za-stari-hora-v-oblast-vidin.html", "text": "По традиция в навечерието на Коледните и новогодишните празници членове на младежката организация на ГЕРБ-Видин посетиха домовете за стари хора в областта. Това съобщиха от пресцентъра на  партията . Младежите разговаряха с живеещите там възрастни хора и ги зарадваха с лакомства, както и с абонамент за регионален вестник. „Благодаря ви много. Щастливи сме, че вече няколко години тук имаме възможност редовно да четем пресата. Ние се радваме на всяко едно посещение и сме Ви наистина благодарни, че се сте наши гости”, каза Юлия Антова, директор на Дома за стари хора в с. Кутово, откъдето тази година стартира инициативата на Младежи ГЕРБ. \r\nОсвен институцията в Кутово, младите хора посетиха и домовете в град Кула, в с. Дреновец и в с. Гара Орешец. „Продължаваме една инициатива, започната  през 2016 година – да даряваме абонамент за вестници на Домовете в областта. С този малък жест искаме да направим така, че и през 2019 година хората, които живеят тук, да могат да се информират за това, което се случва в региона“, каза Николай Иванов, областен координатор на Младежи ГЕРБ. „Посещаваме периодично тези социални институции, за да зарадваме възрастните хора и те да знаят, че не са забравени“, сподели Иванов и добави, че посещението е вълнуващо и за младежите. Особено развълнувани младите хора си тръгнаха от дома в Кутово, където Ангелина Арсова, една от живеещите в социалната институция, подари на гостите свои бродерии, изобразяващи емблемата на Видин - крепостта „Баба Вида“. Младежите от ГЕРБ пожелаха на Арсова, както и на всички възрастни хора - 2019 година да им донесе здраве и много щастливи мигове. \r\n„И тази година Младежи ГЕРБ – Видин организират няколко инициативи по случай Коледните и новогодишните празници“, разказа секретарят на организацията Калин Каменов, като припомни, че за пореден път младежите даряват светещи фигури за  коледната украса на града. „Включихме се и в инициативата „Алея на коледните елхи”, като осигурихме подаръци за децата, които участваха в събитието. Предстои да посетим и Дома за медико-социални грижи във Видин, за да зарадваме с подаръци малчуганите там. Искаме да засвидетелстваме внимание към всички – от малки до големи“, каза още Калин Каменов.", "date": "2018.12.20", "title": "Младежи ГЕРБ посетиха домове за стари хора в област Видин"}
{"url": "http://www.focus-news.net/news/2018/12/20/2604230/kathimerini-turski-f-16-narushiha-vazdushnoto-prostranstvo-na-gartsiya.html", "text": "Изтребители от турските ВВС извършиха серия нарушения на въздушното пространство на Гърция, съобщава електронното издание на водещия атински ежедневник  Kathimerini . \r\nНяколко часа след като турските изтребители прелетяха над малкия остров Кaстелоризо в Източното Средиземноморие е забелязана втора двойка самолети над остров Ойносес. \r\nГенералният щаб на Гръцката национална отбрана разпространи изявление, от което стана ясно, че два самолета F-16 са влезли в Атинския полетен информационен регион, без да представят полетни планове. Нарушенията са извършени съответно в 10.43 часа и 10.59 часа на надморска височина от 25 000 фута. \r\nСамолетите са се изтеглили в 11.00 часа. Всички турски изтребители са прихванати  съответствие с международните правила. \r\nПо-рано през деня два турски самолета F-16 прелетяха само на 4000 фута над Кастелоризо, малко след посещението на министъра на отбраната на Гърция Панос Каменос на острова. Каменос обиколи островите Ро, Страгили и Кастелоризо, придружаван от началника на Генералния щаб на гръцката армия, генерал-лейтенант Алкивиадис Стефанис и командирът на гръцкия военноморски флот, адмирал Никос Цунис. Тереза Герова", "date": "2018.12.20", "title": "Kathimerini: Турски F-16 нарушиха въздушното пространство на Гърция"}
{"url": "http://www.focus-news.net/news/2018/12/20/2604228/deputatat-ot-gerb-haskovo-d-r-georgi-stankov-podkrepi-kauzata-za-poveche-detsa-v-balgariya.html", "text": "Народният представител от ГЕРБ-Хасково д-р Георги Станков подкрепи каузата „За повече деца в България”. Това съобщиха от пресцентъра на  ГЕРБ .  \r\nДепутатът се включи в Коледния благотворителен базар, организиран от областния управител на Хасково Станислав Дечев и Фондация „Искам бебе”. Със събраните средства от базара ще бъдат подпомогнати двойки с репродуктивни проблеми от област Хасково чрез фондация „Искам бебе”.  \r\nВ благотворителния базар на областния управител на Хасково участваха 41 училища и детски градини от областта. Стотици хасковлии и гости на града през целия ден даряваха „За повече деца в България”.", "date": "2018.12.20", "title": "Депутатът от ГЕРБ-Хасково д-р Георги Станков подкрепи каузата „За повече деца в България”"}
{"url": "http://www.focus-news.net/news/2018/12/20/2604235/veliko-tarnovo-v-obshtinata-shte-se-provedat-preskonferentsiya-i-prezentatsiya-za-promenite-v-mestniya-danak-za-motorni-prevozni-sredstva.html", "text": "От 10.00 ч. на 21 декември в Зала 302 на Община Велико Търново ще се проведат пресконференция и презентация за промените в местния данък за моторни превозни средства. Това съобщиха от пресцентъра на  Общината  и уточниха, че новините относно промените ще са положителни за жителите на община Велико Търново.", "date": "2018.12.20", "title": "Велико Търново: В Общината ще се проведат пресконференция и презентация за промените в местния данък за моторни превозни средства"}
{"url": "http://www.focus-news.net/news/2018/12/20/2604234/api-17-km-patishta-v-severna-balgariya-shte-se-rehabilitirat-po-programa-interreg-rumaniya-balgariya.html", "text": "Агенция „Пътна инфраструктура“ (АПИ) стартира обществена поръчка за избор на изпълнители при рехабилитацията на 17 километра пътища в Северна България. Това съобщиха от пресцентъра на  АПИ . Със средства от програма Интеррег V-A Румъния-България 2014-2020 г. и държавния бюджет основно ще се ремонтират 7,7 км от второкласния път II-81 Берковица - Монтана (от км 86+289 до км 94+000) в област Монтана и 9,3 км от третокласния път III-118 Гулянци - Долна Митрополия (от км 14+786 до км 24+150) в област Плевен. Индикативната стойност на поръчката е 10 361 134 лв. без ДДС. Срокът за получаване на офертите е до 17:30 ч. на 21 януари 2019 г. \r\nНа третокласния път III-118 Гулянци - Долна Митрополия - в отсечката Долна Митрополия - Победа - Подем, ще бъде изцяло подменена пътната настилка, хоризонталната маркировка, пътните знаци и ограничителните системи. Ще бъде ремонтиран и мостът над р. Барата в град Долна Митрополия, който е с дължина 10 м. Индикативната стойност на ремонта е 5 928 230 лв. без ДДС. \r\nОсновният ремонт на път II-81 Берковица – Монтана в отсечката Боровица-Благово включва подмяна на пътната настилка, хоризонталната маркировка, ограничителните системи и пътните знаци. Габаритът на тесен участък от пътя с дължина 35 м ще бъде разширен и ще се ремонтиран мостът над р. Бързия, с дължина 102 м. Индикативната стойност на строително-монтажните работи е 4 432 904 лв. без ДДС. \r\nВторокласният път II-81 София - Петрохан - Лом е основна комуникация на Северозападна и Югозападна България през билото на Стара планина. Той е най-пряката връзка за жителите от областите Монтана и Видин със София, както и с Дунав мост II и пристанище Лом. Подобряването на състоянието на път II-81 е сред приоритетите на Агенция „Пътна инфраструктура“ и в момента по Оперативна програма „Региони в растеж“ се рехабилитират още 43 км от пътя на територията на област София. С успешното завършване на обекта ще бъде обновен целият проход „Петрохан“, тъй като отсечката на територията на област Монтана беше ремонтирана през 2015 г. по програма „Транзитни пътища V“.", "date": "2018.12.20", "title": "АПИ: 17 км пътища в Северна България ще се рехабилитират по програма Интеррег Румъния - България"}
{"url": "http://www.focus-news.net/news/2018/12/20/2604232/makfaks-makedoniya-donald-tramp-izprati-pismo-na-oshte-edin-balkanski-lider-edi-rama.html", "text": "Държавният глава на САЩ Доналд Тръмп изпрати още едно писмо до лидер на балканска държава. Този път удостоения с честта е министър-председателят на Албания Еди Рама, предава македонската информационна агенция  „Макфакс“ . \r\nПовод за писмото на американския президент е решението на Тирана да изгони от страната двама ирански дипломати, включително посланика, заради действия, които заплашват сигурността на Албания. В текста Тръмп благодари на Рама за „постоянните усилия за противопоставяне на Иран, неговите дестабилизиращи действия и усилията да заглушат дисидентите в целия свят“. \r\nПо-рано Албания обяви за персони нон грата и изгони двама дипломати от посолството на Ислямска република Иран, заподозрени за участие в дейности, които застрашават сигурността на страната. Информацията се появи най-напред в средствата за масова информация, но по-късно бе потвърдена от говорител на Министерството за Европа и външните работи в Тирана. Обяснението на ведомството е, че иранските дипломати са изгонени от страната „заради тяхната дейност в Албания, влизаща в противоречие с дипломатическия им статут“.  \r\nНеофициални източници твърдят, че решението на властите е взето в резултат от сътрудничеството с партньорски и израелските тайни служби, с цел да се избегне инцидент по време на футболния мач между Албания и Израел в Шкодра, който трябваше да се проведе в рамките на Лигата на нациите. \r\nПо това време е имало информация, че лидерът на албанските джихадисти в „Ислямска държава“, Лавдрим Мухаджери, както и други терористи, са планирали нападение срещу израелските футболисти. Във връзка със случая в Албания и Косово бяха арестувани над 20 души.  Тереза Герова", "date": "2018.12.20", "title": "„Макфакс“ (Македония): Доналд Тръмп изпрати писмо на още един балкански лидер – Еди Рама"}
{"url": "http://www.focus-news.net/news/2018/12/20/2604216/golyamata-preskonferentsiya-kakvo-kaza-vladimir-putin-za-vanshnata-politika-na-rusiyai-obzor.html", "text": "Държавният глава на Руската федерация Владимир Путин направи равносметка за изминалата година пред местни и чуждестранни журналисти в Москва, които се събраха за традиционната Голяма пресконференция. Както и в предходните, така и през тази година външната политика стана една от доминиращите теми на събитието. Агенция „Фокус“ подбра някои от ключовите изявления на руския лидер за международните отношения и глобалната политика . За заплахата от ядрена война и баланса във въоръженията \r\n„Опасността от такова развитие в света затихва, изчезва ... Изглежда невъзможно или като нещо, което не толкова важно. И междувременно, да не дава Бог, се случи нещо подобно, то може да доведе до смъртта на цялата цивилизация и може би на цялата планета. \r\nВсъщност, сега сме свидетели на рухването на международната система за ограничаване на въоръженията, на надпревара във въоръжението. След оттеглянето на САЩ от договора за противоракетна отбрана, който - вече съм го казвал хиляди пъти - е крайъгълният камък в областта на неразпространението на ядрените оръжия и надпреварата във въоръжението, ние трябваше да отговорим, като създадем нови оръжейни системи за преодоляване на техните.  \r\nСега чуваме, че Русия има предимство. Да, това е вярно. В света няма такива оръжейни системи. Те ще бъдат водещите сили, но все още не. И в този смисъл има някои предимства. Но като цяло, в стратегическия баланс, това е просто елемент на ограничаване и изравняване на паритет. Това е запазването на паритета, нищо повече“, поясни Путин.  \r\nПо отношение на решението на САЩ да се изтеглят от Договора за ракети със среден и малък обсег (ДРСМО), руският лидер подчерта, че тази стъпка прави непредвидимо развитието на ситуацията в бъдеще. „ И ако тези ракети се появят в Европа? Какво трябва да правим? Разбира се, ще е необходимо да гарантираме сигурността си чрез някои стъпки“, подчерта Путин.  За инцидента в Керченския пролив \r\nВладимир Путин определи като „провокация“ инцидента в Керченския пролив и заяви, че Украйна е изпратила военнослужещите си към руските граници с надеждата, че те ще загинат.  \r\n„Провокациите винаги са лошо нещо, предназначено да задълбочи ситуацията, разбира се, те имат избори, необходимо да бъдат повишени рейтингите на сегашното правителство.Това е в ущърб на интересите на народа. Рейтингът на Петър Олексеевич (т.е. Петро Порошенко) се подобри: той се премести от пето на второ място. Изпълни задачата си за сметка на интересите на страната\", коментира Путин. \r\nЛидерът на Кремъл увери, че Русия няма намерение на възпрепятства преминаването на кораби през Керченския пролив, след като журналист на Euronews попита дали Москва, с оглед на информацията за укрепване на акваторията в района на Керченския пролив, се подготвя да обяви Азовско море за свое. В тази връзка Путин подчерта, че преминаването на кораби през протока никога не е било проблем. Той отново припомни, че според него инцидента с украинските кораби е бил провокация от страна на Киев с вътрешнополитическа цел. За отношенията с Украйна \r\n„Искаме мир и благоденствие в цяла Украйна, включително в Донбас. Заинтересовани сме от това, тъй като Украйна е един от нашите най-крупни търговски и икономически партньори. Товарооборотът между Украйна и Русия, въпреки всички усилия на настоящите киевски власти, се увеличава, включително и през изминаващата година“, обясни държавният глава на Руската федерация.  За мирния договор с Япония и китайско-американските отношения \r\nПо отношение на въпроса за подписването на мирен договор между Москва и Токио, с които ще бъде сложен официален край на състоянието на война между тях, продължаващо от годините на Втората световна война, Путин увери, че двете страни ще продължат да работят за постигането на официален мирен договор. „Както Япония, така и Русия са заинтересовани от цялостно уреждане на отношенията“, подчерта той. Руският президент обаче изрази загриженост от разполагането на американска система за противоракетна отбрана на територията на островната държава.  \r\nДържавният глава на Руската федерация обаче отказа да коментира китайско-американските отношения в рамките на традиционната годишна конференция за резултатите от годината. \r\n„Това е много деликатна тема. Тук няма да се ръководим от принципите, заложени в Кодекса на Хамурапи“, бе коментарът на лидера на Кремъл в отговор на пореден журналистически въпрос. За санкциите на Запада срещу Русия \r\nКоментирайки последиците от санкциите срещу Русия, държавният й глава Владимир Путин изрази увереност, че щетите са по-сериозни за западните държави. Путин подчерта, че заради санкциите Западът е загубил руския пазар, което е довело до съкращаване на работните места. „За тях това е осезателно“, изрази увереност Путин, като същевременно допълни: „В Русия безработицата е 4,8%, а в Европейския съюз – например в Испания, тя е 15%“.  \r\nПутин припомни, че почти в цялата си история руснаците са живели в условията на санкции и в тази връзка бе категоричен, че икономиката на страната се е адаптирала към тях. В ограничителните мерки на Запада няма логика, те са просто допълнителен начин за сдържане на Русия, допълни лидерът на Кремъл. За случаите „Скрипал“ и „Хашоги“ \r\nСравнявайки международната реакция на случая „Скрипал“ и убийството на журналиста на Джамал Хашоги в Генералното консулство на Саудитска Арабия в Истанбул, държавният глава на Руската федерация Владимир Путин обърна внимание, че в първия случай има санкции, а във втория – тишина. \r\nВ тази връзка Путин открои „русофобския подход“ на международната общност, насочена към сдържане на развитието на Русия като конкурент.  За победата над „Ислямска държава“ в Сирия и обявеното изтегляне на САЩ \r\nДържавният глава на Руската федерация Владимир Путин „като цяло\" се съгласи с оценката на американския колега Доналд Тръмп, съгласно която терористичната групировка „Ислямска държава“ е победена в Сирия.   \r\n„Що се отнася до „Ислямска държава“, като цяло съм съгласен с президента на САЩ. Постигнахме съществени изменения в борбата с тероризма на територията и нанесохме сериозни удари по „Ислямска държава“ в Сирия“, заяви Путин.  \r\nРуският лидер подчерта, че присъствието на американски войски в Сирия е незаконно, при това отбеляза, че към момента не се наблюдава обещаното им изтегляне, но все пак допусна, че това ще се случи.  \r\n„След като (американците) са приели решение, значи е правилно“, заключи лидерът на Кремъл.  \r\nПутин не пропусна да подчертае, че и Русия е нанасяла удари по терористите в Сирия и в тази връзка има заслуга за победата над „Ислямска държава“ в страната. Същевременно Путин изрази загриженост, че членовете на терористичната групировка може да се прехвърлят в други страни като Афганистан например. За руско-турските отношения \r\n„Трябва да сме доволни от развитието на руско-турските отношения в икономиката и в сферата на сигурността. Въпреки че нашите интереси не съвпадат изцяло, намираме компромисни решения за разрешаване на сирийската криза. Ние уважаваме националните интереси на турския народ в тази област, ние виждаме, че турските партньори също са готови на тези компромиси отидат и да намерят заедно с нас тези компромиси за доброто на Сирия, в полза на борбата срещу тероризма и за укрепването на нашите отношения. \r\nТурция, въпреки че е страна от НАТО и изпълнява задълженията си като член на съюза, в същото време води независима външна политика. Високо ценим това, то създава условия за предвидимост и стабилност на нашите отношения. Надяваме се, че същата тенденция ще продължи под ръководството на  [Реджеп Тайип] Ердоган“, бе коментарът на Путин на съответстващ въпрос.  Тереза Герова", "date": "2018.12.20", "title": "Голямата пресконференция: Какво каза Владимир Путин за външната политика на Русия? (ОБЗОР)"}
{"url": "http://www.focus-news.net/news/2018/12/20/2604236/api-otkri-obshtestvena-porachka-za-stroitelen-nadzor-pri-rehabilitatsiyata-na-126-km-patishta.html", "text": "Агенция „Пътна инфраструктура“ (АПИ) стартира обществена поръчка за избор на строителен надзор при рехабилитацията на 126 км второкласни и третокласни пътища. Това съобщиха от пресцентъра на  АПИ . Ще бъдат основно ремонтирани близо 47 км от път II-23 Русе – Кубрат, около 27 км от път II-53 Поликраище - Елена – Сливен, над 23 км от път III-559 Полски градец – Тополовград – с. Устрем, близо 10 км от път III-2077 Каблешково – Межден и около 19 км от път III-9004 Варна – Житница. Срокът за подаване на офертите е до 17:30 ч. на 31 януари 2019 г. \r\nОбществената поръчка за строителен надзор е в 6 обособени позиции. \r\nВ лот 31 е рехабилитацията на близо 27 км от път II-53 Поликраище - Елена - Сливен в областите Сливен и Велико Търново. Индикативната стойност за осъществяване на строителния надзор при ремонта на участъка е 500 хил. лв. без ДДС. \r\nВ лот 32 и лот 33 е основният ремонт на път II-23 Русе – Кубрат. В лот 32 е отсечка от 21,52 км от второкласния път на територията на област Русе, а в лот 33 е 25,2-километров участък в областите Русе и Разград. Индикативната стойност за строителния надзор на лот 32 е 400 хил. лв. без ДДС, а на лот 33 - 400 хил. лв. без ДДС. \r\nВ лот 34 е рехабилитацията на 23,41 км от третокласния път III-559 Полски градец – Тополовград – Устрем в област Хасково. Индикативната стойност за надзор е 320 хил. лв. без ДДС. \r\nВ лот 35 е основният ремонт на 9,565 км от път III-2077 Каблешково – Межден в област Силистра. Индикативната стойност е 100 хил. лв. без ДДС. \r\nВ лот 36 е рехабилитацията на 18,838 км от път III-9004 Варна - Житница в област Варна. Индикативната стойност за осъществяване на строителния надзор е 250 хил. лв. без ДДС. \r\nВ началото на ноември бе открита и обществената поръчка за избор на изпълнители на строително-монтажните работи на отделните участъци.  \r\nПроектите ще кандидатстват за финансиране от ОП „Региони в растеж“ 2014-2020 г., при спестен финансов ресурс по програмата.", "date": "2018.12.20", "title": "АПИ откри обществена поръчка за строителен надзор при рехабилитацията на 126 км пътища"}
{"url": "http://www.focus-news.net/news/2018/12/20/2604237/sport-zidan-veche-e-poluchil-oferta-ot-yunayted.html", "text": "Бившият старши треньор на Реал Мадрид Зинедин Зидан вече е получил оферта да бъде следващият мениджър на Манчестър Юнайтед, пише мадридския вестник \"АС\". 46-годишният бивш френски национал е без работа от лятото, когато напусна \"Сантиаго Бернабеу\" след втората поредна спечелена от него Шампионска лига, но все още не е решил, дали Манчестър е правилното място за следващ негов опит в треньорската кариера. \r\nАмбициран да води отбор от водещите в Премиършип, Зидан също така е харесал като следващи стъпки и треньорските позиции в Ювентус и  националния отбор на Франция. \r\nВенцислав ДРАГОМАНОВ", "date": "2018.12.20", "title": "Спорт: Зидан вече е получил оферта от Юнайтед"}
{"url": "http://www.focus-news.net/news/2018/12/20/2604238/ivan-ivanov-kevr-ot-1-yanuari-nyama-da-se-povishavat-tsenite-na-elektroenergiyata-i-toplinnata-energiya.html", "text": "Искам да съобщя, че от 1 януари няма да се повишава цената на електроенергията и цената на топлинната енергия. Това каза пред журналисти председателят на КЕВР Иван Иванов след заседание на Комисията по енергетиката, предаде репортер на  Агенция „Фокус“ . „Хората трябва да бъдат спокойни до края на отоплителния сезон“, посочи той. „Ако цените на суровия петрол продължават да следват тази тенденция, която наблюдаваме в последния месец, очакваме и от 1 април цените на електроенергията да се запазят“, заяви Иван Иванов. „На 1 юли започва новият ценови период. КЕВР ще излезе с решение. Референтната цена на електрическата енергия ще се повиши“, обясни председателят на КЕВР. „Моделът, който КЕВР прилага вече трета година, позволява да бъде компенсирано това повишение на цената на електроенергията с намаление на цената на добавката задължение към обществото“, допълни той. „Мога да обявя, че отново няма да има някакво значително повишение на електрическата енергия. Ще се стремим то да бъде равно или по-малко от годишната инфлация“, каза още Иван Иванов. \r\nБиляна ИВАНОВА", "date": "2018.12.20", "title": "Иван Иванов, КЕВР: От 1 януари няма да се повишават цените на електроенергията и топлинната енергия"}
{"url": "http://www.focus-news.net/news/2018/12/20/2604239/api-startirana-e-protsedura-za-izrabotvaneto-na-tehnicheski-proekti-za-rehabilitatsiyata-na-nad-62-km-tretoklasni-patishta.html", "text": "Стартира обществена поръчка за изработването на технически проекти за рехабилитацията на над 62 км републикански пътища в областите Смолян и Благоевград. Това съобщиха от пресцентъра на  Агенция „Пътна инфраструктура“  (АПИ). Въз основа на проектите, които ще се изготвят след това ще бъдат предприети необходимите ремонтни дейности. \r\nПоръчката е в три обособени позиции. \r\nВ обособена позиция №1 са 11.9 км от път III-861 Лъки – Джурково - местност Здравец – Здравец – местност Момина вода – местност Рожен (от км 31+040 до км 42+971), в област Смолян. Прогнозната стойност за изработването на техническия проект е 167 000 лв. без ДДС, а срокът за изпълнение е 120 дни. \r\nВ обособена позиция №2 са 37.8 км от път ІІІ-1906 (Гоце Делчев - граница Гърция) – Копривлен – пътно кръстовище Нова Ловча – Парил – Голешево – Петрово – Катунци (от км 0+025 до км 18+147 и от км 30+800 до км 50+500) в област Благоевград. Ще се ремонтират и 3 мостови съоръжения – мост над Лялево дере с дължина 11.9 м, мост над река Мътница (10.40 м), мост над река Пиринска Бистрица (40.6 м). Прогнозната стойност за изпълнение на поръчката е 605 000 лв. без ДДС, а срокът е 150 дни. \r\nВ обособена позиция №3 е подготовката на технически проект за основния ремон на още 12.6 км от третокласния път ІІІ-1906 (Гоце Делчев - граница Гърция) – Копривлен – пътно кръстовище Нова Ловча – Парил – Голешево – Петрово – Катунци (от км 18+147 до км 30+800). Прогнозната стойност е 185 000 лв. без ДДС, а срокът е 150 дни. \r\nЦелта на обществената поръчка е извършването на геодезически измервания, конструктивно обследване на прилежащите съоръжения, инженерно-геоложки проучвания и изработване на инвестиционен (технически) проект за основен ремонт на пътните участъци.  \r\nКандидатите могат да подават оферти до 17:30 ч. на 24 януари 2019 г", "date": "2018.12.20", "title": "АПИ: Стартирана е процедура за изработването на технически проекти за рехабилитацията на над 62 км третокласни пътища"}
{"url": "http://www.focus-news.net/news/2018/12/20/2604221/ministar-temenuzhka-petkova-ne-vizhdam-da-ima-monopolno-polozhenie-na-beh.html", "text": "Не виждам да има монополно положение на БЕХ, даденостите са такива, и законовите и регулаторните, и трябва да ги спазваме. Това каза министърът на енергетиката Теменужка Петкова на заседание на Комисията по енергетика, предаде репортер на  Агенция „Фокус“ . „Пазарът не е само БЕХ и трите дружества, но енергийната ни система така е ситуирана, че това са мощностите ни“, коментира тя. „Цената на електроенергията, която е по-ниска в сравнение с региона, стимулира хората да се отопляват на ток“, посочи Теменужка Петкова. „За да се пристъпи към намаляване на тежестта върху бизнеса по отношение на въглеродните емисии трябва да се направи сериозен анализ. Каква част от емисиите влиза в цената, която бизнесът заплаща“, обяви министърът. „Политиката на правителството е много ясна. Целта ни е да стимулираме бизнеса и да бъде конкурентоспосбен“, каза още тя. \r\nБиляна ИВАНОВА", "date": "2018.12.20", "title": "Министър Теменужка Петкова: Не виждам да има монополно положение на БЕХ"}
{"url": "http://www.focus-news.net/news/2018/12/20/2604240/68-e-rastat-na-prihodite-ot-mezhdunaroden-turizam-v-balgariya-za-perioda-yanuari-oktomvri-2018-g.html", "text": "Над 3,4 млрд. евро са приходите от международен туризъм у нас за периода януари-октомври 2018 г. Те нарастват с 6,8% спрямо същите месеци година по-рано, сочат последните данни на Българската народна банка. Това съобщиха от пресцентъра на  Министерството на туризма . \r\nСамо за октомври 2018 г. постъпленията от международен туризъм възлизат на над 200 млн. евро, като отчетеното увеличение в сравнение с октомври 2017 г. е 3,6%. \r\nРезултатите са много добри и доказват, че вървим в правилната посока. България предлага качествен и разнообразен туристически продукт, което ни позиционира като предпочитана дестинация, заяви министърът на туризма Николина Ангелкова. \r\nДанните от БНБ за ръст на  приходите бяха очаквани, тъй като в края на ноември Националният статистически институт съобщи, че повече от 8,423 млн. са чуждестранните туристически посещения в България за периода януари-октомври тази година, а увеличението е с 4,9%.", "date": "2018.12.20", "title": "6,8% е ръстът на приходите от международен туризъм в България за периода януари-октомври 2018 г."}
{"url": "http://www.focus-news.net/news/2018/12/20/2604242/ivan-ivanov-kevr-kmetovete-mogat-da-poiskat-po-malko-uvelichenie-na-tsenite-na-vodata-ili-otlagane-na-uvelichenieto.html", "text": "Кметовете и общински съвети могат в диалог с ВиК операторите да поискат и да обосноват някакво отлагане на увеличението или то да бъде по-малко. Това е тяхната роля. Това каза пред журналисти председателят на КЕВР Иван Иванов след заседание на Комисията по енергетиката, предаде репортер на  Агенция „Фокус“ . „Ние определяме пределни цени на водата, за да няма още по-големи скокове“, коментира той. Попитан могат ли хората да се надяват, че гласуваните цени на водата няма да се случат, Иван Иванов уточни: „Не може-тогава КЕВР ще бъде осъдена от Административния съд, че не прилага съгласувани бизнес планове, в които цените на водата в рамките на 5-годишния период са заложени“. „Бизнес плановете с цени в тях, са утвърдени от общинските съвети и гласувани на кметовете в рамките на Асоциацията на ВиК, която включва всички кметове на общини в района. Едва тогава са представени пред КЕВР“, обясни той. \r\nБиляна ИВАНОВА", "date": "2018.12.20", "title": "Иван Иванов, КЕВР: Кметовете могат да поискат по-малко увеличение на цените на водата или отлагане на увеличението"}
{"url": "http://www.focus-news.net/news/2018/12/20/2604223/afp-siriyskite-kyurdi-shte-prodalzhat-borbata-sreshtu-islyamska-darzhava-zasega.html", "text": "Сирийските кюрди ще продължат да се борят срещу близкоизточната радикална групировка „Ислямска държава“ в източната част на Сирия, ако не бъдат подложени на атака от страна на Турция, предава  AFP ,  като припомня, че съюзниците им САЩ обявиха изтегляне на военнослужещите си от страната.  \r\nСирийските демократични сили подчертаха, че ще замразят операциите, ако Турция ги нападне – нещо, което се очаква след изтеглянето на американските сили.  \r\nВ сряда Тръмп обяви, че „спечелихме срещу „Ислямска държава“ и поради тази причина подчерта, че е настъпил моментът близо две хиляди американски войници да се завърнат в родината си.  \r\nСАЩ не желаят да влизат в ролята на полицая в Близкия изток, подчерта държавният глава на страната Доналд Тръмп в коментар в социалната мрежа „Туитър“ за решението на Вашингтон да изтегли военнослужещите си от Сирия. \r\n„Искат ли САЩ да бъдат полицай в Близкия изток, без да получават нищо, но да губят ценни животи и трилиони долари за защита на други, които в почти всички случаи не ценят това, което правим? Искаме да бъдем там завинаги? Време е други да се борят“, написа Тръмп в „Туитър“.  Тереза Герова", "date": "2018.12.20", "title": "AFP: Сирийските кюрди ще продължат борбата срещу „Ислямска държава“ – засега"}
{"url": "http://www.focus-news.net/news/2018/12/20/2604233/spetsializiranata-prokuratura-poiska-otmyana-na-opredelenieto-s-koeto-be-izmenena-v-po-leka-myarkata-za-neotklonenie-na-desislava-ivancheva-bilyana-petrova-i-petko-dyulgerov.html", "text": "Специализираната прокуратура поиска от Апелативния специализиран наказателен съд да отмени определението на първоинстанционния съд от 19 декември 2018 г., с което мярката за неотклонение на подсъдимите за корупция Десислава Иванчева, Биляна Петрова и Петко Дюлгеров бе изменена от „Задържане под стража“ в “Домашен арест“ (с отложено изпълнение до 12 часа на 22 декември 2018 г.). Това съобщиха от  Апелативната специализирана прокуратура . Според прокуратурата към настоящия момент по делото са налице всички изискуеми от закона предпоставки за продължаване на мерките за неотклонение „Задържане под стража“ на подсъдимите. Липсва промяна в обстоятелствата, налагащи ревизия на мерките, в хода на съдебното следствие не е разколебано и обоснованото предположение, че именно те са извършили престъплението, за което са обвинени. \r\nВ същото време продължава да е налице реална опасност подсъдимите да извършат ново престъпление, като се има предвид характерът на повдигнатите обвинения, длъжностното им качество при извършване на престъплението, високата обществена опасност на деянието, начинът на извършване и размерът на получения подкуп. \r\nПродължителността на задържането на подсъдимите до момента е в рамките на разумния срок според изискванията на Европейската конвенция за защита правата на човека и основните свободи.", "date": "2018.12.20", "title": "Специализираната прокуратура поиска отмяна на определението, с което бе изменена в по-лека мярката за неотклонение на Десислава Иванчева, Биляна Петрова и Петко Дюлгеров"}
{"url": "http://www.focus-news.net/news/2018/12/20/2604241/the-jerusalem-post-sled-izteglyaneto-na-sasht-izrael-shte-uvelichi-usiliyata-si-sreshtu-deystviyata-na-iran-v-siriya.html", "text": "След решението на САЩ да изтеглят военнослужещите си от Сирия Израел ще увеличи усилията си срещу действията на Иран в разкъсваната от война близкоизточна република. Това увери министър-председателят на Израел Бенямин Нетаняху, съобщава вестник  The Jerusalem Post .  \r\n„Ние ще продължим да действаме в Сирия, за да предотвратим усилията на Иран да работи срещу нас. Знам, че го правим с пълната подкрепа на САЩ“, увери Нетаняху. \r\nИзраелските отбранителни сили също ще продължат да унищожава тунелите за нападение на „Хизбула“, изкопани по северната граница,  допълни Нетаняху. „Тези тунели бяха построени от „Хизбула“ с пряка подкрепа и финансиране от Иран. Това е иранската мрежа на агресия в Близкия изток, която също така тероризира Европа и целия свят\", коментира израелският премиер.  \r\nОт редакцията отбелязват, че съответните изявления Нетаняху направи на петата по ред среща на върха Израел-Гърция-Кипър, която се проведе в Беер Шеба по-рано в четвъртък. Президентът на Кипър Никос Анастасияс, гръцкият премиер Алексис Ципрас и посланикът на САЩ Дейвид Фридман също присъстваха на срещата на високо равнище, допълва изданието.  \r\nВ сряда Нетаняху обяви, че е получил предупреждение от САЩ за решението за изтеглянето на военните им от Сирия. Това се е случило в рамките на телефонни разговори с американския президент Доналд Тръмп и държавният секретар Майк Помпео, проведени съответно в понеделник и във вторник. Тереза Герова", "date": "2018.12.20", "title": "The Jerusalem Post: След изтеглянето на САЩ: Израел ще увеличи усилията си срещу действията на Иран в Сирия"}
{"url": "http://www.focus-news.net/news/2018/12/20/2604243/zheni-gerb-etropole-napraviha-darenie-na-akushero-ginekologichnoto-otdelenie-v-grada.html", "text": "В навечерието на Рождество Христово Жени ГЕРБ-Етрополе посетиха акушеро – гинекологичното отделение в МБАЛ „Проф. д-р Александър Герчев”  - Етрополе. Това съобщиха от пресцентъра на  ПП ГЕРБ . От днес новородените в болницата ще ползват нови матраци, спално бельо и дрехи, закупени с лични средства от дамите.  \r\n„Истинско удоволствие е срещата с тези усмихнати и позитивни жени, които са посветили живота си на една благородна мисия”, заявиха дамите от ГЕРБ.", "date": "2018.12.20", "title": "Жени ГЕРБ-Етрополе направиха дарение на aкушеро – гинекологичното отделение в града"}
{"url": "http://www.focus-news.net/news/2018/12/20/2604244/api-nad-800-hil-hartieni-vinetki-za-2018-g-ima-v-razprostranitelskata-mrezha.html", "text": "Над 800 000 хартиени винетки за 2018 г. има в разпространителската мрежа - бензиностанциите, офисите на „Български пощи“, областните пътни управления и гранично контролно-пропускателните пунктове. Това съобщиха от пресцентъра на  Агенция \"Пътна инфраструктура\" . От тях близо 35 902 бр. са годишните винетки за леки автомобили, 137 595 бр. са тримесечни, 114 892 бр. месечни и 241 249 бр. седмични стикери. Различни видове хартиени винетки - месечни, седмични и дневни, има и за тежкотоварните превозни средства. Шофьорите, на които до края на 2018 г. им предстои пътуване, и в момента нямат валиден стикер могат да купят предпочитаната хартиена винетка и ако нейната валидност изтича през 2019 г. не е задължително да я конвертират в електронна. Това е препоръчително и се прави за удобство при пътуването. Задължително изискване е хартиеният стикер да остане залепен на предното стъкло на автомобила до края на неговата валидност. \r\nЕлектронни винетки за 2019 г. може да сe купят от интернет страницата на Националното тол управление - www.bgtoll.bg, мобилното приложение, на каса и чрез терминалите за самотаксуване в търговските обекти. \r\nПриходите от продажбата на винетки за 2018 г. до средата на декември са 373,1 млн. лв. От тях 264,3 млн. лв. са от продажбата на стикери за леки автомобили, а 108,7 млн. лв. са от останалите видове превозни средства. На дирекция „Социално подпомагане“ са предоставени 232 033 бр. безплатни годишни винетки за леки автомобили, които са за 22,5 млн. лв. и са за сметка на бюджета на АПИ.", "date": "2018.12.20", "title": "АПИ: Над 800 хил. хартиени винетки за 2018 г. има в разпространителската мрежа"}
{"url": "http://www.focus-news.net/news/2018/12/20/2604245/sofiya-shte-badat-predstaveni-avtobusite-s-koito-se-obnovyavat-transportnite-sredstva-do-vitosha.html", "text": "Утре, 21 декември, от 12.00 часа ще бъдат представени автобусите, с които се обновяват транспортните средства до Витоша. Това съобщиха от пресцентъра на  Столична община . Десетте автобуса са \"Мерцедес Интуро\" и са подходящи за движение в планински терени. Разполагат с 60 седящи места. Превозните средства ще се движат по линии 63 и 66.  \r\nСъбитието ще се проведе на паркинга на Националния исторически музей. На представянето ще присъстват кметът на София Йорданка Фандъкова и общински съветници.", "date": "2018.12.20", "title": "София: Ще бъдат представени автобусите, с които се обновяват транспортните средства до Витоша"}
{"url": "http://www.focus-news.net/news/2018/12/20/2604246/dobrich-za-parvi-pat-obshtina-kavarna-predstavya-patriotichen-kalendar-s-izobrazhenieto-na-tsar-samuil-balgarski-997-1014-g.html", "text": "Пред журналисти кметът на Община Каварна Нина Ставрева представи традиционния календар на морския град за 2019 г. и патриотичен календар с изображението на цар Самуил Български (997 – 1014 г.), предаде кореспондентът на  Радио „Фокус” . Патриотичен календар Общината издава за първи път. За 2019 г. е избрано изображението на цар Самуил Български (997 – 1014 г.). Художник е Татяна Узунова. Идеята е този календар да достигне до всяка класна стая в общината и до всеки български дом, каза Нина Ставрева. Тя допълни, че вече е ясно и изображението на патриотичния календар за 2020 г. Това ще бъде деспот Добротица. Идеята на традиционния календар на морската община е да разказва месец по месец за живота в Каварна. Всяка страница има дума - акцент, дълго обмисляна, посочи Нина Ставрева. Изборът на думите е свързан с конкретни събития и символика в дадения месец. За месец януари думата е „начало“, а за декември – „надежда“. На корицата на календара са снимка в голям формат на огнената фиеста над нос Чиракман и снимки на седем емблематични не само за Каварна, но въобще за България личности. Фотосите на календара представят народни традиции, обичаи, емблематични събития и акценти от културния календар. Автори на снимките са Димитър Апостолов, Галя Велчева, Калоян Караиванов, Калояна Донева, Христо Узунов и Жанета Недкова.  \r\n„Мога да кажа, че се гордеем с крайния резултат, който се получи. Това е един проект, по който работихме три месеца“, каза Нина Ставрева. Красивите снимки разказват за честването на освобождението на Каварна от османско робство, за фолклорните празници и фолклорните състави в региона, за автентични обичаи, природни и културни забележителности, за Деня на храбростта и празник на града – 6 май, за Общобългарския младежки фолклорен събор „С България в сърцето“, за Дните на славянската култура и за редица други събития, станали традиционни. За първи път Каварна ще бъде домакин на Европейско първенство по футбол за девойки през 2019-та. Други емблематични за общината събития са Джулай морнинг и периодът на жътвата, заемаща съществена част от поминъка на местното население. Месецът с най-много емоции е август. Отбелязан е със снимка на фестивала на фойерверките и празниците на морето. През 2019-та Каварна за 13-та поредна година ще бъде домакин на единствения по рода си у нас фестивал на старинната музика „Страваганца“. По думите на кмета Нина Ставрева, в Каварна има всичко – красива природа, море, усмихнати хора, вкусни ястия, прекрасни места за настаняване, природни ресурси, като газ и минерална вода, култура и богата история. Календарът на морската община е един великолепен разказ в картини за всичко това. Морският град очаква своите гости и през следващата година, за да разкрие своето обаяние и чар в гледки и събития, в преживявания и спомени.  \r\nЖулиета НИКОЛОВА", "date": "2018.12.20", "title": "Добрич: За първи път Община Каварна представя патриотичен календар с изображението на цар Самуил Български (997 – 1014 г.)"}
{"url": "http://www.focus-news.net/news/2018/12/20/2604248/veliko-tarnovo-s-telemost-v-stopanska-akademiya-d-a-tsenov-svishtov-zashtiti-parviyat-vipusk-ukrainski-magistri-za-dvoyna-diploma.html", "text": "Публична защита на магистърски тези за „двойна диплома” бе проведена в Стопанска академия „Димитър А. Ценов” - Свищов чрез телемост в присъствието на представители на четири държави и два континента. Това съобщиха от  висшето учебно заведение . С помощта на видеоконферентна връзка между Свищов и украинския град Виница, се осъществи публичната защита на дипломни работи на пионерния випуск чуждестранни студенти по магистърска програма „International Financial Management”. Програмата е по междууниверситетски проект за „двойна диплома”, осигурявана от преподаватели от катедра „Финанси и кредит” при СА „Д. А. Ценов” – Свищов, България и катедра „Финанси и банково дело” при Донецкия национален университет „Василий Стус” – град Виница, Украйна.  \r\nПилотният първи прием бе осъществен през учебната 2017/2018 г. и включваше изцяло украинси студенти. Съгласно утвърдения учебен план, обучението през първия семестър се проведе в град Виница, а през втория – в Свищов, където лекционният процес бе в специализирана за обучение на финансисти учебна среда, изградена с дарение от Банка Пиреос. Финалният, трети семестър отново бе на украинска земя и включваше стаж в практиката, подготовка, написване и защита на дипломната работа. Всеки дипломат имаше по един български и един украински научен ръководител и бе „двойно” рецензиран. \r\nПубличната защита се проведе пред смесени комисии от преподаватели от двете сродни катедри. При осъществения телемост, в Стопанска академия присъстваха и други международни студенти и специализанти на свищовското висше училище, с които свидетели на първата защита за „двойна диплома” станаха представители на четири държави и два континента. \r\nПроведената чрез видеоконферентна връзка защита на английски език на магистърските тези бе по теми, пряко свързани с реални проблеми на финансовия мениджмънт, като финансови аспекти при формиране на стратегия за развитие на предприятието, кредитна политика на банка с чуждестранен капитал, управление на кредитния риск при потребителското кредитиране и др. Според преподавателите от двете изпитни комисии, чрез своите дипломни работи дипломантите показаха „изключително високо ниво на подготовка и изследователски способности”. Заключителните думи на двамата ръководители на партниращи си катедри, след успешната защита, бяха посветени на очакванията за успешен нов прием и на втория випуск студенти по този, вече позитивно завършен пионерен за Стопанска академия „Димитър А. Ценов” международен академичен проект.", "date": "2018.12.20", "title": "Велико Търново: С телемост в Стопанска академия „Д. А. Ценов” - Свищов защити първият випуск украински магистри за „двойна диплома”"}
{"url": "http://www.focus-news.net/news/2018/12/20/2604249/sofiya-intenziven-e-trafikat-v-tsyalata-tsentralna-chast-na-stolitsata.html", "text": "Интензивен е трафикът в цялата централна част на столицата. Това съобщи слушател на  Радио „Фокус“  Особено натоварено е движението в района на бул. \"Васил Левски\", ул. Гурко и ул. \"Георги С. Раковски\"", "date": "2018.12.20", "title": "София: Интензивен е трафикът в цялата централна част на столицата"}
{"url": "http://www.focus-news.net/news/2018/12/20/2604251/api-spira-se-dvizhenieto-na-kamionite-nad-12-t-po-avtomagistralite-i-natovarenite-patishta-v-pikovite-chasova-na-21-i-22-dekemvri.html", "text": "На 21 декември - петък, последният работен ден преди петте почивни дни за Коледа, от 16 часа до 20 часа, и на 22 декември (събота) от 9 до 14 часа ще бъде ограничено движението на камионите над 12 тона по автомагистралите и най-натоваренитe пътища. Това съобщиха от пресцентъра на  Агенция \"Пътна инфраструктура\" . Целта е повишаване на безопасността при пътуване и увеличаване на пропускателната способност на инфраструктурата при очаквания интензивен трафик в предстоящите празнични дни. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението. Агенция „Пътна инфраструктура“ апелира шофьорите да карат разумно, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. \r\nОграничено ще е преминаването на камионите над 12 тона по следните участъци от републиканската мрежа: \r\n-автомагистралите; \r\n-път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n-път I-1 - от Благоевград до ГКПП „Кулата“; \r\n-път I-4 п. в. „Коритна“ - Велико Търново - Шумен; \r\n-път I-5 Русе - Велико Търново; \r\n-път I-8 ГКПП „Калотина“ - София; \r\n-път I-9 Варна - Бургас; \r\n-път II-18 Околовръстен път на град София; \r\nпът II-99 Бургас - Царево. \r\nПо същите направления тежкотоварните камиони ще бъдат спрени и в последния почивен ден - 26 декември, от 14 часа до 20 часа, както и на 1 януари 2019 г. от 14 часа до 20 часа. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. \r\nНа 26 декември (сряда) през светлата част от денонощието в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. Карта с временната организация на движението по участъците от републиканската пътна мрежа в празничните дни в приложения линк -", "date": "2018.12.20", "title": "АПИ: Спира се движението на камионите над 12 т по автомагистралите и натоваренитe пътища в пиковите часова на 21 и 22 декември"}
{"url": "http://www.focus-news.net/news/2018/12/20/2604253/haskovo-10-bebeta-sa-rodeni-sled-invitro-protseduri-sponsorirani-ot-obshtinata.html", "text": "10 бебета са родени след инвитро процедури, спонсорирани от Община Хасково със средства от бюджета за 2017 година, отчетоха на Игнажден от отдел „Здравеопазване и социални дейности“. Това съобщиха от  Община Хасково . \r\nПрез 2017 година са отпуснати средства на 32 двойки. Общата сума е 75 000 лева. През 2018 година са подпомогнати 22 двойки с репродуктивни проблеми, отново с общо 75 000 лева.  До днес има информация, че други 8 жени вече очакват първите си рожби. Някои от тях са получили финансиране през предходната година, други - прею настоящата. На много от двойките им предстоят процедури след назначено лечение или манипулации. \r\nОт 2014 година насам Община Хасково е подпомогнала общо 97 двойки с репродуктивни проблеми.", "date": "2018.12.20", "title": "Хасково: 10 бебета са родени след инвитро процедури, спонсорирани от Общината"}
{"url": "http://www.focus-news.net/news/2018/12/20/2604250/blagoevgrad-povdignato-e-obvinenie-sreshtu-domoupravitel-udaril-s-parcheta-ot-betonna-plocha-mazh-zloupotrebyavasht-s-alkohol-i-vdigasht-shum-koyto-vposledstvie-e-pochinal.html", "text": "Окръжна прокуратура – Благоевград е внесла за разглеждане в съда обвинителен акт срещу Р. Т. за причинена от него смърт по непредпазливост – престъпление по чл. 124, ал. 1 от НК. Това съобщиха от  Апелативна прокуратура - София . Обвиняемият Т. живеел на първи етаж в жилищна сграда на ул. „Свобода“ в гр. Благоевград, като бил домоуправител на входа. Между него и Н. Е., по прякор „Мишкаро“, имало формирано отношение на неприязън, породено от факта, че поведението на последния създавало неудобство на Р.Т.  \r\nН. Е. злоупотребявал с алкохол, често седял по пейките в близост до имота на обвиняемия, идвал на гости при приятел в същия вход, с когото пускали музика и правели шумни събирания.  \r\nПо различни поводи двамата влизали в пререкания. Н. Е. псувал и отправял заплахи за живота спрямо Р. Т., които последният не приемал сериозно.  \r\nОколо 20.00 ч. на 10 юли 2017 г. те се срещнали пред дома на Т., като отново възникнало пререкание помежду им. Обвиняемият Т. взел от земята две парчета от бетонова плоча. Първоначално само замахнал с едното към Е., след което го хвърлил, като ударът попаднал в челно-теменна част на главата. От раната потекла кръв. При пострадалия дошли свидетели на инцидента, които съобщили за случилото се на телефон 112. Н. Е. бил транспортиран в Центъра за спешна медицинска помощ в Благоевград, а на следващия ден в клиника по неврохирургия при столична болница, където му била извършена операция.  \r\nСлед възстановяването му в рамките на следоперативния период, в деня на изписването му от лечебното заведение пострадалият Е. внезапно се почувствал зле. Въпреки незабавно оказаната лекарска помощ, мъжът починал.  \r\nОт извършената по досъдебното производство тройна съдебномедицинска експертиза е видно, че причината за смъртта е масивна белодробна тромбемболия с пълно запушване на ствола на белодробната артерия и главните й разклонения. Нейната поява била обусловена от черепно-мозъчната травма и свързаната с нея оперативна намеса. Вследствие на продължителното залежаване били създадени условия за образуване и отделяне с предвижване на тромботична маса след вертикализация на тялото и раздвижване на мястото на образуването й в други съдове с кръвния поток.  \r\nПредстои делото да продължи в съда.", "date": "2018.12.20", "title": "Благоевград: Повдигнато е обвинение срещу домоуправител, ударил с парчета от бетонна плоча мъж, злоупотребяващ с алкохол и вдигащ шум, който впоследствие е починал"}
{"url": "http://www.focus-news.net/news/2018/12/20/2604252/prof-hristomir-branzov-nimh-ochakvat-se-snegovalezhi-ot-badni-vecher-kato-osnovnite-shte-padnat-na-25-i-26-dekemvri.html", "text": "Очакват се снеговалежи от Бъдни вечер, като основните ще паднат на 25 и 26 декември. Това каза директорът на НИМХ проф. Христомир Брънзов по време на брифинг, предаде репортер на  Агенция „Фокус“.   „Прогнозата на НИМХ за празничните дни за съжаление не е еднозначва. Утре сутринта ще има мъгла, след обяд ще се разсее. Почивните дни събота и неделя ще има затопляне. Температурите ще се положителни. На Бъдни вечер срещу Рождество ще започне да нахлува студен въздух и се очакват да започнат валежи, като основните ще са на 25 и 26 декември сутринта. Искам веднага да подчертая, че метеоролозите не могат да имат конкретна прогноза за 25 и 26“, каза той и поясни, че дори европейският център дава три варианта за прогноза. „Това означава, че ние непрекъснато ще трябва да осъвременяваме и обновяваме прогнозата, с която ще запознаваме щаба“, допълни още проф. Брънзов.  \r\nДеница КИТАНОВА", "date": "2018.12.20", "title": "Проф. Христомир Брънзов, НИМХ: Очакват се снеговалежи от Бъдни вечер, като основните ще паднат на 25 и 26 декември"}
{"url": "http://www.focus-news.net/news/2018/12/20/2604254/sport-ludogorets-otnovo-uredi-kontrola-s-tsarvena-zvezda.html", "text": "Две години и половина, след като Лудогорец постигна една от най-значимите победи в Европа - 4:2 над Цървена звезда, „орлите\" ще играят отново срещу носителя на Купата на европейските шампиони за 1991 година. Според изданието „Espreso\" двата тима ще играят контрола в Турция на 2 февруари 2019 година, като това ще бъде гала-спарингът за българския и сръбския шампион по време на зимната подготовка. Лудогорец и Цървена звезда вече са играли контрола и в Разград през 2015 година. \r\nВ Звезда играе бившият вратар на Лудогорец Милан Борян, а доскоро там беше и Джонатан Кафу, който бе върнат на Бордо. \r\nВенцислав ДРАГОМАНОВ", "date": "2018.12.20", "title": "Спорт: Лудогорец отново уреди контрола с Цървена звезда"}
{"url": "http://www.focus-news.net/news/2018/12/20/2604257/pazardzhik-hudozhnikat-nikola-rukov-be-otlichen-za-postizheniyata-mu-v-oblastta-izobrazitelnoto-izkustvo-i-prinosa-mu-kam-kulturata-v-obshtina-peshtera.html", "text": "Художникът Никола Руков бе отличен от кмета на Община Пещера Николай Зайчев за постиженията му в областта изобразителното изкуство и приноса му към развитието на културата в общината, съобщи за  Радио „Фокус“ – Пазарджик  Стоян Йовчев, експерт в общинската администрация.  Признанието за Руков, който е и преподавател по изобразително изкуство, дойде на 49-та годишна изложба на художниците от клуб „Петър Стайков“. „31 автори представят в ХГ “Проф.Веселин Стайков“ по три свои творби в интересни и разнообразни стилове –  живопис, натюрморти, икони, приложно изкуство, живописна енкаустика, корено пластика. Освен утвърдените имена, познати на любителите на изкуството в Пещера, тази година за първи път в общата изложба се включиха Борислава Джинина, Маргарита Донева, Елена Фиданова, Елена Манчорова, Милка Павлова, Александър Кънев, Зоя Пехльова. За първи път свои творби представя и чужденец. Това е италианецът Салваторе Сика, който живее и работи в Пещера“, уточни Йовчев. Той допълни, че  изложбата бе открита от кмета Николай Зайчев, който изрази задоволството си от разширената география на експозицията, защото в нея се представят художници не само от Пещера, но и от Брацигово, Батак и дори Италия. Според градоначалника това е показателно за мястото на Пещера на културната карта не само в региона, но и в страната и превръщането на Галерията в достойна институция. Клубът на художниците в Пещера е основан през 1969 г. Негов председател в момента е Илия Тончев. \r\nАлбена ЖИЛЕКОВА", "date": "2018.12.20", "title": "Пазарджик: Художникът Никола Руков бе отличен за постиженията му в областта изобразителното изкуство и приноса му към културата в община Пещера"}
{"url": "http://www.focus-news.net/news/2018/12/20/2604247/washington-examiner-administratsiyata-na-tramp-si-pripisa-uspeh-v-otklonyavaneto-na-evropa-ot-ruskata-energiya.html", "text": "Администрацията на президента Доналд Тръмп обяви постигането на успех в усилията си да накара Европа да се откаже от руската енергия, като заяви, че последните споразумения за износ на втечнен природен газ в Полша са само началото, коментират в редакцията на изданието  Washington Examiner .  \r\n„Започваме да наблюдаваме да се предприемат действия, по-конкретно в Европейския парламент“, заяви американският заместник-министърът на енергетиката Дан Брюлет в интервю за вестника.  \r\nСъгласно думите му, ЕП започва обсъждания за въвеждането на нови регламенти за руския газопровод „Северен поток 2\". Администрацията на Тръмп категорично се противопоставя на тръбопровода, като вместо него настоява Европа да диверсифицира енергийните си доставки с внос на втечнен природен газ от САЩ. \r\nЕвропейският парламент прие резолюция на 12 декември, в която се казва, че тръбопроводът „представлява заплаха за европейската енергийна сигурност\". В същия ден в САЩ приеха решение за двустранно противопоставяне на газопровода. Брюлиет твърди, че след първоначална съпротива от страна на Германия, европейските държави стават все по-готови да погледнат на газопровода от геостратегическа светлина. \r\nПо-рано тази година Тръмп влезе в новинарските заглавия с предупрежденията си, че Европа попада „в плен“ на руската енергия.  Бавно, но сигурно европейските лидери се приближават до мнението на Тръмп, според което трябва да се диверсифицират доставките на природен газ за Европа от други източници.   \r\nСпоред Брюлет сделката между енергийната компания „Семпра\" и Полша, постигната в сряда, подчертава европейската решимост за дистанциране от Русия. \r\nПолша се съгласи да сключи 20-годишна сделка за закупуване на втечнен природен газ от терминала на компанията. Споразумението предвижда покриването на 15% от енергийните нужди на Полша годишно.  \r\nПолша също така подписа 24-годишна сделка с Cheniere Energy миналия месец, за да закупи втечнен природен газ от от съоръжението на компанията Sabine Pass в Луизиана. Според Брюлет повече европейски страни ще последват примера на Полша и ще се откажат от руската енергия, включително и Германия. В тази връзка той припомни, че Берлин планира да построи първи по рода си терминал за втечнен природен газ. Германската енергийна компания Uniper води преговори с японския Mitsui за изграждането на офшорния терминал. \r\nАдминистрацията на Тръмп очаква Германия да обяви в близко бъдеще още един или два проекта за изграждането на терминали, което е знак, че Берлин признават риска, породен от зависимостта от Русия, уверен е Брюлет.  Тереза Герова", "date": "2018.12.20", "title": "Washington Examiner: Администрацията на Тръмп си приписа успех в отклоняването на Европа от руската енергия"}
{"url": "http://www.focus-news.net/news/2018/12/20/2604255/gl-inspektor-rosen-rapchev-gd-natsionalna-politsiya-sluzhitelite-na-reda-shte-regulirat-patishtata-pri-izhodite-na-golemite-gradove-i-osnovnite-avtomobilni-traseta-i-avtomagistrali.html", "text": "Служителите на реда ще регулират пътищата при изходите на големите градове и основните автомобилни трасета и автомагистрали. Това каза на брифинг главен инспектор Росен Рапчев - началник на сектор „Пътен контрол” към Главна дирекция „Национална полиция”, предаде репортер на  Агенция “Фокус”.  По думите му ще има регулиране на пътя при изходите на големите градове, както и основните автомобилни трасета и автомагистрали. „Служителите ще внимават за регулирането и ще санкционират водачите, които не спазват въведените забрани. В  очивните дни контролът ще бъде насочен към водачите, употребили алкохол,  неправоспособните и скоростните режими. Както се очаква да се влоши обстановката, съвместно с щаба в АПИ сме създали организация за спиране на движението, особено на товарните автомобили на места, където няма сериозна валежна обстановка“, каза още гл. инспектор Рапчев. По думите му съгласно заповедта на АПИ за забрана на тежкотоварно движение „Пътна полиция“ ще осъществява контрол.  \r\nТой уточни, че съвместно с АПИ са създали организация извън тази заповед на 22 декември и на 1 януари да спират тежкотоварното движение с цел да се улесни прибиращите се граждани от местата, където са празнували.  \r\nДеница КИТАНОВА", "date": "2018.12.20", "title": "Гл. инспектор Росен Рапчев, ГД „Национална полиция“: Служителите на реда ще регулират пътищата при изходите на големите градове и основните автомобилни трасета и автомагистрали"}
{"url": "http://www.focus-news.net/news/2018/12/20/2604259/kurir-makedoniya-nikos-kotsiyas-poluchi-anonimna-zaplaha-po-telefona-shte-te-ekzekutirame.html", "text": "Бившият министър на външните работи на Гърция Никос Коцияс получи анонимни заплахи по телефона заради предложението му за управлението на тайните фондове, съобщава македонското електронно издание  „Курир“ , като се позовава на съобщение от движението на Коцияс „Прато“. \r\nСпоред местните медии бившият първи дипломат на Атина е получил закани, че ще бъде екзекутиран.  \r\n„Известните - неизвестни, парадържавата в политическия живот, днес заплашиха по телегона заплашиха Никос Коцияс, само няколко часа след неговото предложение за контрол на тайните фондове на всички министерства, включително Министерството на отбраната, на вътрешните работи, и по-специално на Националната разузнавателна служба“, обявиха от „Прато“, като допълниха, че „председателят на движението не се плаши“.  \r\nУспоредно с това движението призовава полицейските и съдебните органи да реагират бързо и да арестуват онези, които стоят зад заплахите за Коцияс. \r\nС позиция за заплахите към бившия шеф на гръцката дипломация излезе и премиерът Алексис Ципрас, който на официалния си профил в социалната мрежа „Туитър“ написа, че заплахите са още едно доказателство за това докъде води слепия национализъм и насърчаването на омразата. Тереза Герова", "date": "2018.12.20", "title": "„Курир“ (Македония): Никос Коцияс получи анонимна заплаха по телефона: „Ще те екзекутираме!“"}
{"url": "http://www.focus-news.net/news/2018/12/20/2604260/kyustendil-inspektori-ot-regionalnata-direktsiya-po-gorite-izvarshiha-proverki-na-targovtsite-na-koledni-elhi-v-grada.html", "text": "Инспектори от Регионалната дирекция по горите (РДГ) в Кюстендил извършиха проверки на търговците на коледни елхи в града, предаде репортер на  Радио „Фокус” – Кюстендил . Проверките бяха осъществени на кооперативния пазар в града. „Проверките започнаха от началото на годината. Сега проверяваме тържището в Кюстендил. Тук имаме нова продукция. Направихме забележка по отношение на поставянето на пластмасовата марка върху някои от дръвчетата. Проверяват се и самите документи за произход, засича се информацията и в електронната система”, каза експертът в РДГ – Кюстендил Костадин Капланов. По думите му до момента не са установени нарушения при продажбата на коледни елхи. През 2017 година е установен един бус с коледни елхи, при който е установена нередовност на документите. Моторното превозно средство и самите елхи са били конфискувани. \r\nВенцеслав ИЛЧЕВ", "date": "2018.12.20", "title": "Кюстендил: Инспектори от Регионалната дирекция по горите извършиха проверки на търговците на коледни елхи в града"}
{"url": "http://www.focus-news.net/news/2018/12/20/2604256/glavniyat-sekretar-na-mvr-ivaylo-ivanov-kam-momenta-ne-e-otkrit-izvarshitelyat-na-krazhbata-na-statuyata-na-apolon.html", "text": "Към момента не е открит извършителят на кражбата на статуята на Аполон. Това каза по време на брифинг главният секретар на МВР Ивайло Иванов във връзка с открадната статуя на Аполон, предаде репортер на  Агенция „Фокус“.   „Проверяват се голям брой кръг лица. Когато има задържан извършител, веднага ще ви уведомим“, каза той.  \r\nДеница КИТАНОВА", "date": "2018.12.20", "title": "Главният секретар на МВР Ивайло Иванов: Към момента не е открит извършителят на кражбата на статуята на Аполон"}
{"url": "http://www.focus-news.net/news/2018/12/20/2604258/nedyalko-slavov-oblasten-upravitel-na-smolyan-osnovnite-usiliya-koito-polagame-sa-za-obnovyavane-na-infrastrukturata-v-oblastta.html", "text": "Основните усилия, които полагаме, са за обновяване на инфраструктурата в област Смолян. През 2018 г. се постигна напредък и по реализация на важните и приоритетни обекти в пътната и водната инфраструктура. Това заяви областният управител на Смолян Недялко Славов на финалната си за 2018 г. пресконференция, предаде репортер на  Радио „Фокус“ – Смолян . \r\n„Основен ангажимент не само на Областта администрация, а и на целия регион остава проекта и отварянето на граничния пункт при Рудозем. В момента сме в процедура на обществени поръчки и оценка на постъпилите предложения за избор на строител и надзор. Обжалвана бе процедурата още в начален етап, но КЗК се произнесе в наша полза. Важни пътни проекти за областта, които са на различен етап от тяхната реализация са пътят Средногорци – Рудозем, по който текат дейности, обхода на Рудозем, за който все още няма избрани изпълнители, но се оценяват предложенията. На пролет ще започне рехабилитацията на пътя Смолян – Девин – Михалково – Кричим, който е най-големия проект, финансиран по „Региони в растеж“ за инвестиции в пътната инфраструктура. Обявено е проектирането от страна на АПИ на проекта за пътната отсечка Смолян – Рудозем, през връх Средногорец“, поясни Славов. \r\nТой отбеляза, че стратегически важен проект, по който дейностите също напредват е проекта за разширяване на главния път Смолян – Асеновград, за който преди дни с решените на директора на РИОСВ – Смолян е преценено, че не е необходимо за него да има оценка за въздействието върху околната среда. \r\n„По отношение на водоснабдителна инфраструктура в област Смолян, вече е даден старт на обществените поръчки по т. нар. втори воден цикъл на Смолян. Много са инвестициите, които дружеството прави във всички общини за подобряване на водопроводната мрежа, много са и проектите за рехабилитация на довеждащи водопроводи, които са одобрени на общините за изпълнение, които ще започне през следващата година. Надявам се през 2019 г. да се въведе в експлоатация язовир „Пловдивци“, а наш ангажимент е да придвижим напред и проекта за рехабилитация на водопровода от „Пловдивци“ към Мадан“, посочи Недялко Славов. \r\nТой подчерта, че имат добро взаимодействие с общините в област Смолян и се обединяват за важните неща, които са в интерес на хората. Най-пресния пример за това е постановлението на Министерски съвет от вчера, с които бяха отпуснати близо 10 млн. лв. на общините от областта за важни проекти в областта на водоснабдяването, спортни съоръжения, обществени пространства за отдих, както и временен приют за кучета, който е важна стъпка за решаване проблема с бездомните кучета. \r\nСлавов уточни, че основен приоритет е образованието и допълни, че в този благодарение на МОН и РУО се провежда политика особено благоприятна за област Смолян към значително подобряване качеството на образованието. Той подчерта, че в региона няма закрити училища и детски градини. „Работи се усилено за мотивация на учителите, не са малко инвестициите. Демографския натиск тук е най-сериозен, въпреки това качеството на образованието е на изключително добро ниво, като показателни за това са резултатите от матурите и външните оценявания, каза областният управител. \r\nПо думите му в социалната сфера е направена съществена реформа, касаеща много жители попаднали в социална изолация или уязвимост. Стаситическите показатели показват значителен ръст на подпомаганите лица. В здравеопазването има относително спокойствие откъм финансиране на болниците и доболничната помощ. Проблем остава липсата на специалисти и медицински персонал, но наскоро областната болницата получи и средства за оборудване на отделението по хемодиализа. „Проектът за спешна помощ ще промени кардинално към добро спешната помощ в областта със солидни инвестиции в всички филиали в региона и хората ще останат удовлетворени от инвестициите, които ще доведат и до по-доброто здравеопазване“, допълни областният управител. \r\nТой подчерта, че област Смолян продължава да бъде най-сигурния регион с ниска престъпност и висока разкриваемост. Основните проблеми са с безопасността на движение и деяния с латентен характер. Славов спомена и за активното преобразуване на 101 Алпийски батальон в полк през 2018 г. и че през годината има около 150 новоназначени военнослужещи, което го прави едно средно предприятие и осигурява нови работни места. \r\nСлавов отбеляза, че през 2018 г. Областна администрация е върнала 24 решения на Общинските съвети в областта. По 6 решения на съветите в Смолян и Девин, по три на Златоград, Неделино и Доспат и по едно на Мадан, Чепеларе и Борино. 22 от тях са коригирани, две са оспорени от Девин пред Административен съд, като едното дело е приключило на първа инстанция в полза на областната управа, каза още Славов. \r\nНели ГЕРГЬОВСКА", "date": "2018.12.20", "title": "Недялко Славов, областен управител на Смолян: Основните усилия, които полагаме, са за обновяване на инфраструктурата в областта"}
{"url": "http://www.focus-news.net/news/2018/12/20/2604261/a1-on-makedoniya-iran-sled-izgonvaneto-na-poslanika-mu-v-tirana-albaniya-e-zhertva-na-sasht-i-izrael.html", "text": "Иран обвини САЩ и Израел за изгонването на посланика и още един дипломат на Техеран от Албания заради участие в дейности, които застрашават сигурността в страната, предава македонската електронна медия  A1 On . \r\nИранската държавна информационна агенция IRNA, на която се позовава медията, цитира говорителя на външното министерство Бахрам Газеми, който заяви, че „Албания е станала жертва на САЩ, Израел и някои терористични групировки\". \r\n„САЩ и Израел се опитват да унищожат отношенията между Иран и европейските държави. Албания не трябва да позволява на други да диктуват отношенията й с Техеран“, подчерта Газеми. \r\nАлбания реши да обяви за персони нон грата и изгони иранския посланик Голамхошеин Мохамадниа и още един дипломат от посолството на Иран в Тирана заради съмнение, че „са замесени в дейности, които са заплаха за сигурността на страната\". \r\nСпоред говорителят на Министерство за Европа и външните работи в Тирана решението за обявяване на иранските дипломати за персони нон грати е взето „след консултация с съюзническите страни, заради тяхната дейност в Албания, в противоречие с техния дипломатически статут\". Тереза Герова", "date": "2018.12.20", "title": "A1 On (Македония): Иран след изгонването на посланика му в Тирана: Албания е жертва на САЩ и Израел"}
{"url": "http://www.focus-news.net/news/2018/12/20/2604264/kyustendil-nyama-postapili-predlozheniya-otnosno-predlozhenite-promeni-za-danaka-varhu-motornite-prevozni-sredstva-v-obshtinata.html", "text": "Няма постъпили предложения относно предложените промени за данъка върху моторните превозни средства в община Кюстендил. Това съобщиха за  Радио „Фокус” – Кюстендил  от Общински съвет – Кюстендил. Проектът за изменение и допълнение на Наредбата за определяне размера на местните данъци на територията на Община Кюстендил,  заедно с мотивите към него, е публикуван за предложения становища и възражения, но няма неприети предложения. Предстои внасяне на проекта за гласуване от страна на Общинския съвет. Същото се отнася и за и за проекта за изменение и допълнение на Наредбата за определяне и администриране на местните такси и цени на услуги на територията на Община Кюстендил. Предложението касае изменение на някои от таксите, заплащани за ползване на услугата „Домашен социален патронаж”. Предложенията също ще бъдат гласувани от страна на общинските съветници в Кюстендил. \r\nВенцеслав ИЛЧЕВ", "date": "2018.12.20", "title": "Кюстендил: Няма постъпили предложения относно предложените промени за данъка върху моторните превозни средства в общината"}
{"url": "http://www.focus-news.net/news/2018/12/20/2604262/ministar-mladen-marinov-iskam-da-prizova-vodachite-da-badat-tarpelivi-pri-nalichie-na-silen-snegovalezh-i-snegopochistvane.html", "text": "Искам да призова водачите при наличие на силен снеговалеж и работа на снегопочистващите машини да бъдат търпеливи. Това каза министърът на вътрешните работи Младен Маринов по време на брифинг, предаде репортер на  Агенция „Фокус“   „Основният призив към водачите както на леки автомобили, така и на  тежкотоварни, е да спазват разпоредената организация с пътни знаци и с маркировка, защото не навсякъде може да има полицейски служители. Това, че няма, не означава, че водачът на тежкотоварния автомобил не трябва да се съобрази със знака, който забранява навлизането в участък, когато вали сняг. Знаете при ситуацията от неделя имаше и много съставени актове на такива водачи – 30 такива акта. Глобите са наистина сериозни. Освен, че има глоби, има принудителни административни мерки по отношение на превозното средство. Така че, за да не стигаме до тези крайности да се съобразяват с пътните знаци и с организацията на движението“, призова още Маринов. По думите му, когато има колона от автомобили, не трябва да се заобикаля. Той уточни, че тези, които бързат няма да стигнат така по-бързо, а ще направят така, че да не може да се почисти трасето. „Така че нека да сме дисциплинирани, търпеливи, да се подготвим за пътуване в зимни условия. Пълни резервоари, топли дрехи, чистачки“, каза още министърът.  \r\nДеница КИТАНОВА", "date": "2018.12.20", "title": "Министър Младен Маринов: Искам да призова водачите да бъдат търпеливи при наличие на силен снеговалеж и снегопочистване"}
{"url": "http://www.focus-news.net/news/2018/12/20/2604263/veliko-tarnovo-400-000-leva-sa-neobhodimi-za-remont-i-vatreshno-preustroystvo-na-domashniya-sotsialen-patronazh-v-debelets.html", "text": "400 000 лева са необходими за ремонт и вътрешно преустройство на Домашния социален патронаж в Дебелец. На заседанието си Общински съвет – Велико Търново даде съгласие Община Велико Търново да кандидатства с проект пред Проект „Красива България“ за подобряване на условията на сградата на социалната услуга, предаде репортер на  Радио „Фокус“ – Велико Търново . Общината трябва да осигури 70% или 280 000 лева от сумата. От местната администрация обосноваха разхода с факта, че към момента, сградата на Домашния социален патронаж е в незадоволително общо техническо състояние. В продължение на много години не са извършвани по-значими ремонти и модернизации. Стените и пода в отделните сектори са напукани и създават опасност за персонала. Налага се цялостно саниране на кухненския блок и доставка на ново оборудване.  \r\nАдминистративната част на сградата е разположена в непосредствена близост с миялното и разливното помещения, което сериозно затруднява както работата на административния персонал, така и дейността на служителите в кухненския блок на социалната услуга. Влажността във всички помещения в сградата е изключително висока. Често по стените в разливно и миялно помещения се появява плесен, което е недопустимо и не отговаря на хигиенните изисквания. При проливни дъждове в северната част на сградата се събира вода, която просмуква през стените и наводнява помещението, в което нощуват колите на Домашен социален патронаж – Велико Търново. От Община Велико Търново подчертават, че е необходимо изграждане на дренажна система за събиране и отвеждане на дъждовните и подпочвени води. Фасадите на сградата са в окаяно състояние и не са ремонтирани от много години. Мазилката се рони на места, поради високото ниво на влажност в сградата. Част от прозорците на сградата не са подменяни никога. Необходимо е полагане на топлоизолация, нова мазилка и доставка и монтаж на PVC дограма, в резултат на което сградата ще бъде приведена в пълно съответствие с всички съвременни изисквания и стандарти за енергийна ефективност. „Предвид постоянния ръст на броя на потребителите, пространството, в което е обособен кухненския блок е недостатъчно за безпроблемното и качествено изпълнение на процеса по приготвяне и съхранение на храни. Наложително е и цялостно преустройство на помещенията, което включва приобщаване на административната част към разливно и миялно помещения и промяна в предназначението й; цялостна реорганизация на електрическа, ВиК, отоплителна и вентилационна инсталации; закупуване на нови мивки и работни плотове за разливно и миялно помещения; промяна в предназначението на гараж, намиращ се в североизточната част на сградата, в административна част с цел отделянето й от кухненския блок; изграждане на електрическа инсталация в гаража; ситуиране на административната част в североизточната част на сградата (гараж) и обособяване на две отделни стаи за управител, домакин, касиер и двама социални работници и други“, посочват от Общината. \r\nВ базата на Домашен социален патронаж в град Дебелец всеки работен ден от седмицата се приготвя и доставя храна за нуждите на повече от 430 потребители, в т. ч. за 25 деца с увреждания – потребители на Дневен център за деца с увреждания „Дъга“, гр. Велико Търново, както и за 75 лица – потребители на социалната услуга Обществена трапезария. Общата численост на наетия персонал съгласно актуалното щатно разписание на социалната услуга е 55 служители. \r\nНадежда КРЪСТЕВА", "date": "2018.12.20", "title": "Велико Търново: 400 000 лева са необходими за ремонт и вътрешно преустройство на Домашния социален патронаж в Дебелец"}
{"url": "http://www.focus-news.net/news/2018/12/20/2604266/desislava-ivanova-obshtina-dupnitsa-za-poredna-godina-uspyahme-da-zaradvame-detsa-ot-uyazvimite-grupi-v-dupnitsa.html", "text": "За поредна година успяхме да зарадваме деца от уязвимите групи в Дупница. Това каза пред  Радио „Фокус” – Кюстендил  Десислава Иванова, старши експерт в направление „Европейски проекти” към Община Дупница.  \r\n„Във връзка с предстоящите коледни и новогодишни празници бяха организирани коледни тържества за децата, които са потребители на семейните центрове, създадени по проекта „Алтернатива за ранно детско развитие”, по който бенефициент е Община Дупница, а финансирането е осигурено от Оперативна програма „Развитие на човешките ресурси”. Имаше песни, танци, много музика, смях, забавления за децата, лакомства и подаръци, осигурени от Община Дупница. Подаръците бяха осигурени от добрия старец Дядо Коледа, който имаше асистентки – две Снежанки. Получи се хубаво коледно тържество, на което децата, родителите, а пък и гостите експерти, всички се забавляваха, донесоха коледния дух на децата”, каза Десислава Иванова. \r\nПо думите й семейните центрове, където са се провели тържествата, са в кварталите „Гиздова махала”, „Спартак” и „Ценеви”, както и в основния център, където е и административното ръководство на услугите. Той се намира на последния етаж на поликлиниката в Дупница. \r\nВенцеслав ИЛЧЕВ", "date": "2018.12.20", "title": "Десислава Иванова, Община Дупница: За поредна година успяхме да зарадваме деца от уязвимите групи в Дупница"}
{"url": "http://www.focus-news.net/news/2018/12/20/2604267/kyustendil-zam-kmetat-svetoslav-vasilev-prisastva-na-sreshta-v-nachalno-uchilishte-sv-sv-kiril-i-metodiy-v-selo-razhdavitsa.html", "text": "Зам.-кметът на Община Кюстендил Светослав Василев присъства на среща в Начално училище „Св. св. Кирил и Методий” в село Раждавица, предаде репортер на  Радио „Фокус” –  Кюстендил . Срещата беше между учителския колектив, учениците и представители на посолството на САЩ в България. На срещата присъстваха началникът на Регионално управление на образованието Мая Стойчева, директорът на Общинска служба „Социално подпомагане” Бойко Шопов и Лалка Илиева – директор на отдел „Закрила на детето” в Кюстендил. Приветствие към гостите Миглена Чавдарова – директор на училището. В рамките на срещата беше представена презентация, посветена на 175-годишната история на училището, а учениците изнесоха литературно – музикална програма с  която поздравиха присъстващите. Представителите на посолството на САЩ поздравиха учителския колектив и учениците и подариха коледни подаръци на всички деца. \r\nВенцеслав ИЛЧЕВ", "date": "2018.12.20", "title": "Кюстендил: Зам.-кметът Светослав Василев присъства на среща в Начално училище „Св. св. Кирил и Методий” в село Раждавица"}
{"url": "http://www.focus-news.net/news/2018/12/20/2604269/nedyalko-slavov-oblasten-upravitel-na-smolyan-predizvikatelstvata-prez-2019-g-sa-infrastrukturnite-proekti-gkpp-rudozem-i-provezhdaneto-na-dva-vida-izbori.html", "text": "Предизвикателствата, които стоят пред работата на Областна администрация – Смолян през 2019 г. са свързани с реализацията на инфраструктурните проекти и най-вече с проекта за ГКПП „Рудозем“, както и с провеждането на двата вида избори, които предстоят. Това заяви областният управител на Смолян Недялко Славов на финалната си за 2018 г. пресконференция, предаде репортер на  Радио „Фокус“ – Смолян . Той отбеляза, че ще продължат да се занимават с критичната инфраструктура и най-вече със сваличището край Тикале. „Ще се стремим да изпълняваме програма за превенция срещу природни бедствия и търсим финансиране за такива дейности. Предизвикателство за нас е и как ще се развие новия подход за упражняване на регионална политика. Дебатът предстои през 2019 г. и се надявам да постигнем подход, който да удовлетворява регион като нашия. Ще продължим да въвеждаме по-широк набор от електронни услуги. Голямо предизвикателство е и негативна демографска картина и последиците във всички сфери от това, защото този факт се отразява в работата на общините, в социалната сфера, в икономиката и здравеопазването“, посочи Славов. \r\nТой обобщи, че е удовлетворен, че изпълняват последователно ангажиментите поети на изборите и че област Смолян е една от областите, в която общините са получили най-много средства през 2018 г., а това гарантира по-добро качество на живот. \r\nНели ГЕРГЬОВСКА", "date": "2018.12.20", "title": "Недялко Славов, областен управител на Смолян: Предизвикателствата през 2019 г. са инфраструктурните проекти, ГКПП „Рудозем“ и провеждането на два вида избори"}
{"url": "http://www.focus-news.net/news/2018/12/20/2604271/pregled-na-mezhdunarodnite-novini-do-18-chasa-agentsiya-fokus.html", "text": "Администрацията на президента Доналд Тръмп обяви постигането на успех в усилията си да накара Европа да се откаже от руската енергия, като заяви, че последните споразумения за износ на втечнен природен газ в Полша са само началото, коментират в редакцията на изданието  Washington Examiner .  \r\n„Започваме да наблюдаваме да се предприемат действия, по-конкретно в Европейския парламент“, заяви американският заместник-министърът на енергетиката Дан Брюлет в интервю за вестника.  \r\nСъгласно думите му, ЕП започва обсъждания за въвеждането на нови регламенти за руския газопровод „Северен поток 2\". Администрацията на Тръмп категорично се противопоставя на тръбопровода, като вместо него настоява Европа да диверсифицира енергийните си доставки с внос на втечнен природен газ от САЩ. \r\nЕвропейският парламент прие резолюция на 12 декември, в която се казва, че тръбопроводът „представлява заплаха за европейската енергийна сигурност\". В същия ден в САЩ приеха решение за двустранно противопоставяне на газопровода. Брюлиет твърди, че след първоначална съпротива от страна на Германия, европейските държави стават все по-готови да погледнат на газопровода от геостратегическа светлина. \r\nПо-рано тази година Тръмп влезе в новинарските заглавия с предупрежденията си, че Европа попада „в плен“ на руската енергия.  Бавно, но сигурно европейските лидери се приближават до мнението на Тръмп, според което трябва да се диверсифицират доставките на природен газ за Европа от други източници.   \r\nСпоред Брюлет сделката между енергийната компания „Семпра\" и Полша, постигната в сряда, подчертава европейската решимост за дистанциране от Русия. \r\nПолша се съгласи да сключи 20-годишна сделка за закупуване на втечнен природен газ от терминала на компанията. Споразумението предвижда покриването на 15% от енергийните нужди на Полша годишно.  \r\nПолша също така подписа 24-годишна сделка с Cheniere Energy миналия месец, за да закупи втечнен природен газ от от съоръжението на компанията Sabine Pass в Луизиана. Според Брюлет повече европейски страни ще последват примера на Полша и ще се откажат от руската енергия, включително и Германия. В тази връзка той припомни, че Берлин планира да построи първи по рода си терминал за втечнен природен газ. Германската енергийна компания Uniper води преговори с японския Mitsui за изграждането на офшорния терминал. \r\nАдминистрацията на Тръмп очаква Германия да обяви в близко бъдеще още един или два проекта за изграждането на терминали, което е знак, че Берлин признават риска, породен от зависимостта от Русия, уверен е Брюлет. \r\n***  След решението на САЩ да изтеглят военнослужещите си от Сирия Израел ще увеличи усилията си срещу действията на Иран в разкъсваната от война близкоизточна република. Това увери министър-председателят на Израел Бенямин Нетаняху, съобщава вестник  The Jerusalem Post .  \r\n„Ние ще продължим да действаме в Сирия, за да предотвратим усилията на Иран да работи срещу нас. Знам, че го правим с пълната подкрепа на САЩ“, увери Нетаняху. \r\nИзраелските отбранителни сили също ще продължат да унищожава тунелите за нападение на „Хизбула“, изкопани по северната граница,  допълни Нетаняху. „Тези тунели бяха построени от „Хизбула“ с пряка подкрепа и финансиране от Иран. Това е иранската мрежа на агресия в Близкия изток, която също така тероризира Европа и целия свят\", коментира израелският премиер.  \r\nОт редакцията отбелязват, че съответните изявления Нетаняху направи на петата по ред среща на върха Израел-Гърция-Кипър, която се проведе в Беер Шеба по-рано в четвъртък. Президентът на Кипър Никос Анастасияс, гръцкият премиер Алексис Ципрас и посланикът на САЩ Дейвид Фридман също присъстваха на срещата на високо равнище, допълва изданието.  \r\nВ сряда Нетаняху обяви, че е получил предупреждение от САЩ за решението за изтеглянето на военните им от Сирия. Това се е случило в рамките на телефонни разговори с американския президент Доналд Тръмп и държавният секретар Майк Помпео, проведени съответно в понеделник и във вторник. \r\n***  Държавният глава на САЩ Доналд Тръмп изпрати още едно писмо до лидер на балканска държава. Този път удостоения с честта е министър-председателят на Албания Еди Рама, предава македонската информационна агенция  „Макфакс“ . \r\nПовод за писмото на американския президент е решението на Тирана да изгони от страната двама ирански дипломати, включително посланика, заради действия, които заплашват сигурността на Албания. В текста Тръмп благодари на Рама за „постоянните усилия за противопоставяне на Иран, неговите дестабилизиращи действия и усилията да заглушат дисидентите в целия свят“. \r\nПо-рано Албания обяви за персони нон грата и изгони двама дипломати от посолството на Ислямска република Иран, заподозрени за участие в дейности, които застрашават сигурността на страната. Информацията се появи най-напред в средствата за масова информация, но по-късно бе потвърдена от говорител на Министерството за Европа и външните работи в Тирана. Обяснението на ведомството е, че иранските дипломати са изгонени от страната „заради тяхната дейност в Албания, влизаща в противоречие с дипломатическия им статут“.  \r\nНеофициални източници твърдят, че решението на властите е взето в резултат от сътрудничеството с партньорски и израелските тайни служби, с цел да се избегне инцидент по време на футболния мач между Албания и Израел в Шкодра, който трябваше да се проведе в рамките на Лигата на нациите. \r\nПо това време е имало информация, че лидерът на албанските джихадисти в „Ислямска държава“, Лавдрим Мухаджери, както и други терористи, са планирали нападение срещу израелските футболисти. Във връзка със случая в Албания и Косово бяха арестувани над 20 души. \r\n***  Иран обвини САЩ и Израел за изгонването на посланика и още един дипломат на Техеран от Албания заради участие в дейности, които застрашават сигурността в страната, предава македонската електронна медия  A1 On . \r\nИранската държавна информационна агенция IRNA, на която се позовава медията, цитира говорителя на външното министерство Бахрам Газеми, който заяви, че „Албания е станала жертва на САЩ, Израел и някои терористични групировки\". \r\n„САЩ и Израел се опитват да унищожат отношенията между Иран и европейските държави. Албания не трябва да позволява на други да диктуват отношенията й с Техеран“, подчерта Газеми. \r\nАлбания реши да обяви за персони нон грата и изгони иранския посланик Голамхошеин Мохамадниа и още един дипломат от посолството на Иран в Тирана заради съмнение, че „са замесени в дейности, които са заплаха за сигурността на страната\". \r\nСпоред говорителят на Министерство за Европа и външните работи в Тирана решението за обявяване на иранските дипломати за персони нон грати е взето „след консултация с съюзническите страни, заради тяхната дейност в Албания, в противоречие с техния дипломатически статут\". \r\n***", "date": "2018.12.20", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/12/20/2604265/aktualna-patna-obstanovka-kam-1730-chasa.html", "text": "Актуална пътна обстановка към 17.30 часа, предоставена от  Агенция „Пътна инфраструктура“ . Пътните настилки са предимно мокри, заснежени, по усойните и планински райони частично заледени, обработени и проходими при зимни условия. \r\nОграничена видимост поради мъгла: \r\n- До 50 м. в района на: Гранитово, Плевен и Антоново. \r\n- До 100 м. в района на: проход „Троянски“. \r\n- До 150 м. в района на: Брезник. Ограничения за товарни автомобили \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: \r\nНа 21.12.2018 г. от 16 до 20 часа; \r\nНа 22.12.2018 г. от 9 до 14 часа; \r\nНа 26.12.2018 г. от 14 до 20 часа; \r\nНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\nВсички автомагистрали;  \r\nпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-път I-1 Благоевград-ГКПП „Кулата“; \r\n-път I-4 п. в. „Коритна“-Велико Търново-Шумен; \r\n-път I-5 Русе-Велико Търново; \r\n-път I-8 ГКПП „Калотина“-София; \r\n-път I-9 Варна-Бургас; \r\n-път II-18 Околовръстен път София; \r\n-път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n\tПри липса на хоризонтална маркировка – в участъка от км 15+030 до км 18+330 скоростта на движение се ограничава до 70 км/ч., както и движението и спирането по аварийната лента. \r\n\tСлед полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nСрок: от 17:00 часа на 20.12.2018 г. до 17:00 часа на 22.12.2018 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ \"Хемус\" от км 31+996 до км 33+780 в посока София е ограничено поради ремонтно-възстановителни дейности на видукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nДвижението по АМ \"Хемус\" в тунел \"Топли дол\" посока Варна се осъществява в една лента поради демонтаж на светофарни уредби в активната и изпреварваща ленти. Движението се извършва поетапно в една от двете ленти. Срок: от 08:00 до 13:00 часа на 21.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  Въведени ограничения по основните пътни направления : \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа :  \r\nOграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 12:00 часа на 27.12.2018 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.12.2018 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. Състояние на републиканската пътна мрежа :   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 21.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2018 г. \r\nРемонтни дейности: \r\nПът III-208: Движението по път ІІІ-208 при км 51+713 в участъка Провадия – Айтос се осъществява от дясно по посока на движението поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.12.2018 г. \r\nПът III-795: Движението по път III-795 в участъка Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 30.12.2018 г. \r\nПът ІІІ –7306: Движението по път III-7306 в участъка Черница - Сунгурларе - Славянци от км 5+000 до км 14+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2018 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 28.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 28.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 28.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 28.12.2018 г.; \r\nРемонтни дейности: \r\nПът ІІ-21: Движение в една лента по път ІІ-21 Русе – Силистра в участъка от с. Сребърна до разклона за с. Татарица / местността „Кълнежа/ от км 99+350 до км 102+000 поради извършване на контролирана сеч на опасни дървета. Създадена е ВОБД с регулировчици, конуси и предупредителни пътни знаци. Срок до 21.12.2018 г. \r\nПът ІІ-235: Движение в една лента по път ІІІ – 235, Зафирово – Малък Преславец, поради монтиране на стоманени предпазни огради. Създадена е ВОБД с конуси и предупредителни пътни знаци. Срок до 21.12.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 28.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 28.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20 \r\n31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.  \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 21.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 28.12.2018 г.; \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 21.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 28.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 21.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.; \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 21.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 21.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 21.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.20", "title": "Актуална пътна обстановка към 17.30 часа"}
{"url": "http://www.focus-news.net/news/2018/12/20/2604268/inzh-mihail-rashkov-api-vsichki-firmi-koito-poddarzhat-patishtata-na-teritoriyata-na-tsyalata-strana-sa-v-gotovnost.html", "text": "Всички фирми, които поддържат пътищата на територията на цялата страна, са в готовност. Това каза инж. Михаил Рашков от Агенция „Пътна инфраструктура“ (АПИ) по време на брифинг, предаде репортер на  Агенция  „Фокус“.    \r\n\"Всички фирми, които поддържат пътищата на територията на цялата страна, са в готовност. Имат необходимите материали. Основното наше действие ще бъде както към вас да предадем изпреварваща информация, така и към тях, за да може да се действа съвсем спокойно“, каза още Рашков. По думите му прояви ли се разбиране, всичко ще бъде нормално.  \r\nДеница КИТАНОВА", "date": "2018.12.20", "title": "Инж. Михаил Рашков, АПИ: Всички фирми, които поддържат пътищата на територията на цялата страна, са в готовност"}
{"url": "http://www.focus-news.net/news/2018/12/20/2604273/kyustendil-patishtata-v-oblastta-sa-prohodimi-pri-zimni-usloviya.html", "text": "Пътищата в област Кюстендил са проходими при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки на места са заледени, във високопланинските райони пътищата са заснежени и хлъзгави, но проходими. Извършва се периодично третирането на пътните настилки с пясък и луга. Движението по Автомагистрала „Струма“, път Е-79 и пътят Радомир – Кюстендил – ГКПП „Гюешево” се осъществява без проблеми, но в условия на зимна обстановка. Нормално се извършва преминаването през българо-македонския пункт. \r\nВенцеслав ИЛЧЕВ", "date": "2018.12.20", "title": "Кюстендил: Пътищата в областта са проходими при зимни условия"}
{"url": "http://www.focus-news.net/news/2018/12/20/2604274/aktsenti-v-sutreshniya-blok-dobro-utro-balgariya-po-radio-fokus-na-21-dekemvri.html", "text": "2018 година освен динамична, беше изпълнена с добротворчество, както на местно така и на международно ниво. Кои бяха най-важните акценти през тази година за БЧК и какви цели си поставя червенокръстката организация за следващата? Отговорите търсим от председателя на БЧК Христо Григоров. Продължаваме с равносметката в края на годината, каква беше тя за страната ни, как се проми имиджът на България в годината, в която пое ротационното европредседателство на Съвета на ЕС и как ще продължи дебатът за бъдещето на Европа? Тези и други въпроси коментираме с ръководителя на представителството на ЕК в България Огнян Златев. Зимният сезон и очакването на празниците съвсем не изключва темата за алергиите. Ниските температури, освен не особено любими за мнозина, могат да се окажат и сериозен проблем за хората, страдащи от студова алергия. Какво представлява тя, как се диагностицира и има ли лечение? Отговорите търсим от алерголога д-р Тихомир Мустаков. В минутите след 9 часа Бояна Атанасова от  Радио „Фокус“-Варна  ще ни разкаже кои книги търсят децата в Регионална библиотека „Пенчо Славейков“ в морския град и кои са техните любими автори? Тези и още теми - в сутрешния блок „Добро утро, България“ на  Радио „Фокус“  от 06.00 до 10.00 часа на 21 декември с водещ Виктория Месробович - Кувенджиева.", "date": "2018.12.20", "title": "Акценти в сутрешния блок „Добро утро, България“ по Радио „Фокус“ на 21 декември"}
{"url": "http://www.focus-news.net/news/2018/12/20/2604275/sport-barselona-kaparira-zvezdite-na-ayaks.html", "text": "Спортният директор на Аякс Марк Овермарс призна, че двамата най-конвертируеми футболисти на холандския гранд практически са капарирани от Барселона. Става въпрос за централния защитник Матайс де Лихт, който беше избран за най-добър млад играч в Европа през 2018 година и офанзивния халф Френки де Йонг. Двамата са оценявани на общо около 140 милиона евро. Овермарс обясни, че Барселона е фаворит за привличането им, но има още два клуба, които също имат добри оферти. \r\nВенцислав ДРАГОМАНОВ", "date": "2018.12.20", "title": "Спорт: Барселона капарира звездите на Аякс"}
{"url": "http://www.focus-news.net/news/2018/12/20/2604272/shumen-s-iskane-za-ostavkite-na-kmeta-i-oblastniya-upravitel-zapochna-poslednata-za-godinata-sesiya-na-obshtinskiya-savet.html", "text": "С искане за оставките на кмета и областния управител на Шумен започна последната за годината сесия на Общинския съвет, предаде репортер на  Радио „Фокус“ - Шумен . В декларацията от името на групата на БСП се посочва, че с подкрепата за бизнес плана на ВиК оператора преди година кметът е заблудил всички шуменци, че искането за увеличение на водата е обосновано с оглед на предстоящите инвестиции в сектора, а днес се обявява публично срещу увеличението, което той и ПП ГЕРБ са подкрепили на всички нива. Според групата на БСП по темата вода липсва дебат между институциите - Община, Областна администрация, Асоциация по ВиК, ВиК оператор и граждани, както и и диалог между представители на ПП ГЕРБ на всички нива, общински съветници, кмет областен управител и председател на Асоциацията по ВиК, управител на ВиК, министри, Министерски съвет, излъчени представители в КЕВР.  \r\n„Убедени сме, че въпреки обществото настроение с искане за намаляване на цената на водата, до това няма да се стигне, предвид липса  на политическа воля от страна  на ГЕРБ и нейните представители на всички нива“, се посочва още в декларацията с искането за оставките. „Свидетели сме на политически цинизъм в най-висша форма“, заяви проф. Добрин Добрев по повод декларацията. Той призова Общинския съвет да не се превръща в цирк с политически цели. „В момента ни се предлага декларация, която иска оставката на кмета и кметския екип, който полага всички усилия да се реши проблема дс водата“, заяви проф. Добрев. От своя страна кметът Любомир Христов посочи, да не му прехвърлят проблеми, трупани с години и отново призова проблемът с водата да не се политизира.  \r\n„Ние заварихме тежко наследство от 38 млн. лв. задължения, незавършени проекти и др. Нямаше как да не приемем плана за управление на ВиК, иначе нямаше да имаме пречиствателна станция за питейни води и довеждащ водопровод. Има ли още някой който да не знае, че загубите по сегашния водопровод са 80%. Каквото е било да не го замитаме под чергата. Всеки да си носи отговорността,а не сега използвайки темата да  водата да си правим пиар и политически активи. Да загърбим политическите си пристрастия и да решим проблема за шуменци“, призова Любомир Христов. След това близо два часа общинските съветници решаваха дали докладна записка от групата общински съветници „За Шумен“ по темата за водата да влезе в дневния ред. \r\nИвелина ИВАНОВА", "date": "2018.12.20", "title": "Шумен: С искане за оставките на кмета и областния управител започна последната за годината сесия на Общинския съвет"}
{"url": "http://www.focus-news.net/news/2018/12/20/2604276/ministar-rosen-zhelyazkov-deystviyata-ni-po-otnoshenie-na-tezhkotovarnite-avtomobili-za-zimnata-obstanovka-shte-se-nablyudavat-oshte-na-darzhavnata-granitsa.html", "text": "Действията ни по отношение на тежкотоварните автомобили за зимната обстановка ще се наблюдават още на държавната граница. Това каза министърът на транспорта Росен Желязков по време на брифинг, предаде репортер на  Агенция „Фокус“   По думите му контролът ще бъде засилен както по отношение на тежкотоварните пътни превозни средства, така и по отношение на автобусите и таксиметровия превоз от гледна точка на компетенциите на ДАИ. Той уточни, че 1 от 20 пътни превозни средства не отговарят на условията.  \r\n„Мерките, които са набелязани още от дълбочина да се спират от движение в това число и тежкотоварни пътни превозни средства, които биха могли при преминаване от една метеорологична обстановка географски в друга, като прогноза и като перспектива да създадат предпоставки за произшествия, което може да затрудни движението. Тенденциите по отношението на метеорологията не са прогнизируеми в по-средносрочен етап, но това не означава, че няма да бъдат направени в краткосрочен“, заяви още министърът.  \r\nДеница КИТАНОВА", "date": "2018.12.20", "title": "Министър Росен Желязков: Действията ни по отношение на тежкотоварните автомобили за зимната обстановка ще се наблюдават още на държавната граница"}
{"url": "http://www.focus-news.net/news/2018/12/20/2604280/mayk-pompeo-sasht-se-nadyavat-na-sreshta-na-varha-mezhdu-kim-chen-un-i-donald-tramp-v-nachaloto-na-2019-ta-godina.html", "text": "Държавният секретар на САЩ Майк Помпео сподели очакванията на Вашингтон за организиране на нова среща на високо равнище между президента Доналд Тръмп и лидера на Северна Корея Ким Чен-ун в началото на 2019-та година, предава  AFP . \r\n„Надяваме се, че през новата година Тръмп и председателят Ким Чен-ун ще се съберат отново малко след началото й и ще постигнат още по-голям напредък за премахването на тази (ядрена) заплаха за САЩ\", заяви Помпей в интервю пред радиостанцията KNSS, цитирано от агенцията. \r\nИсторическата среща на върха между лидерите на САЩ и Северна Корея се проведе на 12 юни в Сингапур и в рамките й Ким Чен-ун даде обещание за ядрено разоръжаване, без то да бъде обвързвано с конкретно писмено споразумение. Тереза Герова", "date": "2018.12.20", "title": "Майк Помпео: САЩ се надяват на среща на върха между Ким Чен-ун и Доналд Тръмп в началото на 2019-та година"}
{"url": "http://www.focus-news.net/news/2018/12/20/2604279/ahmed-dogan-dps-formata-za-promyana-na-modela-za-upravlenie-na-stranata-e-programen-kabinet-za-uskoreno-dogonvashto-razvitie.html", "text": "Форм̀ата за промяна на модела за управление на страната е програмен кабинет за ускорено догонващо развитие на България. Това заявява почетният председател на ДПС Ахмед Доган в словото си пред елита на партията на тържеството по случай настъпването на Новата 2019 година. „В този европейски и национален контекст стратегически приоритет на България е ускореното догонващо развитие спрямо средния стандарт на ЕС“, посочва той. „Изрично подчертавам, че промяната на „модела” не предполага смяна на „системата”, която е заложена в Конституцията на страната. Промяната на модела на управление по нов начин реорганизира властовата система на държавата, съобразно консенсусно възприетата стратегическа цел за ускорено развитие на България“, обявява почетният председател на ДПС в словото си. „Политическият статус на парламентарния програмен кабинет няма нищо общо и със служебното правителство, защото в него се включват всички партии, които са влезли в Народното събрание с ясно дефинирани цели за десетина и повече години, и с отчитане на нововъзникващи ситуации и проблеми“, уточнява той. Според него програмният парламентарен кабинет за ускорено догонващо развитие е сериозен тест за това - доколко са узрели и готови партиите да надмогнат партийно-политическото си его и да направят нещо съществено за стандарта на живот на хората. „Да им покажем, че има светлина в тунела“, коментира Ахмед Доган. „На евроизборите, на местните избори и на следващите парламентарни избори (редовни или предсрочни) всяка партия да представи проект за ускорено развитие на страната, които да предизвикат обществен дебат“, призовава той.  Пълния текст на словото четете по-късно в „Мнение”", "date": "2018.12.20", "title": "Ахмед Доган, ДПС: Форм̀ата за промяна на модела за управление на страната е програмен кабинет за ускорено догонващо развитие"}
{"url": "http://www.focus-news.net/news/2018/12/20/2604282/ministar-neno-dimov-uchastva-v-poslednoto-za-godinata-zasedanie-na-saveta-na-es-po-okolna-sreda.html", "text": "Министърът на околната среда и водите Нено Димов участва в последното за 2018 година заседание на Съвета на Европейския съюз по околна среда. На него министрите на околната среда на страните от ЕС обсъдиха установяването на стандарти за емисиите на СО2 от нови тежкотоварни автомобили, Регламента за Програма LIFE за следващия програмен период и дългосрочната визия за неутрална по отношение на климата икономика. Това съобщиха от пресцентъра на  министерството . \r\nМинистрите постигнаха общ подход по предложението за Регламент за определяне на стандарти за въглеродни емисии от нови тежкотоварни превозни средства. Дискутирани бяха заложените цели за намаляване на емисиите, механизмът за стимулиране на нулево и нискоемисионни автомобили, както и предвиденият през 2022 г. преглед на постигнатото. Очаква се новото законодателство да допринесе за намаляване на емисиите на CO2 от тежките превозни средства в съответствие с изискванията на политиката на ЕС по климата и Парижкото споразумение, както и за намаляване на замърсяването на въздуха. Документът насърчава внедряването на нови технологии, намаляващи разхода на гориво, с което ще се намалят експлоатационните разходи за производителите и транспортните разходи за потребителите. \r\nПостигнат беше и частичен общ подход по предложението за Регламент за създаване на Програма LIFE за финансиране на дейностите в областта на околната среда и климата за програмен период 2021-2027 г. Основна цел на програмата е да допринесе за прехода към чиста, енергийно-ефективна и нисковъглеродна икономика. За България е изключително важно да бъде подпомогнато постигането на географски баланс при прилагането на програмата. \r\nЕвропейската комисия представи и своята Стратегическа дългосрочна визия за просперираща, модерна, конкурентоспособна и неутрална по отношение на климата икономика. Министър Димов посочи, че Стратегията представлява подходяща база за провеждането на задълбочена и всеобхватна дискусия на всички нива. Водещи принципи за нашата държава са разходо-ефективността, отчитането на националните специфики, техническата неутралност и не на последно място – справедливия преход. Изрично беше посочено, че България поддържа позицията си и категорично не приема по-нататъшна ревизия или увеличаване на амбицията на ЕС по отношение на установените цели до 2030 г. В допълнение, министър Димов подчерта, че държавите членки следва да имат достатъчен марж при залагане на дългосрочните си политики, за да се гарантира отчитането на националните особености, енергийния микс, потенциала за намаление на емисиите в различните сектори, икономическото развитие, инвестиционния климат и социалния ефект от планираните мерки.", "date": "2018.12.20", "title": "Министър Нено Димов участва в последното за годината заседание на Съвета на ЕС по околна среда"}
{"url": "http://www.focus-news.net/news/2018/12/20/2604281/blagoevgrad-vazstanoveno-dvizhenieto-na-vlakovete-v-mezhdugarieto-yakoruda-belitsa.html", "text": "В 17.30 ч. е възстановено движението на влаковете в междугарието Якоруда - Белица. Това съобщиха от  \"Национална компания \"Железопътна инфраструктура\" .", "date": "2018.12.20", "title": "Благоевград: Възстановено движението на влаковете в междугарието Якоруда - Белица"}
{"url": "http://www.focus-news.net/news/2018/12/20/2604285/vitsepremierat-ekaterina-zaharieva-nagradi-mladezhkite-poslanitsi-na-nato.html", "text": "Вицепремиерът и министър на външните работи Екатерина Захариева награди младежките посланици на НАТО в България на церемония в Министерството на външните работи. Това съобщиха от пресцентъра на  министерството . \r\nМинистър Захариева призова младежките посланици, които са на възраст между 15 и 29 години, да използват наученото, за да се борят с фалшивите новини и дезинформацията за НАТО в България. „НАТО не е съюз, чиято цел е да предизвиква войни, а точно обратното - съюз, който защитава демократичните ценности. Съюз, чиято основна цел и мисия е да възпира предизвикването на военни конфликти. Фактът, че България е съюзник от НАТО, я прави по-силна, по-стабилна и по-богата“, заяви министър Захариева. „Много ми се иска млади хора като вас да бъдат наистина посланици на тези съобщения“, изтъкна тя.  \r\n29-те младежки посланици на НАТО, избрани след национален конкурс за есе и видео, получиха сертификат, изработен от Атлантическият Клуб в България.  \r\nМинистър Захариева благодари за инициативата „Младежки посланици на НАТО“ на Атлантическият Клуб в България и на неговия президент Соломон Паси, който присъства на церемонията. Вицепремиерът обяви, че в двора на новата централа на НАТО в Брюксел ще бъде поставен трабантът на Паси, който бе външен министър на България в периода 2001-2005 г. \r\n\"Младежки посланици на НАТО\" е инициатива на Атлантическият Клуб в България и Българско младежко евро-атлантическо дружество. Мисията на младежките посланици е да повишат познанието си за алианса и участието на България в него като организират серия от дискусионни и информационни дейности, насочени към техните връстници. Младежките посланици са от цялата страна - София, Бургас, Монтана, Пловдив, Добрич, Тутракан, Кърджали, Сливен, Пазарджик.  \r\nПрез 2019 г. младежките посланици на НАТО ще организират серия от инициативи по повод 70-ата годишнина от създаването на Организацията на Северноатлантическия договор и 15-ата годишнина от присъединяването на България към алианса. Инициативата „Младежки посланици на НАТО“ е част от комуникационната кампания на алианса „Ние сме НАТО“ (We Are NATO), която цели да повиши знанието и разбирането на младите хора за алианса, за ролята и приноса на България в него и ползите от участието на страната в системата за колективна отбрана.  \r\nМинистерството на външните работи е инициатор и водещо ведомство в присъединяването на България към кампанията.", "date": "2018.12.20", "title": "Вицепремиерът Екатерина Захариева награди младежките посланици на НАТО"}
{"url": "http://www.focus-news.net/news/2018/12/20/2604283/elenko-bozhkov-energien-ekspert-ima-veroyatnost-za-kartelno-sgovaryane-mezhdu-proizvoditelite-na-el-energiya.html", "text": "Има вероятност за картелно сговаряне между производителите на ел. енергия. Това каза за предаването „Червена линия“ на Радио „Фокус“ Еленко Божков, енергиен експерт и бивш член на Комисията за енергийно  и водно регулиране Еленко Божков. Той допълни, че обяснението на КЕВР за повишаването на цената на електрическата енергия, е вследствие на високите цени в съседни на България страни, е  изопачаване на истината. „В периода от 1 до 14 декември – повече от 2/3 от дните цената на Българската енергийна борса за продукта „ден напред“ т.е. продава се енергия за следващия ден, е на моменти с 30 % по-висока, отколкото цената в Букурещ, Прага, Атина и Белград. В същите дни, когато е толкова висока цената на ел. енергия, България се оказва, че два блока в централата на „Марица – Изток“ не работят. Това са два 210-220 мегаватови блока. Най-малко 420 мегавата ел. мощност липсват на системата. Защо и по каква причина не работят тези блокове – не е ясно“, каза още енергийния експерт. Еленко Божков допълни, че не е изключено от 1 април да бъдат повишени цените на електроенергията. Това ще е възможно, ако се задържи висока цена на електроенергийната борса, каза още той.", "date": "2018.12.20", "title": "Еленко Божков, енергиен експерт: Има вероятност за картелно сговаряне между производителите на ел. енергия"}
{"url": "http://www.focus-news.net/news/2018/12/20/2604286/sport-aleksandar-lazarov-otpadna-na-chetvartfinalite-v-doha.html", "text": "Александър Лазаров отпадна на четвъртфиналите на турнира по тенис на твърди кортове в катарската столица Доха. Българинът допусна загуба от поставеният под номер две в схемата Аслан Карацев от Русия с 3:6, 6:7(1) в двубой, продължил 1:56 часа.  \r\nПредната седмица Лазаров стигна до полуфиналите на друг турнир в Доха, където на четвъртфиналите успя да надделее именно над Карацев в тричасов мач. \r\nВенцислав ДРАГОМАНОВ", "date": "2018.12.20", "title": "Спорт: Александър Лазаров отпадна на четвъртфиналите в Доха"}
{"url": "http://www.focus-news.net/news/2018/12/20/2604278/ministar-rosen-zhelyazkov-naznachil-sam-odit-za-kazusa-s-letishte-sofiya-toy-shte-pokazhe-v-nachaloto-na-sledvashtata-godina-kakav-e-problemat.html", "text": "Назначил съм одит за казуса с летище „София“, той ще покаже в началото на следващата година какъв е проблемът. Това каза министърът на транспорта Росен Желязков по време на брифинг във връзка с летище „София“ и снабдителя на безмитни магазини, предаде репортер на   Агенция „Фокус“   Той обясни, че осъзнава каква е степента на проблема. „Одитът ще покаже в началото на следващата година какъв е проблемът“, каза още министърът.  \r\nДеница КИТАНОВА", "date": "2018.12.20", "title": "Министър Росен Желязков: Назначил съм одит за казуса с летище „София“, той ще покаже в началото на следващата година какъв е проблемът"}
{"url": "http://www.focus-news.net/news/2018/12/20/2604287/sport-grigor-ne-planira-uchastie-v-programata-za-dvoyki-v-brizban.html", "text": "Григор Димитров засега не планира да играе на двойки на първия си турнир от програмата за 2019-та година и този в австралийския град Бризбън. \r\nТази година българинът стигна до полуфиналите в програмата за двойки, а негов партньор на корта бе Райън Харисън. Двамата обаче се отказаха от двубоя за място на финал срещу топ поставените в схемата Хенри Континен и Джон Пиърс. \r\nГригор може да получи „уайлд кард“ в последния момент и все пак да се включи в надпреварата по двойки.", "date": "2018.12.20", "title": "Спорт: Григор не планира участие в програмата за двойки в Бризбън"}
{"url": "http://www.focus-news.net/news/2018/12/20/2604270/dimitar-danchev-bsp-upravlyavashtite-se-izlozhiha-s-tezata-si-za-privatizatsiyata-na-bulgartransgaz-i-se-opitaha-da-prehvarlyat-topkata-na-ek.html", "text": "Управляващите се изложиха с тезата си за приватизацията на „Булгартрансгаз“ и се опитаха да прехвърлят топката на ЕК. Това каза народният представител от ПГ на „БСП за България“ Димитър Данчев в интервю за предаването „Червена линия“ по  Радио „Фокус“  във връзка с тезата на управляващите, че ЕК е настоявала за приватизация на „Булгартрансгаз“. Според него предстои да се види дали се е  създал международен скандал. „Но със сигурност управляващите се изложиха, защото за пореден път се опитаха да прехвърлят топката на ЕК, като я обвиниха буквално в изнудване. Нещо, което не е вярно. Ние не сме се отказали един от нашите представители в ЕП да зададе официален въпрос до комисията дали наистина са водени разговори, но в които Комисията е настоявала да се извърши приватизация на газопреносната мрежа в България, за да се намалят или опростят тези глоби и санкции в размер на 77 млн. евро, или 150 млн. лв. Със сигурност това не е нов похват за управляващите и за ръководителите на Министерство на енергетиката, много пъти проблеми, които касаят държавния контрол в енергийния сектор и работата на държавните енергийни дружества, се прехвърлят като отговорност на външни фактори, в това число на ЕК“, каза още народният представител.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.20", "title": "Димитър Данчев, БСП: Управляващите се изложиха с тезата си за приватизацията на „Булгартрансгаз“ и се опитаха да прехвърлят топката на ЕК"}
{"url": "http://www.focus-news.net/news/2018/12/20/2604288/bsp-predlaga-taksa-smet-za-sofiyantsi-da-bade-namalena-s-10.html", "text": "Общинските съветници от БСП в Столичния общински съвет (СОС) предлагат такса смет за софиянци през следващата година да бъде намалена с 10%. Това оповести заместник-председателят на Комисията по финанси и бюджет от групата на социалистите Иван Таков, съобщиха от пресцентъра на  БСП - София . \r\n\"Има начин това да се случи. За последните 5 години Столична община е събрала от софиянци 115 милиона лева повече, отколкото е изразходвала за дейности по чистотата, обясни той. - Както е известно, парите, събирани от такса смет, може да бъдат разходвани единствено и само за дейности по чистотата. Управляващите в Столична община обаче не се съобразяват с това условие. По тази причина и миналата година, и тази предлагаме такса смет за столичани да бъде намалена с 10%. Аргументирахме се и със съвсем точни изчисления и сметки. Показахме нагледно, че това може да се случи. За да не харчат управляващите парите на софиянци от такса смет за други дейности, незнайно какви точно\". \r\nИван Таков отбеляза, че за последните 10 години средствата за чистота в София са били увеличени с над 60%, но столицата в никакъв случай не е с 60% по-чиста. \"За 2019 година е планирана рекордна сума в план сметката за чистота - 206 милиона лева, коментира заместник-председателят на Комисията по финанси и бюджет към СОС. - Затова настояваме бюджетът за миене на улици в града да бъде чувствително завишен. Това има съвсем пряко отношение и с чистотата на въздуха - един много сериозен проблем за София, с който така и не могат да се справят управляващите\". \r\nЗаместник-председателят на СОС от БСП Милка Христова изказа възмущение от факта, че столичният градоначалник Йорданка Фандъкова и заместник-кметът в ресор \"Финанси\" Дончо Барбалов не присъстваха на сесията днес, на която беше обсъждана и гласувана план сметката за чистотата. \r\n\"Явно те предпочетоха да събират овации покрай пускането на трамваите по ул. \"Граф Игнатиев\" и затова ги нямаше. Само предполагам, защото никой не счете за необходимо да обясни тяхното отсъствие от сесията, коментира Милка Христова. - Разбирам необходимостта от саниране на имиджа на Столична община след поредицата от неблагополучия с ремонта на ул. \"Граф Игнатиев\", но с колегите от групата на БСП не приемаме подобно отсъствие, когато на сесията се разглежда толкова важен за града доклад, като този с план сметката по чистотата. Ние не го подкрепихме. Една от причините за това е, че за поредна година такса смет за физически лица ще бъде определяна на база данъчна оценка на имота, а не на база количество произведен боклук. Това е изключително несправедливо. Оказва се, че сам човек, живеещ в голям апартамент, ще плаща по-висока такса смет отколкото многолюдно семейство в гарсониера\". \r\nМилка Христова добави, че с колегите й от БСП няма как да подкрепят план сметка, огромна част от средствата на която изтичат в така наречените \"външни оператори\". \"По наше настояване през 2016 година кметът Йорданка Фандъкова даде едно обещание, което така и не изпълни, а именно - Столична община да започне сама да организира дейностите по чистотата, по извозване и оползотворяване на отпадъците, припомни заместник-председателят на СОС от БСП. - В момента тази дейност се извършва основно от външни оператори, в чиито джобове традиционно изтича огромна част от събраните средства от такса смет от софиянци. В момента имаме едно общинско дружество - \"Чистота Искър\", което чисти само три района. От Столична община, без обществена поръчка, то получава 9 милиона лева. 7 милиона от тях това дружество ги дава на външен оператор, тъй като му е превъзложило да изпълнява дейности. При подобно отношение и политика, не може да очакваме парите да бъдат използвани ефективно и прозрачно. Затова сме категорични, че Столична община не трябва да аутсорсва тази изключително важна услуга, а е длъжна да създаде собствено общинско дружество или да укрепи съществуващото, за да извършва тези дейности\".", "date": "2018.12.20", "title": "БСП предлага такса смет за софиянци да бъде намалена с 10%"}
{"url": "http://www.focus-news.net/news/2018/12/20/2604284/afp-sasht-shte-vrashtat-nelegalni-migranti-v-meksiko-dori-i-pri-zadvizhvane-na-delata-sreshtu-tyah.html", "text": "Администрацията на американския президент Доналд Тръмп ще връща в Мексико нелегални мигранти, докато техните дела се разглеждат, за да не им бъде дадена възможност да „изчезнат“ на територията на САЩ, предава  AFP . \r\n„Чужденците, които се опитват да влязат в страната незаконно, няма да могат да изчезнат в САЩ, където мнозина пропускат насрочените им от съда дати“, съобщи секретарят по вътрешната сигурност Кърстен Нилсен. \r\n„Вместо това, те ще чакат решението на имиграционния съд в Мексико. Залавянето и освобождаването им ще бъдат заменени със залавяне и връщане“, допълни Нилсен.  Тереза Герова", "date": "2018.12.20", "title": "AFP: САЩ ще връщат нелегални мигранти в Мексико дори и при задвижване на делата срещу тях"}
{"url": "http://www.focus-news.net/news/2018/12/20/2604289/ahmed-dogan-dps-nito-edna-partiya-nyama-kapatsitet-za-postiganeto-na-uskoreno-dogonvashto-razvitie-na-balgariya-no-parlamentat-ima.html", "text": "В този европейски и национален контекст стратегически приоритет на България е ускореното догонващо развитие спрямо средния стандарт на ЕС. Това заявява почетният председател на ДПС Ахмед Доган в словото си пред елита на партията на тържеството по случай настъпването на Новата 2019 година. „Нито една партия няма необходимия политически и експертен капацитет за постигането на тази стратегическа цел. Но българският парламент като цяло има този ресурс. Защото „обединението прави силата”“, заявява той. Според него през последната година и половина релацията управляващи-опозиция, както и взаимоотношенията между основните институции в лицето на парламент-правителство-президент имат една обща черта: всички са станали „майстори на спорта” в печеленето на врагове - лични, партийни и институционални. „Ниското равнище на възприемане и разбиране на политическите реалности избива в пара-политически дебати, които постоянно се захранват от самопроизвеждащи се скандални ситуации“, коментира Ахмед Доган. По думите му сме твърде далеч от нагласата, че политиците трябва да продуцират събития, а не да вървят след тях, а когато улицата започва да инициира промени в политическото статукво, значи нещата са изпуснати и е вече твърде късно. „Основна причина за това е изкривеният ангажимент на държавата към икономиката на страната. Държавата не може да си позволи лукса да бъде само наблюдател и „нощен пазач” на стопанския живот на страната“, посочва почетният председател на ДПС. Той допълва, че състоянието на  „разкрачен стоеж” на държавата към българската икономика не е от вчера, а тази матрица й е зададена с приватизацията на основните стопански активи и наложения валутен надзор на страната. Според Ахмед Доган ни липсва утвърдено разбиране, че държавната администрация не създава блага и икономически растеж, а я прави икономиката, и най-вече българските работодатели. „Тъкмо затова полюсите на зависимост трябва да се променят драстично: бизнесът определя политиката, а не обратно. Защото държавата като главен инструмент на политиката е надстройка на икономическата база на обществото“, казва още почетният председател на ДПС.", "date": "2018.12.20", "title": "Ахмед Доган, ДПС: Нито една партия няма капацитет за постигането на ускорено догонващо развитие на България, но парламентът има"}
{"url": "http://www.focus-news.net/news/2018/12/20/2604290/kmetat-na-shumen-lyubomir-hristov-moyata-ostavka-nyama-da-reshi-ogromnite-problemi-koito-ni-zaveshtahte-vav-vodniya-sektor.html", "text": "Моята оставка няма да реши огромните проблеми, които ни завещахте във водния сектор, заяви кметът на Шумен Любомир Христов в отговор на искането за оставката му от страна съветниците на БСП, отправено по време на днешното заседание на Общинския съвет, предаде репортер на  Радио „Фокус” - Шумен . „Имал съм повод да кажа не веднъж, че реални действия за подобряване и развитие на ВиК сектора не са предприемани от 80-те години насам, за съжаление. През това време и Шумен, и държавата са били управлявани от различни политически сили, затова много пъти призовавах въпросът за водата на шуменци да не се политизира. По повод декларацията от името на съветниците от БСП, която Веселин Пенчев прочете по време на заседанието на Общинския съвет, и искането за моята оставка ще кажа, че фактите са неоспорими и няма как с партийна реторика да бъдат опровергани. Едва през последните няколко години, и то тъкмо по време на управлението на ГЕРБ, се предприемат реални стъпки към оздравяване на водния сектор, който всички вкупом преди това доведоха до този хал. И понеже аз наистина смятам, че този въпрос не бива да се политизира, повече няма да споменавам имена на политици и политически партии. Но държа да припомня какво заварихме - изтекли срокове и лошо изпълнение на проектите по Програма ИСПА, незавършена пречиствателна станция за отпадни води (ПСОВ) и съвсем реална заплаха със санкция от 68 млн. лв., които общината щеше да плати, ако не бяхме предприели спешни мерки за фазиране на проекта. Успяхме да се договорим с МОСВ и да прехвърлим завършването на пречиствателната станция през новия програмен период и така да избегнем връщането на всички отпуснати пари. Спомняте си си кой беше ръководител на проекта тогава, нали. И защо напусна в най-трудният момент от неговата реализация. Когато поехме управлението на общината, заварихме довеждащия водопровод от язовир „Тича” почти пред разпадане, дълбоководните шахтови кладенци за алтернативно водоснабдяване на Шумен буквално унищожени, разграбени помпени станции, корозирали и съсипани от времето тръби. 250-те кладенци в града и по селата са били закрити преди близо 20 години. В архивите на общината открихме няколко идейни проекта за пречиствателна станция за питейни води и защитена технология за пречистване. Те са били платени, но за съжаление се оказаха неприложими в действителност, защото остават нерешени въпросите с преобразуването на земята за площадката, където е било предвидено да се изгради ПСПВ. Част от нея е частна собственост и е трябвало да се изкупи, но в общинския бюджет не са били заделени такива средства. Дори и да бяхме приели тези идейни проекти, процедурите биха се проточили дълго във времето, което би попречило на включването ни в новия програмен период на ОП „Околна среда”. Освен това, в тези проекти не е помислено за отвеждане на отпадъчните води от ПСПВ и единственото решение би било те да се изливат в река „Камчия”. За това обаче е необходимо да се изгради много дълъг водопровод, който да преминава през селскостопански земи и отново да се провеждат отчуждителни процедури. По мнението на специалисти предложеното тогава място за площадка за ПСПВ е неудачно, защото е доста по-скъпо експлоатационно решение. Необходимо е голямо количество електрическа енергия за препомпване на водата на 150 метра височина и изграждане на нова ВЕЦ, която да компенсира част от нужната електрическа енергия. Заварихме ВиК дружеството в лошо финансово състояние – с много кредити и задължения, ниска събираемост на вземанията, нефективна работа на отделните структури, липса на достатъчен технически инженерен състав. Непригодни за експлоатация и много скъпи за използване се оказаха поливните системи в града като тези в Градската градина, парка „Кьошковете” и др., които се захранват от уличните водопроводи, защото в цената на водата се начислява такса канал – за отвеждане на отпадъчни води. Същата е ситуацията и с уличните фонтани. Коритата им пропускат вода, помпите са стари и енергоемки, захранващите тръби са дълги и пропускат вода, някои от водните каскади са проточни – захранват се от водопроводите, а водата се излива в канализацията. Вие господа, най-добре знаете, защо ремонтираната за 270 000 лева каскада към паметника „Създатели на българската държава” не работи и защо загубите на вода достигат до 40 куб. м. на денонощие. Това само част от констатациите в анализа, който направихме, когато поехме управлението на общината. Не забравяйте, че оттук трябваше да започнем нашата работа“, се посочва в позицията на кмета на Шумен. Той посочва, че са необходими бяха бързи решения и действия. „Кои са виновните за тази ситуация да кажат разследващите органи. Нашата задача е да търсим решения на трупаните с години проблеми и безстопанственост. И понеже някои имат способността бързо да забравят, ще припомня, че с отпуснатите от МРРБ 500 000 лева изготвихме работен проект за изграждане на пречиствателната станция за питейни води. Свършихме  огромна работа, за да сменим мястото на площадката, където тя ще бъде построена. Оказахме съдействие при изготвяне на Регионалните прединвестиционни проучвания и успяхме да включим изграждането на ПСПВ и на довеждащ водопровод от язовир „Тича” в новия програмен период ОП „Околна среда”. Предстои публикуването на обществената поръчка за избор на изпълнител на ПСПВ. Подготвят се обществените поръчки за проектиране и строителство на довеждащия водопровод и канализационните системи. ВиК – Шумен беше едно от дружествата в страната, които последни представиха бизнес-плановете си за новия програмен период. Въпреки това ние го подкрепихме, защото без него нямаше да можем да се включим в прединвестиционните проучвания на регионалното министерство и защото смятаме, че решаването на водните проблеми на града е изключително важно за шуменци. Инвестицията за пречиствателната станция е на стойност 22 млн. лева, а за довеждащия водопровод е близо 60 млн. лева. Средства, които нито държавата, още по-малко общината би могла да осигури през следващите години. Едва ли е необходимо да ви убеждавам, че ако не бъде подменен главният водопровод,  Шумен ще бъде изправен пред водна криза. Вярно е, че цената на водата и нейното увеличение през петгодишния период беше най-оспорваната част от бизнес-плана на водното дружество. И тогава, и сега ние продължаваме да смятаме, че процентът на нарастване е необосновано висок от гледна точка на потребителите. Да, нашето становище е, че дружеството трябва да бъде оздравено и да остане публично, а не да се приватизира. Смятаме обаче, че  цената на услугата за гражданите не трябва да се превръща в основен източник на средства за оптимизиране на работата във водния сектор. И още. Не приемаме увеличението, защото с днешна дата не се изпълняват предвидените за периода инвестиции, не се полагат достатъчно усилия за намаляване на загубите на вода, а лесно решими проблеми се отлагат с години. Спомняте си, че общински съветници поискаха нашето съдействие и общината направи спешен ремонт, за да отстрани повредата на мръсния канал на ул. „Дедеагач”, който се излива в река „Поройна”. Течащата тръба е част от градската канализационна мрежа, но ВиК от години неглижира този проблем и свлачището вече беше започнало да подкопава асфалтовия път и да застрашава жилищния блок до него. Освен това търсим решение и на въпроса за миенето на улиците в града и използването на евтина вода за поливане на тревните площи. Продължаваме проучвателните работи за наличие на подземни водоизточници на територията на Шумен, за да излезем от „желязната прегръдка” на ВиК оператора и всяка капка вода да преминава през неговата банкова сметка – практика, следвана през годините пред очите на много общински съветници и управници на града. Общинската администрация ще внесе до председателя на ВиК асоциацията искане за промяна на размера и срока за предявяване на предвидената в Договора за стопанисване, поддържане и експлоатация на ВиК системите и съоръженията и предоставяне на водоснабдителни и канализационни услуги, сключен между Асоциацията и водното дружество. В чл. 10, т. 3 е записано, че неустойката за неизпълнение на инвестиционните задължения, посочени в Подробната инвестиционна програма може да се наложи едва на петата година и тя е в размер на 0.1% от стойността на неизвършената инвестиция, посочена в бизнес-плана на оператора. През месец февруари 2019 година предстои сключване на допълнително споразумение към този договор във връзка с изграждането на новите обекти – ПСПВ и довеждащия водопровод от язовир „Тича”. Тогава могат да се направят и други допълнения или изменения в настоящия договор и ние ще настояваме за много по-строг контрол и санкции от 2% при неизпълнение на инвестиционните задължения, заложени в плана за съответната година. И тъй като МРРБ изготви тези договори, ще поискаме представител на министерството да присъства на обявената от областния управител Стефан Желев среща още в началото на следващата година – 4 януари, за да обсъдим нашите предложения и възможните стъпки, които да предприемем. Ще проведем среща и в КЕВР, където заедно с експерти от дирекцията по ВиК в комисията ще потърсим варианти за задържане на цената на водата на този етап. Ще потърсим съдействието на народните представители за по-адекватни промени в Наредба 4 – Наредба за условията и реда за присъединяване на потребителите и за ползване на водоснабдителните и канализационните системи, които да удовлетворят както потребителите, така и операторите, и Асоциацията“, се посочва в позицията на Любомир Христов.", "date": "2018.12.20", "title": "Кметът на Шумен Любомир Христов: Моята оставка няма да реши огромните проблеми, които ни завещахте във водния сектор"}
{"url": "http://www.focus-news.net/news/2018/12/20/2604292/ministar-krasimir-karakachanov-predlozhenieto-za-nov-tip-boen-samolet-shte-bade-vneseno-v-ministerski-savet-prez-yanuari.html", "text": "Очаквам до края на годината предложението на експертната комисия за избор на изпълнител по проекта за нов тип боен самолет, което ще бъде внесено в Министерски съвет през януари 2019 г. Това каза пред журналисти министърът на отбраната Красимир Каракачанов след видеоконферентната връзка с националните командири на българските военни контингенти, които изпълняват задачи в операции и мисии зад граница, съобщиха от пресцентъра на  министерството . По проекта за придобиване на основна бойна техника за изграждане на батальонни бойни групи от състава на механизирана бригада началникът на отбраната генерал Андрей Боцев разясни, че покани към фирми за представяне на оферти (RFP) ще бъдат изпратени в началото на новата година, за да не се намалява срокът за подготовка на офертите. В ход е и процедурата за реализиране на проекта за  придобиване на многофункционален модулен патрулен кораб за ВМС. Възможно е срокът за подаване на оферти от страна на фирмите, заявили желание за участие, да бъде удължен с 30 дни. \r\n„Всички ние трябва да сме благодарни на тези мъже и жени в униформи, които представят по достоен начин Българската армия в мисии зад граница“, заяви министърът на отбраната. Той поздрави личния състав на контингентите по повод предстоящите коледни и новогодишни празници и им пожела, здраве, късмет, успех и благополучно завръщане в Родината. \r\nНад 200 военнослужещи от Въоръжените сили на нашата страна изпълняват задачи в операции и мисии на НАТО и Европейския съюз извън пределите на страната ни. Традиционната видеоконферентна връзка с националните командири на българските военни контингенти в Афганистан, Босна и Херцеговина, Косово и Мали беше ръководена от заместник-командващия на Съвместното командване на силите генерал-майор Иван Лалов. В разговорите с националните командири на българските военни  контингенти началникът на отбраната генерал Андрей Боцев благодари на военнослужещите за професионализма, отговорността и всеотдайността, с които допринасят за авторитета на Българската армия. „Благодаря ви и съм уверен, че обществото оценява вашата отдаденост“, заяви той. Генерал Боцев поздрави военнослужещите по повод предстоящите празници и им пожела здраве, късмет, професионални и лични успехи през Новата 2019 година. Българските военнослужещи изпълняват функционалните си задължения и поставените задачи на високо професионално ниво. В контингентите са изградени традиции на уважение и взаимопомощ. Това заявиха в докладите си полковник Митко Димитров  – национален командир на 37-мия контингент в Афганистан, полковник Милен Христов - национален командир на контингента в Босна и Херцеговина, подполковник Симеон Иванов – национален командир на контингента в Косово и лейтенант д-р Тодор Ганчев - национален командир на контингента в Мали. Те изразиха благодарност към Съвместното командване на силите и Министерството на отбраната за създадената добра организация на работа и подкрепата, която оказват на участващите в мисии и операции, и им пожелаха здраве и успехи.  \r\nСлед видеоконферентата връзка министърът на отбраната Красимир Каракачанов награди участници в операцията по възстановяване и стабилизиране на Ирак. Военнослужещите бяха отличени за принос към международните операции на Българската армия и във връзка с 15-ата годишнина от атентата в база „Индия” – Ирак през 2003 г. „Хората, които рискуват живота си, за да служат на страната си не само като защитават териториалната цялост и границите, но и като служат далеч зад граница заслужават уважение и признателност“, заяви министър Каракачанов в обръщението си към наградените.", "date": "2018.12.20", "title": "Министър Красимир Каракачанов: Предложението за нов тип боен самолет ще бъде внесено в Министерски съвет през януари"}
{"url": "http://www.focus-news.net/news/2018/12/20/2604293/stara-zagora-biblioteka-iskra-v-kazanlak-vrachi-chetvartite-si-godishni-nagradi.html", "text": "На специална церемония директорът на Общинска библиотека „Искра” в Казанлък Анна Кожухарова връчи четвъртите годишни награди на най-ктивните читатели и на приятелите на библиотеката, предаде кореспондент на  Радио „Фокус” .  \r\nС призове бяха отличени най-изявените читатели в различните категории - най-млад и най-възрастен читател, най-чест посетител на библиотеката, сътрудник и дарител на годината, доброволец на библиотека „Искра“, както и местен автор. \r\nНоминациите в класацията са на библиотечния екип. Сред наградените бяха Женски клуб „Орлица” към Туристическо дружество „Орлово гнездо” и Младежки център за развитие „Взаимопомощ”, с които библиотеката в Казанлък има дългогодишно партньорство. Приз получи и двойка младоженци, които в сватбения си ден вместо цветя са поискали да им бъдат подарявани книги, които по-късно младото семейство е дарило на Библиотека „Искра”. \r\nСлавяна ГАЙДАРОВА", "date": "2018.12.20", "title": "Стара Загора: Библиотека „Искра” в Казанлък връчи четвъртите си годишни награди"}
{"url": "http://www.focus-news.net/news/2018/12/20/2604294/predprietite-ot-mvr-merki-za-opazvane-na-obshtestveniya-red-po-vreme-na-predstoyashtite-praznitsi-shte-badat-opovesteni-na-preskonferentsiya-na-21-dekemvri.html", "text": "Предприетите от МВР мерки във връзка с опазване на обществения ред по време на предстоящите празници ще бъдат оповестени на пресконференция от представители на Главна дирекция \"Национална полиция\" (ГДНП), Главна дирекция \"Гранична полиция\" и Главна дирекция \"Пожарна безопасност и защита на населението\" от 11.00 часа на 21 декември в сградата на ГДНП на бул. “Ал. Малинов №1. Това съобщиха от пресцентъра на  МВР . Ще бъде предоставена превантивна информация, свързана с предпазване от кражби измами.", "date": "2018.12.20", "title": "Предприетите от МВР мерки за опазване на обществения ред по време на предстоящите празници ще бъдат оповестени на пресконференция на 21 декември"}
{"url": "http://www.focus-news.net/news/2018/12/20/2604291/predstoyashti-mezhdunarodni-sabitiya-za-21-dekemvri-agentsiya-fokus.html", "text": "Изтича крайният срок за утвърждаване на бюджета за фискалната 2019-та година. \r\n*** Продължават протестите срещу „робския“ закон за служителите. \r\n*** Португалски симпатизанти на „жълтите жилетки“ организират протест в Лисабон. \r\n***  Започва двудневната четиристранна среща на върха на лидерите на България, Сърбия, Гърция и Румъния. \r\n***  Правителството на Испания се събира на заседание на фона на демонстрации.  \r\n*** Започва стачка на железопътните служители в Испания. \r\n***", "date": "2018.12.20", "title": "Предстоящи международни събития за 21 декември (Агенция „Фокус“)"}
{"url": "http://www.focus-news.net/news/2018/12/20/2604277/grozdelina-georgieva-regionalen-etnografski-muzey-plovdiv-ignazhden-e-mnogo-tachen-ot-balgarite-praznik-zashtoto-nared-s-narodnite-vyarvaniya-se-preplita-i-hristiyanskata-traditsiya.html", "text": "Игнажден е много тачен от българите празник, защото наред с народните вярвания се преплита и християнската традиция на Игнатий Богоносец, каза за  Радио „Фокус“-Пловдив  Грозделина Георгиева, уредник на Регионалния етнографски музей в Пловдив. „Старото наслоение, че това е първият ден, възприеман от новата година. Всички ритуали и практики, които се правят, са насочени към това новата година да донесе плодородие, да има берекет, да има годежи, да се оженят момите и съответно и момчетата да се задомят, за да може къщата да е пълна. Затова се казва, че на този ден се изравняват денят и нощта“, каза още Георгиева. По думите й в народната традиция в някои места в страната Игнажден се нарича Еднажден.  \r\n„Слънцето полазва, нараства и от този ден нататък започва да нараства денят“, добави уредникът. В много райони в България на Игнажден се започва празнуването на Коледа и се извършва първата кадена вечеря, която е постна, както тази на Бъдни вечер. „Казва се, че на този ден първо трябва да стане жената, която е още в детеродна възраст, за да премете къщата, да изчисти всичко от злото с метла с вързано за нея звънче. В миналото боклукът, който се събира, се изкарва отвън и ако метлата е много стара, тя се изгаря и се заменя с нова“, каза още Георгиева. По думите й най-важното нещо е посрещането на полазника в дома, т. е. - човекът, който пръв ще влезе в къщата. „Вярва се, че такава ще е следващата година. За да се осигури благополучие на къщата, в миналото са ходили още от Еньовден да си ухажват дадени полазници, които хората са вярвали, че са им донесли благополучие на дома и много от хората са ги канили да им влязат в къщата. Когато влезе полазникът, той сяда до огнището и разравя жарта, като започва да благославя за здраве и благополучие. Когато казва благословията, семейството седи около него и я приема за дома. Стопанката му дава сито с пшеница, с което да обикаля дома, да сее и да благославя“, добави още Георгиева.  \r\nПо думите й Игнажден има още една практика, която е свързана с гадаенето на младите моми, които искат да разберат дали през следващата година ще се омъжат и кой ще бъде техният избраник. Според нея всички народни практики и вярвания са свързани с магията на първия ден, с това, което ще се случва през новата година. \r\nМария РУСЕВА", "date": "2018.12.20", "title": "Грозделина Георгиева, Регионален етнографски музей-Пловдив: Игнажден е много тачен от българите празник, защото наред с народните вярвания се преплита и християнската традиция"}
{"url": "http://www.focus-news.net/news/2018/12/20/2604296/dha-izvestniyat-turski-pevets-ibrahim-tatlases-stana-chlen-na-partiyata-na-erdogan-iska-da-stava-kmet-sled-kato-ne-beshe-odobren-za-kandidat-deputat.html", "text": "Популярният турски народен певец Ибрахим Татлъсес официално стана член на управляващата Партия на справедливостта и развитието (ПСР), с лидер президента Реджеп Тайип Ердоган, предаде информационната агенция ДХА.  \r\nНа последните общи избори на 24 юни Ибрахим Татлъсес е кандидат за депутат в Първи избирателен район в Измир, но не е одобрен от ПСР. Певецът обиколи и партийните структури преди изборите, участва и в пресяването на кандидатурите, но така или иначе името му не влезе в избирателната листа на ПСР. Постоянното му местожителство е в околия Нарлъдере на провинция Измир и сега прави официални постъпки за членство в ПСР непосредствено преди местните избори на 31 март 2019 година. Попълнил е формуляра за членство и той е приет „без забележки” от областното ръководство на ПСР в Нарлъдере. В него Ибрахим Татлъсес е отбелязал, че има 7 деца, а като професия е записал: „майстор на вокалното изкуство”, посочва още ДХА.  Георги Димов", "date": "2018.12.20", "title": "ДХА: Известният турски певец Ибрахим Татлъсес стана член на партията на Ердоган – иска да става кмет, след като не беше одобрен за кандидат депутат"}
{"url": "http://www.focus-news.net/news/2018/12/20/2604299/smolyan-obraboteni-sreshtu-zaledyavane-sa-patishtata-po-visokite-chasti-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност. Пътните настилки са предимно сухи, на места по високите части са мокри и са обработени срещу заледяване.  Повишена е опасността от падащи камъни и дървета по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.20", "title": "Смолян: Обработени срещу заледяване са пътищата по високите части в областта"}
{"url": "http://www.focus-news.net/news/2018/12/20/2604297/kaloyan-pargov-bsp-belezite-na-vse-po-dalbokata-politicheska-kriza-sa-nalitse.html", "text": "Белезите на все по-дълбоката политическа криза са налице. Това каза в дневния блок на  Радио „Фокус“  лидерът на БСП – София Калоян Паргов. Протестите, с които завършва годината, недоволството на хората и в местен, и в национален план, говори за изчерпване потенциала и възможностите на ГЕРБ, уточни Паргов и определи изминалата година като година на скандали и протести. „Тази година беше годината, в която ние влязохме в европредседателство. Това беше година, през която, управлението бе  осеяно в национален план със скандали и с протести, завършихме втората половина с оставки на министри, и то които не можеше 20 дни да бъдат приети, по една или друга причина. Белезите на все по-дълбоката политическа криза са налице. Протестите, с които завършва годината, недоволството на хората и в местен, и в национален план ясно говори за изчерпване потенциала и възможностите на ГЕРБ да решава проблемите на данъкоплатците, не само в София, но и в цялата страна. По всичко личи, че влизаме в тежка изборна година.“ Калоян Паргов каза още, че основната задача пред БСП следващата година е да успее да консолидира онази част от обществото, която на протестите поиска смяна на модела, който очевидно не е способен да реализира основните принципи на демокрацията, и да гарантира върховенството на закона.", "date": "2018.12.20", "title": "Калоян Паргов, БСП: Белезите на все по-дълбоката политическа криза са налице"}
{"url": "http://www.focus-news.net/news/2018/12/20/2604300/a1-on-makedoniya-v-belgrad-shte-se-provede-chetiristranna-sreshta-na-liderite-na-balgariya-sarbiya-gartsiya-i-rumaniya.html", "text": "В рамките на четиристранното регионално сътрудничество, на 22 декември в Белград ще се проведе среща на президента на Сърбия Александър Вучич и премиерите на България, Гърция и Румъния – Бойко Борисов, Алексис Ципрас и Виорика Дънчила, съобщава македонската електронна медия  A1 On ,  като се позовава на съобщение от пресслужбата на държавния глава на западната ни съседка. \r\nФокусът на този вид срещи досега бе насочен върху регионални проекти за взаимосвързаност, като акцентът бе поставен върху инфраструктурата и газовите връзки, членството на Сърбия в ЕС и европейските перспективи за целия регион. \r\nТова ще бъде шестото заседание на лидерите на България, Гърция, Румъния и Сърбия. \r\nГръцкият премиер Ципрас в петък ще направи официално посещение в Белград, където ще се срещне с Вучич, след което ще се проведе втората сесия на Върховния съвет за сътрудничество между Сърбия и Гърция. Тереза Герова", "date": "2018.12.20", "title": "A1 On (Македония): В Белград ще се проведе четиристранна среща на лидерите на България, Сърбия, Гърция и Румъния"}
{"url": "http://www.focus-news.net/news/2018/12/20/2604301/burgas-normalno-se-osashtestvyava-dvizhenieto-v-oblastta.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният от Областното пътно управление. Няма затворени пътища и проходи. \r\nПо-интензивен е трафикът в град Бургас на кръстовището между улиците „Спортна“ и „Индустриална“, в района на Новата поща и по някои участъци от бул. „Тодор Александров“, по улиците „Одрин“, „Христо Ботев“, „Цар Симеон“, „Булаир“ и „Генерал Гурко“, както и по входно-изходните артерии на града. \r\nМария КУРТЕВА", "date": "2018.12.20", "title": "Бургас: Нормално се осъществява движението в областта"}
{"url": "http://www.focus-news.net/news/2018/12/20/2604302/predstoyashti-sabitiya-v-stranata-za-21-dekemvri-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 7.40 часа, на бул. „Цариградско шосе“ №166, уширението до „Инфинити“, представител на \"Пътна полиция\" ще предостави информация за предприетите мерки във връзка с очаквания засилен трафик заради идните празници. \r\n*** \r\nОт 09.00 часа 5 състав на Специализирания наказателен съд ще гледа делото срещу С. Г., Г. Г., Х. А. и др. за образуване и ръководене на организирана престъпна група.  \r\n*** \r\nОт 09.30 часа 9 състав на Специализирания наказателен съд ще гледа делото срещу Д. Д. и С. П. за организиране и ръководене на организирана престъпна група.  \r\n*** \r\nОт 09.30 часа в „Зона 21“ на улица „Христо Белчев“ № 3, Фондация „Глобална инициатива в психиатрията – София“  (ГИП-София) ще представи резултатите от проекта „Колеж за овластяване“. \r\n*** \r\nОт 10.30 часа 10 състав на Специализирания наказателен съд ще гледа делото срещу В. Н., Т. Х. и С. С. за организиране и ръководене на организирана престъпна група.  \r\n*** \r\nОт 11.00 часа в сградата на ГДНП (бул. “Ал. Малинов №1) представители на ГДНП, ГДГП и ГДПБЗН ще оповестят предприетите от МВР мерки във връзка с опазване на обществения ред по време на предстоящите празници \r\n*** \r\nОт 11.00 часа „Да, България!“ ще избере чрез жребий на живо номерата на кандидатите в листата за вътрешните избори на Движението \r\n*** \r\nОт 12.00 часа на паркинга на Националния исторически музей ще бъдат представени автобусите, с които се обновяват транспортните средства до Витоша. На представянето ще присъстват кметът на София Йорданка Фандъкова и общински съветници. \r\n*** \r\nОт 13.30 часа 5 състав на Специализирания наказателен съд ще гледа делото срещу Х. Г. за изнудване.  \r\n*** \r\nОт 19.00 часа в Католическа катедрала „Св. Йосиф“ ще се проведе Рождественски органов концерт. Входът е свободен.  \r\n*** \r\nОт 20.00 часа в зала 1 на НКД ще се състои „3 години Комеди Клуб София“ – най-доброто от стендъп комедията в България.  \r\n*** \r\nВ 12.00 часа на централния площад „Акад. Николай Хайтов“ ще се състои Коледен поздрав на учениците от СОУ „Св. св. Кирил и Методий”.  \r\n*** \r\nВ 17.30 часа в Градската библиотека „Паисий Хилендарски“ ще се състои концерт на фолклорен ансамбъл „Капитан Петко Войвода” при Тракийско дружество „Родопи”.  \r\n*** \r\nОт 18.00 и 20.00 часа в зала „Пейо Яворов“ ще се проведе концерт от ансамбъл „Пирин“ и ансамбъл „Добруджа“ „Заедно на една сцена“  в Благоевград. \r\n*** \r\nВ 11.00 часа в зала „Бойчо Брънзов“ в к-с „Зорница“ ще се проведе спортен празник „Бургас играе баскетбол“.  \r\n*** \r\nОт 13.00 часа в Спортна зала \"Никола Станчев\" 19 отбора ще участват в тазгодишното издание на Коледния футболен турнир. \r\n*** \r\nОт 19.30 часа в Експозиционен център „Флора“ ще се играе стенд-ъп комедията „Никой не е пълно 6“.  \r\n***  \r\nОт 10.00 часа утре в Зала 302 на Община Велико Търново ще се проведе пресконференция и презентация за промените в местния данък за моторни превозни средства.  \r\n*** \r\nОт 10.00 часа в Дом за стари хора „Венета Ботева\" ще се състои коледно тържество под надслов „На Коледа стават чудеса!“. \r\n ***  \r\nОт 17.00 часа в Община Велико Търново ще се състои Коледен концерт, организиран от Читалище „Седми юли“.  \r\n***  \r\nОт 19.00 часа в МДТ „Константин Кисимов\" ще се състои Гала коледен концерт на МДТ „Константин Кисимов“.  \r\n***  \r\nОт 19.00  часа в Читалище „Надежда – 1869“ ще се играе театралната постановка „Морска Сол”. \r\n*** \r\nОт 14.00 часа в залата на 6 ет. в административната сграда ще се проведе пресконференция, на която кметът на Община Видин Огнян Ценков ще представи отчета си за третата година от мандат 2015-2019. \r\n*** \r\nОт 18.00 часа в салона на ОУ „Любен Каравелов” ще се състои коледен концерт на Народно читалище „Светъл ден-2009.  \r\n*** \r\nОт 11.00 часа в Заседателната зала на Областна администрация – Враца, областният управител Малина Николова ще председателства заседанието на Областния съвет за безопасни условия на труд,  в рамките на което ще бъдат връчени наградите „Работодател на 2018“. \t \r\n*** \r\nОт 18.00 часа в Камерна зала на ДКТ ще се играе постановката „Коледна приказка“.  \r\n*** \r\nОт 18.00 часа в зала „Възраждане“ ще се проведе официална церемония, на която ще бъде връчено отличието „Габровец на годината“.  \r\n*** \r\nОт 12.00 часа в беседката в Градския парк ще бъдат наградени победителите в конкурса за най-атрактивно украсено коледно дръвче, като наградният фонд е 700 лв. От 14.00 часа ще бъде поставен и „гвоздеят“ на празничната коледна програма на Община Гоце Делчев с тържествената церемония „Спортист на годината“ в Спортна зала „Неврокоп Арена“. \r\n***  \r\nОт 17.30 часа в Спортна зала „Никола Петров” ще се проведе Коледен турнир по баскетбол „Коледни звезди”, под домакинството на БК „Локомотив”.  \r\n***  \r\nОт 10.00 часа в НЧ „Пробуда-1922“ - село Янтра ще бъде открита  Изложба „Коледна трапеза в миналото и сега“.  \r\n***  \r\nОТ 10.00 часа в НЧ „Развитие-1884“ - село Поликраище ще бъде открита кулинарна изложба „Шарена трапеза“.  \r\n***  \r\nОт 11.30 часа в НЧ „Градина-Върбица-1894“- село Върбица ще се състои празничен концерт с участието на самодейни колективи. - не \r\n***  \r\nОт 12.00 часа в НЧ „Пробуда-1922“ - село Янтра ще се състои Коледно веселие с участието на самодейни колективи „Край огнището“. \r\n*** \r\nОт 11.00 часа  на площад „Свобода“ ще се състои коледен концерт на Духов оркестър – Добрич с диригент Стоян Монов.  \r\n*** \r\nОт 18.00 часа в зала „Зорница“ в НЧ „Йордан Йовков - 1870 г.“ ще се играе коледен спектакъл на фолклорен танцов състав „Хорце”.  \r\n*** \r\nОт 18.30 часа в Младежки център ще се състои концерт на Студио за съвременни танци „Палитра“ – „Коледен сън“.  \r\n*** \r\nОт 11.00 часа пред Етноцентър „Рубин“ ще бъде открит коледен базар.  \r\n*** \r\nОт 12.00 часа в залата на Областна администрация – Кюстендил областният управител на Кюстендил Виктор Янев ще даде пресконференция във връзка с актуални теми и годишният отчет.  \r\n*** \r\nОт 13.00 часа в читалище „Братство” ще се състои награждаване на победителите от традиционния регионален конкурс „Коледа”.  \r\n*** \r\nОт 15.00 часа в кабинета на председателя на Общински съвет – Кюстендил Михаела Крумова ще се проведе пресконференция във връзка с предстоящо заседание на общинските съветници.   \r\n*** \r\nОт 17.30 часа във фоайето на Общински драматичен театър ще бъде открита изложба на икони от Иво Йорданов.  \r\n*** \r\nОт 19.00 часа в залата на Общински драматичен театър ще се състои концерт в подкрепа на 20-годишния Тони Костов, нуждаещ се от скъпо струващо лечение. \r\n*** \r\nОт 18.30 часа в Куклена зала на Драматичен театър ще се състои коледно представление на Общински куклен театър „Патилан\". \r\n*** \r\nОт 10.00 часа в Регионалния пресклуб на БТА пресконференция ще даде Мартин Митев, председател на Общински съвет – Плевен.   \r\n*** \r\nВ 11.00 часа в сградата на ОДМВР ще се проведе брифинг по повод набелязаните мерки и създадената организация във връзка с Европейска столица на културата.  \r\n*** \r\nОт 14.30 часа в клуб \"Анаконда\" ще се състои младежко парти за деца от социалните институции от Плевен и областта. \r\n*** \r\nОт 18.00 часа в Регионалния природонаучен музей – Пловдив ще бъдат представени книгите на изследователя ст.н.с. д-р Петър Берон от най-новата му поредица „С Петър Берон по света“ – „Пет месеца в Нова Гвинея\" и „Сану, Батуре!\".  \r\n*** \r\nОт 19.00 часа в Дома на културата „Борис Христов”, хор „Детска китка” при Общински детски комплекс – Пловдив ще изнесе голям коледен концерт с оркестъра на Държавна опера – Пловдив.  \r\n*** \r\nОт 11.00 часа в зала 712 в Областна администрация  ще се състои предпразнична пресконференция на Областния управител.  \r\n*** \r\nОт 9.30 часа във фоайето на 11 етаж ще се проведе връчване на наградите на талантливите деца на Разград. \r\n*** \r\nОт 12.30 до 14.30 часа в Детски отдел на библиотека „Родина” ще се състои коледно ателие „От деца за деца“.  \r\n*** \r\nОт 18.30 часа в Драматичния театър ще се играе балетния спектакъл „Приказни чудеса“. \r\n*** \r\nОт 10.30 часа в залата на РУ- Шумен директорът на ОДМВР- Шумен ст. комисар Ялчън Расим и административният ръководител на Районна прокуратура- Шумен Соня Александрова ще оповестят подробности във връзка с разкрито престъпление свързано с изготвяне на неистински документи.", "date": "2018.12.20", "title": "Предстоящи събития в страната за 21 декември (Агенция „Фокус“)"}
{"url": "http://www.focus-news.net/news/2018/12/20/2604304/sport-maritsa-dopusna-vtoro-porazhenie-v-shampionskata-liga.html", "text": "Марица допусна втора загуба в груповата фаза на Шампионската лига по волейбол за жени. В двубой от Група „А“ в зала „Колодрума“ в Пловдив българките загубиха от европейския и световен шампион Вакъфбанк с 0:3 гейма (в отделните части 16:25, 16:25, 21:25). \r\nНачело в Група „А“ е Вакъфбанк, следван от отборите на Щутгарт и Безие. Марица (Пловдив) заема четвърто място.", "date": "2018.12.20", "title": "Спорт: Марица допусна второ поражение в Шампионската лига"}
{"url": "http://www.focus-news.net/news/2018/12/20/2604303/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. На места пътните настилки са заснежени и хлъзгави. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.12.20", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2018/12/20/2604305/veliko-tarnovo-obshtinata-predvizhda-razkrivane-na-tsentar-za-nastanyavane-ot-semeen-tip-za-stari-hora.html", "text": "Предвиждат разкриване на Център за настаняване от семеен тип за стари хора във Велико Търново. Общински съвет - Велико Търново даде по време на заседанието си съгласие Общината да кандидатства за финансиране за разкриване на новата социална услуга по проект „Красива България“, предаде репортер на  Радио „Фокус“ – Велико Търново . Проектът предвижда помещения, намиращи се в административната част на Дом за стари хора „Венета Ботев“ във Велико Търново да бъдат обособени за нуждите на центъра. В момента те са неизползваеми. Необходими са значителни по обем преустройства и ремонти с цел пригаждането им за нуждите на социалната услуга. Необходимата сума за тези дейности е 300 000 лева, 90% от които са за строително-монтажни и строително ремонтни работи на обекта, а останалите 10 % са за организация, оперативно управление и контрол от страна на Проект „Красива България“ и за професионално обучение на регистрирани в Дирекция „Бюро по труда“ безработни лица. Съфинансирането от страна на Община Велико Търново е в размер на 40 % от общия бюджет на проекта, а именно 120 000 лева. Чрез разкриването на новата социална услуга ще бъдат разкрити още 9 места за стари хора, нуждаещи се от грижа. \r\nНа територията на Община Велико Търново функционират два дома за стари хора – Дом за стари хора „Венета Ботева“ с капацитет 130 места и Дом за стари хора „Св. Иван Рилски“ – село Балван с капацитет 20 места. Към момента капацитетът и на двете услуги е запълнен, като в отделението за лежащо болни на ДСХ „Венета Ботева“ са настанени 35 лица. Чакащите за настаняване в ДСХ „Венета Ботева“ са 100 лица, 13 от които за отделението за лежащо болни, а чакащите за настаняване в ДСХ „Св. Иван Рилски“ са 29 лица. „Видно от посочените данни, капацитетът на услугите, предоставящи грижи за стари хора на територията на Община Велико Търново е запълнен. В последните години се наблюдава устойчива тенденция за ръст на броя на лицата с висока степен на зависимост от грижи, въпреки разкриването на нови социални услуги от различен тип и с различен профил, както и увеличаването на капацитетите на част от съществуващите“, допълват от Община Велико Търново. \r\nНадежда КРЪСТЕВА", "date": "2018.12.20", "title": "Велико Търново: Общината предвижда разкриване на Център за настаняване от семеен тип за стари хора"}
{"url": "http://www.focus-news.net/news/2018/12/20/2604306/blagoevgrad-patnite-nastilki-v-oblastta-na-mesta-sa-mokri-i-hlazgavi.html", "text": "Интензивен е трафикът в област Благоевград, пътните настилки на места са мокри и хлъзгави. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. В момента в областта няма превалявания от дъжд или сняг. На по-високите места пътните настилки са заледени и хлъзгави като се обезопасяват с пясък и сол. В някои части от областта се наблюдава намалена видимост поради мъгла. Не е имало сигнали ѝ за паднали камъни, които да са затруднявали трафика по републиканската пътна мрежа. Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nЛора КАЛЧЕВА", "date": "2018.12.20", "title": "Благоевград: Пътните настилки в областта на места са мокри и хлъзгави"}
{"url": "http://www.focus-news.net/news/2018/12/20/2604229/blagoevgrad-detsata-ot-tsentara-za-sotsialna-rehabilitatsiya-i-integratsiya-vzeha-uchastie-v-koledna-rabotilnitsa.html", "text": "Децата от Център за социална рехабилитация и интеграция в Благоевград взеха участие в „Коледна работилница“. Това съобщиха от пресцентъра на  Община Благоевград . С помощта на студенти от специалност „Социална педагогика“ при ЮЗУ „Неофит Рилски“ – Благоевград, те се включиха активно в групови занимания на коледна тематика, а именно „Да изработим коледна картичка за любим човек заедно“ и „Коледен венец“. Целта на груповата работа бе подобряване на уменията у потребителите  за общуване, толерантност, приобщаване към група, сплотеност.  \r\n  Участниците в инициативата научиха нови неща за българските обичаи, традиции и символи. Те участваха и в играта „Открий скрития предмет“. \r\nВсяко дете рецитира стихотворение. По време на инициативата беше  разчупена и  питка с късмети. Децата получиха пакетчета с лакомства.", "date": "2018.12.20", "title": "Благоевград: Децата от Центъра за социална рехабилитация и интеграция взеха участие в „Коледна работилница“"}
{"url": "http://www.focus-news.net/news/2018/12/20/2604307/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е минус 2 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2018.12.20", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2018/12/20/2604309/nimh-utre-shte-ima-vremenni-uvelicheniya-na-oblachnostta-pochti-bez-valezhi-maksimalnite-temperaturi-shte-sa-mezhdu-3-i-8.html", "text": "Утре ще има временни увеличения на облачността, почти без валежи, максималните температури ще са между 3° и 8°. Това съобщи за  Агенция „Фокус“  дежурният синоптик от  Нaционалния институт по метеорология и хидрология (НИМХ)  към Българската академия на науките (БАН) Евгения Егова. През нощта и до сутринта ще е почти тихо и на места в низините и котловините ще има ниска облачност или мъгла. По-късно през деня и до вечерта над много райони на страната за кратко ще се изясни. Ще духа слаб югозападен вятър. Минималните температури ще са предимно между минус 6° и минус 1°, максималните, в по-голямата част от страната, ще са между 3° и 8°, на места покрай Дунав малко по-ниски – около  0°. \r\nНад Черноморието облачността ще е променлива, с по-съществени намаления привечер. Ще духа слаб югозападен вятър. Максималните температури ще са 4° - 7°, вълнението на морето ще е 2 бала. Температурата на морската вода е 7° -8°. \r\nНад планините през деня ще има временни увеличения на облачността, но ще е почти без валежи. По-късно облачността ще намалява и вечерта ще е предимно ясно. Ще духа до умерен вятър от запад-югозапад. Максималната температура на височина 1200 метра ще е около 6°, на 2000 метра - 0°. \r\nАтмосферното налягане слабо ще се понижи, но ще остане по-високо от средното за месеца. \r\nВ събота и неделя ще духа умерен и временно силен вятър от запад-северозапад. Ще има променлива облачност, но само на изолирани места в Северна България ще превали слаб дъжд. Затоплянето ще продължи и в неделя максималните температури ще бъдат между 8° и 13°, а минималните – между 0° и 5°. На Бъдни вечер все още ще е топло. Облачността ще се увеличава и вплътнява и привечер ще започнат валежи от дъжд.", "date": "2018.12.20", "title": "НИМХ: Утре ще има временни увеличения на облачността, почти без валежи, максималните температури ще са между 3° и 8°"}
{"url": "http://www.focus-news.net/news/2018/12/20/2604310/blagoevgrad-intenziven-e-trafikat-na-granichen-punkt-kulata-promahon-na-izhod-za-tovarni-avtomobili.html", "text": "Интензивен е трафикът на изход за товарни автомобили на граничен пункт „Кулата-Промахон“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница преминаването се извършва без забавяне. \r\nЛора КАЛЧЕВА", "date": "2018.12.20", "title": "Благоевград: Интензивен е трафикът на граничен пункт „Кулата-Промахон“ на изход за товарни автомобили"}
{"url": "http://www.focus-news.net/news/2018/12/20/2604295/wsj-sled-zavoyuvaneto-na-kritichni-pozitsii-v-blizkiya-iztok-putin-privetstva-izteglyaneto-na-sasht-ot-siriya.html", "text": "Съперничеството със САЩ се превърна в ядро на ежегодната пресконференция на държавния глава на Руската федерация Владимир Путин, който обвини Вашингтон в тласкане на света към нова надпревара във въоръженията, коментират в редакцията на американското издание  The Wall Street Journal . \r\nПутин приветства решението за изтеглянето на американските войски от Сирия, макар да се усъмни във желанието на САЩ напълно да напуснат близкоизточната страна, превърнала се във важен плацдарм за придвижването на Москва в Близкия изток.  \r\n„Четиричасовите разговори на Путин с повече от хиляда журналисти обобщиха напрегнатата година, в която Русия стигна до затягане на западните санкции, установи по-тесни връзки с Китай и активно се опита да съживи икономиката си\", пише авторът на статията. \r\nИзданието отбелязва, че Русия, въпреки факта, че военният й бюджет е само една десета от американския, се стреми да разшири влиянието си в регионите, от които САЩ се оттеглиха. Така руската подкрепа е позволила на сирийския президент Башар Асад да победи опозицията в гражданска война, е заключението на редакцията \r\n„В опита си да се върне статута на суперсила, Москва също се опита да намери нови точки на подкрепа в Африка и Арктика. Американското решение за изтегляне от Сирия вероятно ще даде на Путин повече лостове в Близкия изток\", отбелязва вестникът. Тереза Герова", "date": "2018.12.20", "title": "WSJ: След завоюването на критични позиции в Близкия изток: Путин приветства изтеглянето на САЩ от Сирия"}
{"url": "http://www.focus-news.net/news/2018/12/20/2604313/plovdiv-treto-denonoshtie-blizo-500-semeystva-ot-rayon-severen-sa-bez-voda-poradi-avariya.html", "text": "Трето денонощие близо 500 семейства от Район „Северен“ в Пловдив, в района на „Малкия гигант“, са без вода поради авария. Това съобщи слушателят на  Радио „Фокус“ - Пловдив  Иван Георгиев. Той има малко дете, което е принуден да къпе на село. „Вече трети ден от ВиК - Пловдив ни обещават, че аварията ще бъде отстранена до вечерта. Днес също се очакваше това да стане досега. В блока има три входа с по 100 апартамента, а около тях има още около 200 поне семейства, които са потърпевши от аварията“, поясни Георгиев. \r\nЦветана ТОНЧЕВА", "date": "2018.12.20", "title": "Пловдив: Трето денонощие близо 500 семейства от Район „Северен“ са без вода поради авария"}
{"url": "http://www.focus-news.net/news/2018/12/20/2604311/gabrovo-normalno-pri-zimni-usloviya-se-osashtestvyava-dvizhenieto-prez-prohoda-shipka.html", "text": "Мокри и на места - хлъзгави, са пътните настилки на територията на област Габрово. По усойните и планински райони те са частично заснежени или заледени, но обработени и проходими при зимни условия. Това казаха за  Радио „Фокус“ – Велико Търново  от Областно пътно управление - Габрово. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 г. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни 2019 г. \r\nНадежда КРЪСТЕВА", "date": "2018.12.20", "title": "Габрово: Нормално при зимни условия се осъществява движението през прохода Шипка"}
{"url": "http://www.focus-news.net/news/2018/12/20/2604317/stara-zagora-proektobyudzhetat-na-obshtina-kazanlak-za-2019-g-e-na-stoynost-53-131-414-lv-s-blizo-3-mln-lv-poveche-ot-2018-g.html", "text": "Проектобюджетът на Община Казанлък за 2019 г. е на стойност 53 131 414 лв., което е с близо 3 млн. лв. повече от бюджета за 2018 г. Това стана ясно по време на обществено обсъждане ма проектобюджета, предаде кореспондент на  Радио „Фокус” . По-голямата сума се дължи на увеличените средства по делегираната държавна помощ, които Община Казанлък предстои да получи за следващата година от централния бюджет.  \r\nАкцент по отношение разпореждането с общинска собственост е възможността на Община Казанлък през 2019 г. да обяви конкурс за изграждане на нова сграда в Несебър на територията на т. нар. „Бунгала”. Успешна би била продажбата на имот на Общината в село Равда – общинския лагер. Предстои да се реши също и как Общината ще стопанисва собствеността си в Бизнес центъра на ул. „Чудомир” в Казанлък.  \r\nИ през 2019 г. Инвестиционната програма продължава политиките от предходните години за подобряване състоянието на настилките по улиците в населените места в общината и в града, като вложените средства се определят на пропорционален принцип. За ремонт на улиците в населените места през 2019 г. ще бъдат гласувани двойно повече средства спрямо 2018 г., извън постановленията по държавния бюджет, с което сумата за тях заедно ще бъде над 1 200 000 лв.  \r\nПрез 2019 г. с европейски средства Община Казанлък предвижда да се реализира мащабния проект „Светът на траките”, който включва реконструкция и социализация на гробницата Оструша, както и изграждане на 8-километрова велоалея, която ще бъде продължение на досега съществуващата до Крън и ще отвежда до самия атракцион, предвиден по проекта. Общината планира възстановяване и на съществуващите велосипедни алеи в Казанлък.  \r\nСлавяна ГАЙДАРОВА", "date": "2018.12.20", "title": "Стара Загора: Проектобюджетът на Община Казанлък за 2019 г. е на стойност 53 131 414 лв., с близо 3 млн. лв. повече от 2018 г."}
{"url": "http://www.focus-news.net/news/2018/12/20/2604315/stara-zagora-podobreniya-v-sferite-na-zdraveopazvaneto-i-infrastrukturata-v-detskite-zavedeniya-shte-badat-sred-prioritetite-za-obshtina-kazanlak-prez-2019-godina.html", "text": "Подобрения в сферите на здравеопазването и инфраструктурата в детските заведения ще бъдат сред приоритетите за Община Казанлък през 2019 година. Това стана ясно по време на обществено обсъждане на Бюджет 2019 на Общината, предаде кореспондент на  Радио \"Фокус\" . В Бюджет 2019 ще продължи и последователната политика на Общината по осигуряване на съфинансиране на проекти с външно финансиране. С 2 644 823 лв. повече спрямо 2018 г. ще разполага през следващата година Община Казанлък, като общият размер на сумата е 53 141 414 лв. \r\nПрез 2019 година се предвижда Общината да продължи своите дейности по подобряване на средата на децата в детските заведения. Сред тях са основен ремонт на отоплителната инсталация на Общински детски комплекс \"Иван Рилски\" с 32 500 лв., внедряване на мерки за енергийна ефективност на Детска градина \"Славейче\" по проект \"Красива България\" в размер на 236 000 лв, от които 50 % са съфинансиране от Община Казанлък. С допълнителни бюджетни средства в размер на 117 000 лв. ще бъдат извършени дейностите по топлоизолация на детското заведение. Предвидени са и ремонтни дейности в Детска градина \"Звънче\", основен ремонт на оградата и изгражадне на видеонаблюдение на Детска градина \"Снежанка\", изграждане на детски съоръжения за дворовете на детските градини \"Здравец\", \"Еделвайс\" и \"Мечо Пух\".  \r\nЗа ремонта на сградата на най-голямото здравно заведение за извънболнична помощ - поликлиниката в Казанлък, са предвидени 907 133 лв. по линия на Националния доверителен екофонд, с 15 % съфинансиране от общинския бюджет – 136 160 лв. \r\nС 10 000 лева от Бюджет 2019 е планиран ремонт на сграда на читалището в село Бузвоград. Предвижда се и изграждане на тенис игрище в град Крън за 92 528 лв.  \r\nИ през 2019 година ще бъде запазено равномерното разпределение на бюджетни средства за асфалтиране между град Казанлък и останалите населени места в общината, за което общо са предвидени над 2 млн. лв. За цялостно ремонтиране на бордюри и тротоари са заделени 200 000 лв., за ремонт на четвъртокласна пътна мрежа – също 200 000 лв., за частично изкърпване на улици – 150 000 лв. \r\nНай-голям ще бъде разходът на Община Казанлък за дейностите по чистота. 5 096 296 лв. са заделени за събиране, превозване, транспортиране и депониране на битовия отпадък. Общината дотира изцяло дейността по чистота, тъй като такса \"Битови отпадъци\" не е променяна през последните 6 години. При еднаква събираемост всяка година отчисленията към РИОСВ - Стара Загора драстично растат – при заплащани 45 лв. на тон извозен боклук тази година догодина таксата скача на 57 лв. Едно от сериозните предизвикателства през следващата година ще бъде изработването на схема за облагане на физическите лица на база на количество генериран отпадък, която да заработи през 2020 г. \r\nЗа всичките 624 служители на Общината и второстепенните звена на местна издръжка е заложено 10-процентно увеличение на заплатите. \r\nСлавяна ГАЙДАРОВА", "date": "2018.12.20", "title": "Стара Загора: Подобрения в сферите на здравеопазването и инфраструктурата в детските заведения ще бъдат сред приоритетите за Община Казанлък през 2019 година"}
{"url": "http://www.focus-news.net/news/2018/12/20/2604298/pleven-obshtinskiyat-savet-odobri-predlozhenie-za-poemane-na-kredit-ot-regionalen-fond-za-gradsko-razvitie.html", "text": "Общински съвет - Плевен одобри на свое заседание предложението Община Плевен да обезпечи финансирането на проекти чрез поемане на дългосрочен дълг под формата на кредит от „Регионален фонд за градско развитие“ АД и съфинасираща интитуция - банка, предаде кореспондент на  Радио „Фокус“ . Общината се нарежда сред първите ползватели на фонда.  \r\nМестният парламент гласува също да бъде извършен основен ремонт на пл. „Свобода“ и пешеходната улица „Васил Левски“ в участъка до пл. „Стефан Стамболов“, както и обновяване на сградата на автогарата в Плевен и автобусните сектори. \r\nПрието бе и предложение за кандидатстване на Община Плевен за външно финансиране по Проект „Красива България” 2019 г. за ремонт на покрив и вътрешни фасадни стени на Центъра за подпомагане на личностно развитие в града. Собственото участие на Общината в общия бюджет на проекта възлиза на 55 %.  \r\nНа днешното си заседание Общински съвет – Плевен прие още План-сметка за приходите от такса битови отпадъци и разходите за услуги по събирането, извозването и обезвреждането им и чистотата на територията на общината. През 2019 година таксата остава без промяна.  \r\nВиолета КРЪСТЕВА", "date": "2018.12.20", "title": "Плевен: Общинският съвет одобри предложение за поемане на кредит от „Регионален фонд за градско развитие“"}
{"url": "http://www.focus-news.net/news/2018/12/20/2604318/okonchatelno-prekratenoto-nakazatelno-proizvodstvo-nyama-da-spira-grazhdanskata-konfiskatsiya-obzor.html", "text": "Парламентът прие окончателно промените в Закона за противодействие на корупцията и за отнемане на незаконно придобито имущество. Депутатите решиха прекратяването на наказателно производство и признаването на невинност да не са пречка за отнемане на незаконно придобито имущество. Така прекратено наказателно производство или влизане в сила на присъда, с която подсъдимият е признат за невинен, няма да спират гражданската конфискация. От ГЕРБ внесоха промените след тълкувателното решение на Върховния касационен съд, според което прекратяването на наказателно дело е абсолютна пречка за внасяне на иск за конфискация.  \r\nНеприключилите проверки и производства пред съда по установяване на конфликт на интереси и налагане на административни наказания ще се довършат от КПКОНПИ по досегашния ред. ДПС оттегли предложението си за удължаване на сроковете за проверки за незаконно придобито имущество. Предлагаше се срокът от 1 година, който действа в момента, да се удължи с 6 месеца, а в случаите при предоставяне на информация от друга държава – с до 18 месеца. От ГЕРБ оттеглиха предложението си промените в антикорупционния закон да влязат в сила от 23 януари 2018 г. \r\nБиляна ИВАНОВА", "date": "2018.12.20", "title": "Окончателно: прекратеното наказателно производство няма да спира гражданската конфискация (ОБЗОР)"}
{"url": "http://www.focus-news.net/news/2018/12/20/2604321/prof-evgeniy-daynov-stranata-ne-se-upravlyava-ot-pravitelstvoto-i-parlamenta-a-ot-nyakade-drugade.html", "text": "Страната не се управлява от правителството и парламента, а от някъде другаде. Това каза в обзорното предаване на  Радио „Фокус“  „Това е България“ политологът проф. Евгений Дайнов. Той уточни, че властовите решения се взимат от хора, за които никой не е гласувал. „Решенията, които се взимат от властта, отдавна са скрити някъде. Отдавна решенията не се взимат там, където можем да ги видим и да въздействаме. Като парламента, например. Всякакви идеологически и политически спорове, които властимащите се опитват да водят, опират до едно нещо – те са невежи, но те мислят, че са силни и изграждат една идейно-политическа властова система, при която на нас да ни взимат всичко, което поискат, а те да са извън обсега на всякакви наши възражения. Добре дошли в диктатурата“, коментира Евгений Дайнов. Той каза още, че всяко вето на президента Румен Радев е точно на място и пази обществения интерес, което го прави коректив на властта.", "date": "2018.12.20", "title": "Проф. Евгений Дайнов: Страната не се управлява от правителството и парламента, а от някъде другаде"}
{"url": "http://www.focus-news.net/news/2018/12/20/2604323/burgas-fondatsiya-grazhdani-sreshtu-byurokratsiyata-otlichi-burgas-s-nagrada-za-elektronna-obshtina.html", "text": "Фондация „Граждани срещу бюрокрацията“ раздаде годишните си награди за държавни институции, съобщиха от пресцентъра на  Община Бургас . Те се връчват за трета поредна година и с тях се отличават администрациите, които търсят и намират начини да бъдат по-близо до гражданите и по-далеч от бюрокрацията. Инициативата е под патронажа на Европейския парламент. Сред наградените тази година е Бургас. Кметът Димитър Николов прие от председателя на УС на Фондация „Граждани срещу бюрокрацията“ Стефан Христов приза „Електронна община“ – за електронните услуги, които се предлагат тук, и иновативните методи за идентификация. Останалите наградени са: \r\n- Патентно ведомство, в категория „Най-добра електронна услуга“. Услугата, която предлага Патентно ведомство улеснява регистрацията на търговски марки и патенти, като е предвидена възможност за електронно плащане на държавните такси; \r\n- Комисия за защита на личните данни (КЗЛД), в категория „Прозрачност в управлението“. КЗЛД издава ежемесечен електронен бюлетин, в който са описани подробно всички оперативни действия, получени жалби от граждани, както и становища на комисията; \r\n-Комисия за защита на потребителите (КЗП), в категория „Защита на гражданите от нелоялни търговски практики“. Наградата е поради множеството инициативи на КЗП, в които се информират гражданите от какво да се пазят, когато пазаруват онлайн; \r\n- Държавна агенция „Електронно управление“, в категория „Системна работа за необратимост на дигитализацията“. Работата на ДАЕУ остава скрита за гражданите, но всъщност заслуга на Агенцията е изграждането на гръбнака на Е-правителството. Съвсем скоро гражданите ще бъдат свидетели на нови електронни услуги; \r\n- Национална агенция за приходите, за „Устойчива събираемост на данъците“. Наградата е за възможността данъци и осигуровки да се плащат с карта, получаването на уведомителни имейли при получено плащане, както и подобрени процедури, които целят да не се нарушават паричните потоци на бизнеса.", "date": "2018.12.20", "title": "Бургас: Фондация „Граждани срещу бюрокрацията“ отличи Бургас с награда за „Електронна община“"}
{"url": "http://www.focus-news.net/news/2018/12/20/2604316/parlamentat-zakri-ministerstvoto-za-balgarskoto-predsedatelstvo-obzor.html", "text": "Парламентът закри Министерството за Българското председателство на Съвета на ЕС и освободи Лиляна Павлова от поста министър. Очаква се тя се върне в парламента като депутат. Министерството се закрива заради приключването на ротационното председателство на триото Естония-България-Австрия. Министерски съвет ще има 2 месеца да уреди всички правоотношения за закриването. На отчета си на 19 декември Лиляна Павлова определи Председателството като успешно изпълнена мисия. Министърът отчете 62 млн. лева разходи за логистика и спестени 22 млн. лева от предвидените. България е затворила най-много досиета от страните в Триото.  \r\n„Оценките показват, че България се справи изключително успешно с Председателството на Съвета на ЕС“, заяви в пленарна зала вицепремиерът и министър на външните работи Екатерина Захариева. „България е по-различна днес. Имаме европейска легитимация от всички европейски лидери и институции, които оцениха Председателството“, обяви председателят на ПГ на ГЕРБ Цветан Цветанов. Той посочи, че Председателството ни е било успешно, а ангажиментите на страната ни са били изпълнени с достойнство. Депутатът от ГЕРБ Ивелина Василева изтъкна, че по време на Председателството България е била не просто посредник, а лидер. „България се представи блестящо по време на Председателството, благодарение на работата на изпълнителната власт. Лиляна Павлова се справи перфектно“, каза депутатът от „Обединени патриоти“ Валери Симеонов. Той даде оценка отличен 5,50 на Председателството. „Половинката, която не достига са недостатъците, които показа политическата прослойка на България“, коментира Симеонов. От ДПС изразиха надежда доверието в страната ни след Председателството да бъде защитено и занапред. От опозицията се пошегуваха, че преди Коледа позитивната новина от парламента е, че вече имаме един министър на ГЕРБ по-малко. Депутатът Кристиан Вигенин заяви, че БСП ще поиска детайлна справка как са изразходвани средствата за Председателството. Зам.-председателят на ПГ на БСП Драгомир Стойнев коментира, че ако България не бъде приета в Шенген, това ще бъде пълен провал за правителството и Председателството.  \r\nБиляна ИВАНОВА", "date": "2018.12.20", "title": "Парламентът закри Министерството за Българското председателство (ОБЗОР)"}
{"url": "http://www.focus-news.net/news/2018/12/20/2604322/institutsiite-nabelyazaha-merki-za-spravyane-s-trafika-po-praznitsite-i-sochakvanata-zimna-obstanovka-po-patishtata-obzor.html", "text": "Институциите набелязаха мерки за справяне с трафика по празниците и с очакваната зимна обстановка по пътищата.  Директорът на НИМХ проф. Христомир Брънзов  прогнозира, че се очакват снеговалежи  от Бъдни вечер, като основните ще паднат на 25 и 26 декември. „Прогнозата на НИМХ за празничните дни за съжаление не е еднозначна. Утре сутринта ще има мъгла, след обяд ще се разсее. Почивните дни събота и неделя ще има затопляне. Температурите ще се положителни. На Бъдни вечер срещу Рождество ще започне да нахлува студен въздух и се очакват да започнат валежи“, каза проф. Брънзов.  \r\nЗаради прогнозата на НИМХ  министърът на вътрешните работи Младен Маринов  призова водачите да бъдат търпеливи при наличие на силен снеговалеж и снегопочистване. „Основният призив към водачите както на леки автомобили, така и на тежкотоварни, е да спазват разпоредената организация с пътни знаци и с маркировка, защото не навсякъде може да има полицейски служители. Това, че няма, не означава, че водачът на тежкотоварния автомобил не трябва да се съобрази със знака, който забранява навлизането в участък, когато вали сняг“, призова още Маринов.  Министърът на транспорта Росен Желязков  добави, че действията  по отношение на тежкотоварните автомобили за зимната обстановка ще се наблюдават още на държавната граница. По думите му контролът ще бъде засилен както по отношение на тежкотоварните пътни превозни средства, така и по отношение на автобусите и таксиметровия превоз от гледна точка на компетенциите на ДАИ. Той уточни, че 1 от 20 пътни превозни средства не отговарят на условията.   Инж. Михаил Рашков от АПИ  обясни, че всички фирми, които поддържат пътищата на територията на цялата страна, са в готовност. \"Имат необходимите материали. Основното наше действие ще бъде както към вас да предадем изпреварваща информация, така и към тях, за да може да се действа съвсем спокойно“, каза още Рашков.   Началникът на сектор „Пътен контрол“ към ГД „Национална полиция“ гл. инспектор Росен Рапчев  уточни, че служителите на реда ще регулират пътищата при изходите на големите градове и основните автомобилни трасета и автомагистрали. „Служителите ще внимават за регулирането и ще санкционират водачите, които не спазват въведените забрани. В почивните дни контролът ще бъде насочен към водачите, употребили алкохол, неправоспособните и скоростните режими. Както се очаква да се влоши обстановката, съвместно с щаба в АПИ сме създали организация за спиране на движението, особено на товарните автомобили на места, където няма сериозна валежна обстановка“, каза още гл. инспектор Рапчев.  Във връзка с очаквания интензивен трафик е изготвен план и създадена организация за нормално движение на пътникопотока в столицата и пътните артерии в ОДМВР- София. Предвижда се строг контрол над водачите на МПС, неспазващи Закона за движение по пътищата и неизпълняващи разпорежданията на контролните органи, както и недопускане на движение на МПС в лентата за аварийно спиране на автомагистралите. На 21, 22, 26 декември 2018 г. и 1 януари 2019 г., съгласно заповед на Агенция „Пътна инфраструктура”, се ограничава движението на МПС, предназначени за превоз на товари с техническа допустима максимална маса над 12 тона включително състав с ремаркета и полуремаркета, селскостопанска и земеделска техника, трактори и специализирана строителна техника. В тази връзка, на територията, обслужвана от областната и столичната дирекция, ще бъдат разположени максимален брой полицейски екипи, които да подпомагат движението и да следят за недопускане на автомобилни колони в участъците с въведена временна организация на движението. \r\nДеница КИТАНОВА", "date": "2018.12.20", "title": "Институциите набелязаха мерки за справяне с трафика по празниците и сочакваната зимна обстановка по пътищата (ОБЗОР)"}
{"url": "http://www.focus-news.net/news/2018/12/20/2604308/dzhumhuriet-erdogan-prodalzhavame-da-stoim-do-naroda-na-iran-i-sme-sreshtu-sanktsiite-na-sasht.html", "text": "Президентът Реджеп Тайип Ердоган заяви на съвместна пресконференция с иранския президент Хасан Рухани, че Турция продължава да стои до народа на Иран и е срещу санкциите на Вашингтон срещу Техеран, пише вестник  „Джумхуриет” . Хасан Рухани е на официално двудневно посещение вчера и днес в Турция. По-рано днес проведе среща насаме с Ердоган, продължила близо 2 часа. След това двамата председателстваха Петата сесия на Висшия съвет за сътрудничество между Турция и Иран. „С решението си за санкции срещу Иран, САЩ заплашват сигурността и стабилността в района. От името на Турция искам още веднъж да подчертая, че ние не подкрепяме това решение.”, декларира Ердоган, цитиран от „Джумхуриет”.", "date": "2018.12.20", "title": "„Джумхуриет”: Ердоган: Продължаваме да стоим до народа на Иран и сме срещу санкциите на САЩ"}
{"url": "http://www.focus-news.net/news/2018/12/20/2604324/prof-mihail-konstantinov-predsrochni-izbori-ne-sa-neobhodimi.html", "text": "Предсрочни избори към момента не са необходими, защото ще възпроизведат същата парламентарна конфигурация. Това каза в обзорното предаване на  Радио „Фокус“  „Това е България“ анализаторът проф. Михаил Константинов. Той добави, че един от основните проблеми както на България, така и на Европа и света през изминалата година е, че елитите на държавите се изключват от обществото. „Елитът се изключва от обществото и всъщност се маргинализира. Това е една хубава метафора, която е вярна не само за България. Това, което се случва във Франция например, е точно същото – маргинализация на елитите. На символичния въпрос „Ако изборите са утре?“ – резултатът е: ГЕРБ плюс Патриотите 123 места, а БСП плюс ДПС – 117. Буквално се повтаря историята в момента. Само че, вместо пет партиите са четири. Така че, към този момент по странен начин социологическите проучвания потвърждават това, което се предлага – всъщност да няма предсрочни парламентарни избори. Няма очаквания за промяна в парламентарната конфигурация.“ Проф. Константинов каза още, че идеята на почетния председател на ДПС Ахмед Доган за ускорено догонващо развитие на България е добра и уточни, че другата идея на Доган - създаването на програмен парламентарен кабинет – е нереалистична, защото ГЕРБ няма да се откажат от властта без избори.", "date": "2018.12.20", "title": "Проф. Михаил Константинов: Предсрочни избори не са необходими"}
{"url": "http://www.focus-news.net/news/2018/12/20/2604325/ria-novosti-ukrayna-pridvizhva-voyska-kam-bregovete-na-azovsko-i-cherno-more.html", "text": "Украйна придвижва войски към бреговете на Азовско и Черно море, заяви президентът Петро Порошенко по време на посещение донецки области, които са под контрола на Киев. Затова съобщава  РИА Новости . \r\nПорошенко съобщи за предислокация на десантно-щурмови войски на Украйна във „важни за отбраната направления“. Украинските власти въведоха военно положение в десет области за 30 дни. \r\n„Чрез нашата авиация са разположени десантно-щурмови войски, по-специално части от 95-та бригада, които засилиха защитата на крайбрежието на Азовско и Черно море“, заяви президентът.  Превод и редакция : Калоян Пенков", "date": "2018.12.20", "title": "РИА Новости: Украйна придвижва войска към бреговете на Азовско и Черно море"}
{"url": "http://www.focus-news.net/news/2018/12/20/2604327/afp-bivshiyat-prezident-na-arzhentina-kristina-kirshner-shte-bade-sadena-za-koruptsiya.html", "text": "Бившият президент на Аржентина Кристина Киршнер, която беше обвинена в получаване на десетки милиони долари подкупи по време на мандата й, ще бъде изправена пред съд за корупция, съобщава  AFP . \r\nКирхнер е обвинена в ръководене на престъпна мрежа, свързана със скандала „корупционни тетрадки“ - разкрит чрез щателно записани данни за милиони долари, които бизнесмените плащат на държавни служители, съхранявани от министерски шофьор. Превод и редакция : Калоян Пенков", "date": "2018.12.20", "title": "AFP: Бившият президент на Аржентина Кристина Киршнер ще бъде съдена за корупция"}
{"url": "http://www.focus-news.net/news/2018/12/20/2604326/kmetovete-shte-badat-globyavani-ako-ne-se-podobri-kachestvoto-na-vazduha-v-obshtinite-obzor.html", "text": "Народното събрание прие окончателни промени в Закона за чистотата на атмосферния въздух. Ако заради действие или бездействие на кмет не се отчете намаление на превишените норми на замърсяване на въздуха глобата ще бъде от 5000 до 10 000 лева. Кметовете ще бъдат задължени до 31 март всяка година да внасят в общинските съвети отчет за изпълнението на програмите за намаляване нивата на замърсители във въздуха. Министерски съвет ще приеме наредба с изискванията за качеството на твърдите горива за битово отопление. Ще бъде забранено пускането на пазара на горива, които не отговарят на изискванията. Спазването им ще се следи от ДАМТН. Глобата за разпространение на твърди горива за битово отопление без регистрация ще бъде от 1000 до 10 хил. лева. Пускането на пазара на твърди горива за битово отопление, които не съответстват на някое от изискванията, ще се наказва с глоба от 2000 до 10 хил. лева. Ако горивата не отговарят на изискванията за опаковане или етикиране глобата ще бъде от 5000 до 10 хил. лева. Глоба от 100 до 1000 лева ще има за замърсяване на въздуха чрез строителни или ремонтни дейности. „Основната промяна, която приехме, е въвеждането на норми за качество на въглищата и брикетите от въглища, които се използват за битово отопление“, посочи депутатът от ГЕРБ и председател на Комисията по околната среда и водите Ивелина Василева. МЗХГ ще контролира дървесината, която се използва за битово отопление. Мерките целят използването на по-сухи дърва за огрев, защото когато те са с по-ниско съдържание на влага, замърсяванията са по-ниски.  \r\nДепутатите отхвърлиха предложението на БСП в дефиницията за твърди горива, използвани за битово отопление, да се включат и дърва, брикети от дърва, пелети и брикети от биомаса. Депутатът от ПГ на БСП и зам.-председател на Комисията по околната среда и водите Манол Генов обяви, че никой не се наема да дефинира дървата като твърдо гориво и да ги контролира. Според него ДАМТН няма нужните капацитет и експертиза.  \r\nВ срок от 3 месеца след влизането в сила на закона Министерски съвет трябва да приеме наредбата с изискванията за качеството на твърдите горива за битово отопление. В срок от 6 месеца земеделският министър трябва да издаде наредба с изискванията за дървесината, която се използва за битово отопление.  \r\nПрез Закона за чистотата на атмосферния въздух депутатите измениха и Закона за околната среда и водите. Според промените 80% от имуществените санкции за неизпълнение на условия, свързани със замърсяване на въздуха от горивните инсталации, ще постъпват в бюджета на общината. \r\nБиляна ИВАНОВА", "date": "2018.12.20", "title": "Кметовете ще бъдат глобявани, ако не се подобри качеството на въздуха в общините (ОБЗОР)"}
{"url": "http://www.focus-news.net/news/2018/12/20/2604328/plovdiv-mladezhi-ot-karlovo-napraviha-koledna-aleya-v-grada.html", "text": "Младежи от Карлово направиха Коледна Алея в града. Това съобщиха за  Радио „Фокус”-Пловдив  от Общината. Доброволци от Младежкия информационен център в Карлово украсиха две арки – в началото на ул.„Водопад” до площадчето при Червената сладкарница – мястото, на което е позициониран проектът „Карлово на длан” на Ротари клуба в града.В създаването на Коледната алея се включиха деца и младежи от карловски училища. Те украсиха седем елхи, дарени от Горското стопанство в града и разположени в пешеходната зона. Коледните дръвчета бяха облечени в празнична премяна по предварително зададена цветова гама, благодарение на ученици от СУ „Васил Левски“, ОУ „Св.Св. Кирил и Методий“, СУ „Христо Проданов“, ОУ „Райно Попович“, ПГ „Братя Евлогий и Христо Георгиеви“, ПГ по ЖПТ „Христо Смирненски“ и Учебен център „Малкият принц“.", "date": "2018.12.20", "title": "Пловдив: Младежи от Карлово направиха Коледна Алея в града"}
{"url": "http://www.focus-news.net/news/2018/12/20/2604319/tass-sasht-shte-prodalzhat-s-vazdushnite-udari-v-siriya-do-palnoto-izteglyane-na-voyskite.html", "text": "Съединените щати възнамеряват да продължат въздушните удари срещу терористите в Сирия до пълното изтегляне на войските от страната, предава агенция  TACC . \r\n„Докато американската армия е там, ще продължим с артилерийски и въздушни удари, за да подкрепим нашите съюзници“, се казва в съобщение от пресслужбата на Пентагона. \r\nПо-рано агенция Reuters съобщи, че заповедта на президента на САЩ Доналд Тръмп за оттеглянето на войските от Сирия също предвижда край на американските въздушни удари срещу „Ислямска държава“. Превод и редакция : Калоян Пенков", "date": "2018.12.20", "title": "ТАСС: САЩ ще продължат с въздушните удари в Сирия до пълното изтегляне на войските"}
{"url": "http://www.focus-news.net/news/2018/12/20/2604314/ramush-haradinay-otgovori-na-pismoto-ot-bryuksel-s-mogerini-kato-posrednik-es-ne-e-neutralen-v-pregovorite-mezhdu-kosovo-i-sarbiya.html", "text": "Министър-председателят на Косово Рамуш Харадинай отговори на писмото от Брюксел, като подчерта, че „едностранчивостта“ на Върховния представител на Европейския съюз по външните въпроси и политиката за сигурност Федерика Могерини възпрепятства постигането на споразумение за нормализация на отношенията между Белград и Прищина, съобщава македонската електронна медия  A1 On . \r\nВ текста, адресиран до подписалите вчерашното писмо от ЕС - Могерини, еврокомисаря по търговията Сесилия Малстрьом и еврокомисаря по разширяването Йоханес Хан, Харадинай пише, че Прищина е „дълбоко обидена“ от поведението на Белград и от факта, че в Брюксел изтълкуваха решението за въвеждане на 100-процентни мита за внос на стоки в Косово като „търговска провокация в рамките на ЦЕФТА\". \r\n„Искаме да имаме възможно най-близки отношения с Европейския съюз. Въпреки това под вашето ръководство ЕС престана да бъде неутрален в своите споразумения с Косово и Сърбия. Поведението на Сърбия срещу Косово, включително продължаващото нежелание да се приложат техническите споразумения от Брюксел, не представлява само ингориране на Косово; Сърбия придоби и с финансова подкрепа, както и отварянето на нови глави“ от преговорите за членство в Общността, пише Харадинай на Могерини. \r\nКосовският премиер припомни, че правителството му „постоянно работи на създаване стабилни отношения с косовските сърби, както и с другите малцинства\" и че „усилията започнаха да дават резултати\". Тереза Герова", "date": "2018.12.20", "title": "Рамуш Харадинай отговори на писмото от Брюксел: С Могерини като посредник ЕС не е неутрален в преговорите между Косово и Сърбия"}
{"url": "http://www.focus-news.net/news/2018/12/20/2604330/reuters-silno-zemetresenie-udari-rusiya-nyama-opasnost-ot-tsunami.html", "text": "Земетресение с магнитуд 7,4 удари рядко населения далечен изток на Русия, но властите обявиха, че няма разрушения, както и опасност от цунами, съобщава агенция  Reuters . \r\nЗеметресението на руския полуостров Камчатка, първоначално измерено с магнитуд 7,8 от Геологическият топографски институт на САЩ (USGS), преди да бъде коригирано, удари на 82 километра западно от Николское на дълбочина 9 километра. \r\nОт Тихоокеанския център за предупреждение при опасност от цунами най-напред се посочва, че опасните вълни след земетресението са били възможни в радиус от 300 км от епицентъра, но по-късно заяви, че заплахата е преминала. Превод и редакция : Калоян Пенков", "date": "2018.12.20", "title": "Reuters: Силно земетресение удари Русия, няма опасност от цунами"}
{"url": "http://www.focus-news.net/news/2018/12/20/2604332/bozhidar-mihaylov-regionalna-sluzhba-po-zaetostta-varna-vse-oshte-se-otchita-nedostig-na-kvalifitsirani-kadri-v-oblastta.html", "text": "Все още се отчита недостиг на квалифицирани кадри във Варна и областта. Това каза в интервю за  Радио „Фокус“ – Варна  Божидар Михайлов, директор на Дирекция „Регионална служба по заетостта“ във Варна. Той отбеляза, че през последния отчетен месец най-търсени са били кадрите за административни и спомагателни дейности, производство и търговия, образование и строителство. „Търсят се хора с опит, има търсене и на общи работници, но те са по-малко на този етап“, добави Божидар Михайлов. Той припомни, че през последния отчетен месец равнището на безработица във Варненска област е 3,7%, а броят на безработните – около 8 000 души. „Създадоха се устойчиви работни места в града и областта, хората вече си намират постоянна работа. Условията в ЕС за работа също са добри и голяма част от жителите на Варна и областта заминават зад граница. Това са основните фактори за момент,а които отчитаме като влияние“, заяви Божидар Михайлов. Той каза още, че продължава изпълнението на ОП „Развитие на човешките ресурси“ и схемите, които са отворени по нея, насочени към реализиране на младите хора до 29 години. „Схема „Младежка заетост“ е отворена и работодателите могат да кандидатстват по нея“, каза още Божидар Михайлов. \r\nМарияна ВАЛЕНТИНОВА", "date": "2018.12.20", "title": "Божидар Михайлов, Регионална служба по заетостта – Варна: Все още се отчита недостиг на квалифицирани кадри в областта"}
{"url": "http://www.focus-news.net/news/2018/12/20/2604331/stolichniyat-obshtinski-savet-reshi-kakvi-da-badat-tsenite-na-taksimetrovite-uslugi-ot-fevruari-2019-godina-obzor.html", "text": "Столичният общински съвет реши какви да бъдат цените на таксиметровите услуги от февруари 2019 година. Общинските съветници приеха предложението минималната цена за таксиметровата услуга в града да бъде  0,77 лв. за дневна тарифа и 0,88 лв. за нощна тарифа. „За“ предложението гласуваха 34 общински съветници, 9 бяха „против“, а 7 се въздържаха. Председателят на Комисията по транспорт и туризъм Екатерина Йорданова обясни, че огромна част от таксиметровите услуги в града са на цени в диапазона 0,77-0,79 лв. за дневна тарифа. Изчислена е равновесна цена на пазара от 0,88 лв. „Смятам, че цена от 0,77 лв. е масовата за дневна тарифа“, коментира тя. Екатерина Йорданова обърна внимание, че гражданите са били информирани за предприеманите стъпки по промяна на тарифата, както и за водените дискусии с таксиметровия бранш. Тя определи взетото решение за цените на дневна и нощна тарифа като възможно най-доброто и справедливо. Според лидера на БСП-София Калоян Паргов с фиксирането на най-масовата цена Общинският съвет си „измива ръцете“. Той обясни, че общинските съветници от БСП са се срещнали с различни браншови организации и синдикати, като искането им е било- да се търси пазарната себестойност на услугата. „Към този момент никой ясно и точно не може да каже каква е пазарната себестойност на таксиметровата услуга“, коментира Паргов. Той поясни, че около 1500-2000 таксиметрови автомобили разчитат на пазарната себестойност на услугата, за да могат да покрият разходите си, за това трябва да се търси справедливост. По думите му е очевидно, че по-големите фирми определят пазарна цена, с която всички се съобразяват. „Смятам, че в момента тази цена е под себестойността на фона на увеличените цени“, заяви лидерът на БСП-София. Агенция „Фокус“ припомня , че през ноември таксиметрови шофьори протестираха в София, Пловдив и Варна. Те настояха за увеличение на минималния праг на тарифите. Исканията на шофьорите са за 0,96 лв. за дневна тарифа и 1,06 лв. за нощна тарифа. Таксиметровите шофьори обсъдиха проблемите си с лидера на БСП-София Калоян Паргов. Част от исканията им са да им се даде възможност да ползват бус лентите, когато имат клиенти; да имат повече стоянки; разрешителните да бъдат на името на водача на таксиметровата кола, а не както е в момента на автомобила. \r\nТеодора ПАТРОНОВА", "date": "2018.12.20", "title": "Столичният общински съвет реши какви да бъдат цените на таксиметровите услуги от февруари 2019 година (ОБЗОР)"}
{"url": "http://www.focus-news.net/news/2018/12/20/2604329/burgas-vaterpolniyat-chernomorets-privleche-trenyor-ot-sarbiya.html", "text": "Един от тримата сръбски специалисти, участвали в написването на програмата за подготовка на сръбския национален отбор по водна топка – мъже за последния олимпийски цикъл, е приел предложението да стане част от треньорския екип на „Черноморец“ - Бургас. Това съобщиха от пресцентъра на  Община Бургас . Ръководството на бургаския клуб е договорило от 1 юни 2019 г. специалистът да пристигне в града. \r\nТреньорът, чието име засега не се афишира, ще поеме подготовката на част от детските гарнитури в школата. Споразумението е постигнато по време на втората среща между сърбина и председателя на „Черноморец“ Петър Йонов, която се е състояла преди дни. \r\nЧаст от спортно-техническия щаб на „Черноморец“ вече е Славчо Каменов. Той е известен треньор в плуването, под чието ръководство са се подготвяли много български плувци. Славчо Каменов е многократен държавен шампион за ветерани. С привличането му целта на ръководството на „Черноморец“ е освен технически и тактически, състезателите да бъдат на нужното плувно ниво. Затова основното задължение на Славчо Каменов в клуба ще бъде плувната подготовка на ватерполистите, за които новият сезон във водната топка вече започна. \r\nВ първи кръг от новия шампионат за жени отборът на „Черноморец“ се представи на ниво. На басейн „Диана“ в столицата момичетата записаха победа и две загуби. Според треньора Петър Йонов отборът изглежда добре, но състезателките продължават да играят на приливи и отливи. Отборът трудно е победил последния „КПС Варна“ с 8:6 и в същото време е можел да изненада шампиона „Ботев 2000“, но е пропуснал възможността. Така нашите отстъпват от врачанки с 8:12 и от „Локомотив НН“ с 6:12. \r\nПо същото време отново на басейн „Диана“ се състояха и мачовете от квалификационна група „А“ в юношеското първенство за 17 г. Освен „Черноморец“, тук за призовите места в групата спориха още „КПС Варна“, „Черно море“, „Локомотив НН“ и „Ботев 2000“. В първия мач бургазлии са победили „Ботев 2000“ с 13:9, продължили са с категоричен успех 9:1 срещу „Локомотив НН“ и са отстъпили пред варненските „КПС Варна“ и „Черно море“ съответно с 4:9 и 4:6. С двете победи бургаските ватерполисти си извоюваха място във финалната шестица. \r\nВъв Варна се играха срещите от група „Б“, където играят „Тича“, „Аква спорт“, „Комодор“, „Левски“, „Славия“ и „Арда 2000“. Класиралите се на първите три места отбора от двете квалификационни групи оформят финална шестица. Заелите първите четири позиции ще играят суперфинал за разпределение на отличията в държавното първенство сезон 2019.", "date": "2018.12.20", "title": "Бургас: Ватерполният „Черноморец” привлече треньор от Сърбия"}
{"url": "http://www.focus-news.net/news/2018/12/20/2604333/dots-mariya-pirgova-politolog-evropeyskiyat-sayuz-nasarchi-pravitelstvoto-na-boyko-borisov-kam-avtoritarna-vlast.html", "text": "Европейският съюз и председателят на ЕК Жан Клод Юнкер насърчиха правителството на Бойко Борисов към затягане на авторитарната власт на ГЕРБ. Това каза в предаването „Това е България“ на  Радио „Фокус“  политологът доц. Мария Пиргова. „Те казаха, че България върви в правилна посока, което няма нищо общо с истината и ГЕРБ, след такъв положителен доклад на ЕК се окуражи да вземе мерки по посока на диктаторски мерки по-нататък. Това КП КОНПИ, което е неясно с каква функция, сега вече там има полиция, сега тази полиция ще може да арестува. На всичкото отгоре се твърди, че гражданската конфискация е съществувала едва ли не винаги. Не, тя съществува от времето на ГЕРБ – от 2012г.“ Доц. Мария Пиргова определи възможността за конфискация на имущество без решение на съда като политически произвол, който застрашава демокрацията.", "date": "2018.12.20", "title": "Доц. Мария Пиргова, политолог: Европейският съюз насърчи правителството на Бойко Борисов към авторитарна власт"}
{"url": "http://www.focus-news.net/news/2018/12/20/2604335/liliya-hristova-obshtina-varna-v-oshte-tri-uchilishta-i-dve-detski-gradini-zapochnaha-deynosti-po-modernizatsiya-na-infrastrukturata-po-op-regioni-v-rastezh.html", "text": "В още три училища и две детски градини във Варна започнаха дейности по модернизация на инфраструктурата по Оперативна програма (ОП) „Региони в растеж“. Това каза за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. През декември символична първа копка бе направена за ремонт на ОУ „Стефан Караджа“, на филиала на ОУ „Константин Арабаджиев“, ОУ „Никола Й. Вапцаров“, детска градина „Първи юни“ и детска градина “Светулка“.  Дейностите са по проект „Модернизация на образователната инфраструктура на територията на град Варна“ по ОП „Региони в растеж“, който включва общо 10 проекта. Обектите са със 100% безвъзмездна финансова помощ. Целта е увеличаване на дела на обновената и модернизирана общинска образователна инфраструктура и създаване по-добри условия за обучение за деца и младежи. \r\nПроектът на ОУ „Стефан Караджа“, което за 85-годишната си история не е било ремонтирано основно,  предвижда подобряване на енергийните характеристики на сградата, укрепителни дейности, подмяна на ВиК инсталации, модернизация на сградния фонд, създаване на достъпна среда за хора с увреждания. \r\nВ ОУ „Константин Арабаджиев“, което се помещава в 100-годишна сграда, ще се реализира и конструктивно укрепване, външно саниране, както и подмяна на всички инсталации, подови настилки и подновяване на дворното пространство. \r\nПроектът на ОУ „Никола Й. Вапцаров“ предвижда подобряване на енергийните характеристики на сградата, укрепителни дейности, подмяна на ВиК инсталации, модернизация на сградния фонд, създаване на достъпна среда за хора с увреждания. Ремонтът на ДГ №41 „Първи юни“ включва саниране на сградата, конструктивно укрепване, подмяна на отопление, вентилация и климатизация, на ВиК, както и ново обзавеждане, което ще бъде със средства от Община Варна. \r\nРемонтът на ДГ №1 “Светулка“ включва саниране на сградата, конструктивно укрепване, обновяване на дворното пространство, подмяна на отопление, вентилация и климатизация, на ВиК, както и ново обзавеждане. Предвидено е създаване на достъпна среда за деца със специални образователни потребности. \r\nМарияна ВАЛЕНТИНОВА", "date": "2018.12.20", "title": "Лилия Христова, Община Варна: В още три училища и две детски градини започнаха дейности по модернизация на инфраструктурата по ОП „Региони в растеж“"}
{"url": "http://www.focus-news.net/news/2018/12/20/2604334/razbita-e-prestapna-grupa-zanimavala-se-s-danachni-prestapleniya-obzor.html", "text": "В резултат на проведени съвместни действия на ГДБОП и специализираната прокуратура е установена и задържана организирана престъпна група, занимавала се с данъчни престъпления. Заместник-главният прокурор Иван Гешев коментира, че интересното в случая е, че става въпрос за сделки, касаещи строително монтажни работи и саниране. „От една страна са поставени участници в групата, а от другата – различни общини в страната“, поясни той.  \r\nДиректорът на ГДБОП гл. комисар Ивайло Спиридонов допълни, че разследването е започнало през октомври миналата година, а в хода му служителите от сектор „Данъчни престъпления“ развиват придобитата информация и изясняват механизма на престъплението – групата е учредявала търговски дружества на имената на лица с нисък социален статус за строително-ремонтни дейности или саниране и чрез тях кандидатствали за съответните дейности. След изпълнение на възложените обществени поръчки, съответно фирмите издавали фактури, по които възложителите плащали по банков път.  \r\nЗам.-ръководителят на Специализирана прокуратура (и наблюдаващ делото прокурор) Кирил Пейчинов коментира, че тези не са се осчетоводявали от фирмите, не се вписвали в счетоводните им регистри. Така се избягвало установяването и плащането на съответните данъчни задължения. „Само едно от дружествата, а те са около 20, контролирано от групата, не е внесло ДДС в бюджета в размер за над 380 хиляди лева“, уточни прокурор Кирил Пейчинов. Четирима от участниците в престъпната схема са привлечени към наказателна отговорност, на двама от тях е повдигнато обвинение за извършване на данъчно престъпление, а едно от лицата – за изпиране на пари. Операцията е проведена на 17 и 18 декември на територията на страната. Претърсени са множество адреси и автомобили, ползвани от групата.  От банкови касети са иззети над 750 хиляди лева и 120 златни турски монети с лика на Ататюрк.  \r\nОперацията е част от съвместните усилия на институциите по една от приоритетните задачи – подобряване на фикса на страната и дисциплиниране на фирмите. “Само тази година са запорирани и иззети по дела на Специализираната прокуратура парични суми за над 50-60 млн.лв. Това за нас е важна насока за работа и приоритет на Специализираната прокуратура, обобщи зам.-главният прокурор. По думите му този метод е един от сериозните способи за борба с организираната престъпност. Само паричните гаранции по дела тази година са над 2.5 млн. лв. В този смисъл за нас мярката за неотклонение „парична гаранция“ е много сериозна, защото гарантира, че при едно отклонение, тези парични средства ще влязат в държавата“, уточни още заместник-главният прокурор на страната Иван Гешев.", "date": "2018.12.20", "title": "Разбита е престъпна група, занимавала се с данъчни престъпления (ОБЗОР)"}
{"url": "http://www.focus-news.net/news/2018/12/20/2604336/tass-vasiliy-nebenzya-zayavi-che-e-nastapil-momentat-za-vdigane-na-zapadnite-sanktsii-sreshtu-siriya.html", "text": "Постоянният представител на Русия в ООН Василий Небензя призова Запада да се откаже от новите политизирани условия за вдигане на санкциите срещу Сирия и за подпомагане при възстановяването на страната. Според него е време да премахнат ограниченията, наложени на тази страна. \r\n„Многократно сме чували и чували, преди всичко от нашите западни партньори, че увеличаването на помощите и премахването на едностранните санкции ще бъдат възможни едва след реален напредък при уреждането. Този момент настъпи. Разчитаме, че колегите не се отказват от думите си и няма да издигнат нови политизирани условия“, заяви Небензя. \r\nДипломатът призна, че в Сирия има още „много проблеми, които предстои да бъдат решени в бъдеще“. „На първо място, това засяга Идлиб, където турските партньори полагат сериозни усилия в рамките на съществуващите ангажименти по разграничаването на терористичните от умерените групировки“, допълни руският дипломат. \r\n„Ситуацията в Сирия наистина се е променила и се е променила към по-добро“. Много държави са осъзнали промените, които са се случили“, добави той. „Отбелязваме положителни стъпки от страна на държавите в региона, които искат да нормализират отношенията си с Дамаск“. Превод и редакция : Калоян Пенков", "date": "2018.12.20", "title": "ТАСС: Василий Небензя заяви, че е настъпил моментът за вдигане на западните санкции срещу Сирия"}
{"url": "http://www.focus-news.net/news/2018/12/20/2604337/bsp-dade-byudzheta-na-nzok-na-konstitutsionniya-sad-obzor.html", "text": "БСП даде бюджета на НЗОК на Конституционния съд. Секретарят на ПГ на „БСП за България“ Филип Попов коментира, че със закона за бюджета на НЗОК се променят 17 закона, които са структуроопределящи. Той поясни, че практиката на КС показва, че това е противоконституционно. \"Изредили сме в иска няколко решения на КС, в които ясно е записано, че не могат да се правят промени в преходни и заключителни разпоредби на такъв Закон за бюджета, какъвто е този на НЗОК, и през тях да се променят други закони, които нямат нищо общо\", коментира Попов. Той обясни, че в случая такъв закон е Изборният кодекс. \"Искаме да спрем издевателството над законодателния процес, което се случва постоянно в това Народно събрание\", категоричен бе той. По думите му с настоящия Закон за бюджета на НЗОК се правят основни промени в основни закони, които нямат общо с бюджета на НЗОК. \"Това е недопустимо в една правова държава\", коментира още Филип Попов. \r\nНародният представител от ПГ на \"БСП за България\" проф. Георги Михайлов заяви, че прави впечатление, че много от предложенията уреждат форми на организация на дейността на Министерството на здравеопазването, което няма нищо общо със Националната здравноосигурителна каса. Той допълни, че има и други предложения, които повдигат много въпроси. \"Едно от тях е закриването на Фонда за лечение на деца в чужбина и най-вече на неговия обществен съвет, който представляваше взаимодействие между общественото начало и администрацията и даваше възможност за контрол на лечението на децата\", каза проф. Михайлов. Той посочи, че е нелогично  създаването на т.нар. \"мегаагенция за медицински надзор\", която съдържа дейности, които са абсолютно противоречиви - одита, трансплантационните проблеми, регистрацията на лечебните заведение. По думите му тази агенция тепърва трябва да се структурира и тя ще създаде много допълнителни проблеми на здравеопазването.", "date": "2018.12.20", "title": "БСП даде бюджета на НЗОК на Конституционния съд (ОБЗОР)"}
{"url": "http://www.focus-news.net/news/2018/12/20/2604353/taybe-yusein-be-izbrana-za-sportist-na-godinata.html", "text": "Спортист №1 на България за 2018 година е световната и европейска шампионка в борбата в категория до 62 кг Тайбе Юсеин. Нейният наставник Петър Касабов бе избран за треньор на годината. \r\nПри отборите националният ансамбъл по художествена гимнастика стана номер 1. Грациите си оспорваха приза с мъжките национални отбори по баскетбол, волейбол и футбол. \r\nЗа \"Спортист с увреждания\" за 2018 година беше определен Денислав Коджабашев - тенис на маса. \r\n\"Треньор на годината\" стана Петър Касабов. Наставникът на световната шампионка Тайбе Юсеин спореше за приза с Весела Димитрова (художествена гимнастика), Иван Петков (волейбол), Петър Хубчев (футбол) и Стойко Цонов (лека атлетика). \r\nОбщо 139 журналисти от 49 електронни и печатни медии дадоха гласовете си в 61-ото издание на традиционната анкета.", "date": "2018.12.20", "title": "Тайбе Юсеин бе избрана за Спортист на годината"}
{"url": "http://www.focus-news.net/news/2018/12/20/2604356/tass-peskov-ako-sasht-sled-kato-napusnat-dogovora-za-raketite-sas-sreden-i-malak-obseg-i-razpolozhat-raketi-v-es-rusiya-shte-gi-vzeme-pod-pritsel.html", "text": "Руската федерация ще бъде принудена да се прицели в американските ракетни системи в Европа, ако те, след като се оттеглят от Договора за премахване на ракети със среден и малък обсег, ги разположат в региона. Това заяви говорителят на президента Дмитрий Песков в отговор на искането да коментира думите на държавния глава по време на годишната голяма пресконференция за заплахата от ядрена война след оттеглянето на Вашингтон от споразумението. \r\n„Факт е, че зад излизането от Договора за премахване на ракетите със среден и малък обсег потенциално би могло да бъде разгръщането на такива ракети в европейските страни, както беше през Студената война. Разгръщането на тези ракети там и тяхното потенциално насочване към Руската федерация ще доведе до това, че Русия ще вземе тези ракети под прицел“, съобщи Песков. Превод и редакция : Калоян Пенков", "date": "2018.12.20", "title": "ТАСС: Песков: Ако САЩ, след като напуснат договора за ракетите със среден и малък обсег и разположат ракети в ЕС, Русия ще ги вземе под прицел"}
{"url": "http://www.focus-news.net/news/2018/12/20/2604354/ria-novosti-vav-frantsiya-sa-postradali-pochti-tri-hilyadi-dushi-v-mesetsa-na-protesti.html", "text": "Почти три хиляди души са пострадали от началото на проведените протести на „жълтите жилетки“ във Франция, съобщава  РИА Новости“. \r\nСъобщава се, че от средата на ноември 1843 цивилни и 1048 служители на правоохранителните органи са пострадали по време на протестите. \r\nНесъгласните с политиката на властите и възмутени от покачващите се цени на горивата, както и от спада в покупателната способност на населението, „жълти жилетки“ излизат по улиците в страната от 17 ноември. Първоначалното им настояване беше за намаляването на цените на бензина, а след това бяха добавени още много други. Големите протести бяха придружени от демонстранти, които се сблъскаха с полицията, палежи на коли, поражение на магазини и банки.  : Калоян Пенков", "date": "2018.12.20", "title": "РИА Новости: Във Франция са пострадали почти три хиляди души в месеца на протести"}
{"url": "http://www.focus-news.net/news/2018/12/20/2604355/ria-novosti-nebenzya-postavi-pod-vapros-otteglyaneto-na-amerikanskite-voyski-ot-siriya.html", "text": "Постоянният представител на Русия в ООН Василий Небензя изрази съмнение относно изтеглянето на американските войски от Сирия, предава  РИА Новости . \r\nПрезидентът на САЩ Доналд Тръмп обяви победа над терористичната организация „Ислямска държава“ в Сирия. Говорителката на Белия дом Сара Сандърс съобщи, че Съединените щати са започнали да изтеглят войските си от Сирия, но победата над „Ислямска държава“ не означава краят на коалицията. \r\n„Повярвайте, но проверете - първо да видим къде отиваме с това“, заяви Небензя. \r\nТой добави, че и „преди това сме чували подобни съобщения и знаем, че те са приключили само с увеличаването на американското присъствие“. \r\n„Ако това е вярно, тогава това е стъпка в правилната посока, разбира се“, заключи руският дипломат. Превод и редакция : Калоян Пенков", "date": "2018.12.20", "title": "РИА Новости: Небензя постави под въпрос оттеглянето на американските войски от Сирия"}
{"url": "http://www.focus-news.net/news/2018/12/20/2604357/tass-rusiya-se-nadyava-s-vremeto-da-ubedi-turtsiya-i-izrael-da-priznayat-krim-za-ruski.html", "text": "Москва се надява с времето да убеди Турция и Израел да признаят правото на Крим да се обедини с Русия. Това съобщи говорителят на руския президент Дмитрий Песков, предава  TACC . \r\n„В контекста на Крим нито Анкара, нито Тел Авив са готови да се съгласят с нашите аргументи за абсолютната съвместимост на международното право с процеса на обединение на Крим с Русия. Но ние се надяваме, че във времето ще успеем да убедим нашите партньори както в Турция, така и в Израел, че изборът направен от кримските граждани преди няколко години, е прав“, заяви представителят на Кремъл. \r\nПесков увери, че Турция и Израел са страни партньори за Русия, отбелязвайки сходните интереси на трите страни в много области, „което е от много, много практично значение“. Това практично значение се изразява в сътрудничество, взаимодействие, което се осъществява по сирийските въпроси“, добави той. \r\nВ същото време говорителят отбеляза: „Това обаче не означава, че имаме абсолютно еднакви позиции с Анкара или Тел Авив по всички въпроси. Има някои въпроси, по които нашите позиции се различават“. Превод и редакция : Калоян Пенков", "date": "2018.12.20", "title": "ТАСС: Русия се надява с времето да убеди Турция и Израел да признаят Крим за руски"}
{"url": "http://www.focus-news.net/news/2018/12/20/2604320/ria-novosti-benyamin-netanyahu-i-donald-tramp-obsadiha-borbata-s-iran.html", "text": "Министър-председателят на Израел Бенямин Нетаняху и американския президент обсъдиха ситуацията в Сирия и продължаването на сътрудничеството в противодействието срещу Иран, съобщава  РИА Новости . \r\nТелефонният разговор между двамата лидери се е провел ден след като американската администрация обяви решението си за изтегляне на войската от сирийска територия. \r\n„Премиерът Нетаняху разговаря по телефона с президента на САЩ Тръмп относно Сирия. Лидерите обсъдиха сътрудничеството между САЩ и Израел срещу иранската агресия“, се посочва в изявление на израелското правителство.   Превод и редакция : Калоян Пенков", "date": "2018.12.20", "title": "РИА Новости: Бенямин Нетаняху и Доналд Тръмп обсъдиха борбата с Иран"}
