{"url": "http://www.focus-news.net/news/2018/04/02/2507029/stara-zagora-s-urok-po-zabavno-programirane-s-robota-finch-v-shipka-be-otkrita-kampaniyata-na-fondatsiya-globalni-biblioteki-balgariya-tsifrova-sedmitsa-2018.html", "text": "Читалището в Шипка и Основно училище „Св. св. Кирил и Методий” в града откриха ежегодната кампания на Фондация „Глобални библиотеки – България“ - Цифрова Седмица 2018 с урок по забавно програмиране с робота Финч, предаде кореспондент на Радио „Фокус“. Урокът по забавно програмиране е резултат от съвместна инициатива на Регионална библиотека „Захарий Княжевски” – Стара Загора, НЧ „Светлина – 1861” град Шипка и ОУ „Св. св. Кирил и Методий” град Шипка.\r\n„Целта на кампанията е активна работа с ученици от началната степен за изграждане на доверие в технологиите и подпомагане на формалното образование в училище с подобряване на цифровите умения, повишаване на цифровата и медийна грамотност на учениците в библиотечна среда“, поясни кметът на Шипка Василка Панайотова.\r\nУрокът по забавно програмиране с робот Финч бе изнесен от обучители на Регионална библиотека „Захарий Княжески” – Стара Загора. Пред учениците от първи и втори клас бе изнесена мултимедийна презентация за първо ниво - за начинаещи на специализираната програма за управление на Финч.\r\nС помощта на обучителите и преподавателите от училището в Шипка 20 деца упражниха своите нови знания в игрова форма. Учениците бяха разделени в пет отбора по двама.\r\nНа ротационен принцип петте отбора се състезаваха в два тура.\r\nСлавяна ГАЙДАРОВА", "date": "2018.04.02", "title": "Стара Загора: С урок по забавно програмиране с робота Финч в Шипка бе открита кампанията на Фондация „Глобални библиотеки – България“ - Цифрова Седмица 2018"}
{"url": "http://www.focus-news.net/news/2018/04/02/2507028/ekathimerini-na-letishteto-na-ostrov-krit-e-zadarzhan-siriets-s-falshivi-balgarski-dokumenti.html", "text": "На летище „Хания“ на гръцкия остров Крит е задържан 35-годишен сирийски мъж, опитващ се за излети за Италия, използвайки фалшиви български документи, пише   Ekathimerini.\r\nДокументите са конфискували и мъжът ще бъде изправен пред съд на острова.  Виктор Турмаков", "date": "2018.04.02", "title": "Ekathimerini: На летището на остров Крит е задържан сириец с фалшиви български документи"}
{"url": "http://www.focus-news.net/news/2018/04/02/2507023/antoaneta-pamporova-turoperator-za-velikden-smolyanchani-shte-patuvat-do-makedoniya-gartsiya-i-sarbiya.html", "text": "За предстоящите почивни дни покрай Великден интересът на жителите на Смолян е към пътувания и екскурзии до близките балкански дестинации – Сърбия, Македония, Гърция. Това каза за Радио „Фокус“ – Смолян Антоанета Пампорова, собственик на туроператорска агенция в града. По думите ѝ по Великден родопчани не пътуват много, защото предпочитат да празнуват в семейна среда, тъй като Възкресение Христово е празник на семейството. Въпреки това хората, предпочели да пътуват в празничните дни, се спират на двудневни и тридневни пакети, а търсенето е обичайно и не е завишено, спрямо предходните години за празника, коментира Пампорова. За тридневна екскурзия до Охрид цената е около 300 лв., с включени три допълнителни екскурзии като едната е до Тирана, Албания. В цената са включени три нощувки, три закуси и вечери, като е предвидена и Великденска официална вечеря. За Гърция цената също е между 220 и 300 лв. с допълнителните екскурзии, в зависимост от това дали са две или три нощувки. В цената също се включват и допълнителни пътувания на място до различни забележителности и празнична вечеря. Пампорова посочи, че за април има и заявки за Фестивала на лалетата в Истанбул. Цената средно на човек е около 200 лв., с допълнителните екскурзии, които се организират на място.\r\nНели ГЕРГЬОВСКА", "date": "2018.04.02", "title": "Антоанета Пампорова, туроператор: За Великден смолянчани ще пътуват до Македония, Гърция и Сърбия"}
{"url": "http://www.focus-news.net/news/2018/04/02/2507027/trt-v-istanbul-se-provede-tursko-balgarski-biznes-forum.html", "text": "Заместник-министърът на икономиката на Турция Фатих Метин съобщи, че Турция и България предприемат мерки за развитие на сътрудничеството. Той заяви това по време на Турско-български бизнес форум в Истанбул, който се оценява като най-голямата делова среща за последните 10 години между двете страни, предава  TRT.\r\nМетин изрази увереност за това, че приятелските отношения между Турция и България ще се задълбочават допълнително в предстоящия период. Балансът на вноса и износа между страните, според заместник-министъра се намират на удовлетворително равнище и затова може да се разчита на по-нататъшен ръст на взаимния стокооборот. \r\n$Делът на инвестициите на турски предприемачи в общото външно инвестиционно пространство на България е 10%“ напомни заместник-министърът. \r\nТой изрази и надежда, че председателството на България в ЕС през настоящия период ще допринесе за развитието на двустранните отношения на държавите, както и за процеса на присъединяване на Турция към Съюза.\r\nТурските инвеститори, според политиците, в България се интересуват предимно от  тежките метали, производство на готови метални изделия, превозните средства, текстила и облеклото, финансирането и застраховане. „Трябва да се има предвид, че има големи възможности за сътрудничество в областта на туризма, медицината, медицинския туризъм, енергетиката, възобновяемата енергия, транспорта и комуникационните технологии“, допълни  Метин.\r\nПолитикът призова българските предприемачи да инвестират повече в Турция. Виктор Турмаков", "date": "2018.04.02", "title": "TRT: В Истанбул се проведе Турско-български бизнес форум"}
{"url": "http://www.focus-news.net/news/2018/04/02/2507025/veliko-tarnovo-namalenie-na-trudovite-zlopoluki-v-sektor-stroitelstvo-otchitat-inspektorite-po-truda-v-oblastta.html", "text": "Намаление на трудовите злополуки в сектор строителство отчитат инспекторите по труда в областта. Тенденцията се е появила преди няколко години и се запазва. Именно в този отрасъл отговорните служители извършват и най-много проверки, което според тях допринася за констатиране на по-малко нарушения. Това каза за Радио „Фокус“ – Велико Търново инж. Невена Стефанова, директор Дирекция „Инспекция по труда“ в старата столица. Тя допълни, че през месец февруари са проверени общо 122 предприятия, от които 12 за пръв път. Повечето от фирмите са били малки и средни. „Всичките проверени предприятия са с мажоритарен собственик – България. За проучване на сигнали на гражданите са извършени 16 проверки. 43 са проверките представляващи последващ контрол по изпълнението на предприети принудителни административни мерки спрямо работодатели“, коментира още инж. Стефанова. Тя уточни, че данните за трудовия травматизъм показват, че засиленият контрол е най-ефективното средство за превенция и подобряване условията на труд в строителството. Разкритите нарушения са 456, като 75% от тях са свързани с нормите, регулиращи трудовите правоотношения.\r\nЛуиза ТРАНЧЕВА", "date": "2018.04.02", "title": "Велико Търново: Намаление на трудовите злополуки в сектор строителство отчитат инспекторите по труда в областта"}
{"url": "http://www.focus-news.net/news/2018/04/02/2507054/afp-benyamin-netanyahu-otmeni-razselvaneto-na-afrikanskite-migranti.html", "text": "Израелският премиер Бенямин Нетаняху oтмени сделката за разселване на африкански мигранти само часове след като офисът му обяви за споразумението с Върховния комисариат за бежанците на ООН, предава  AFP\r\n„Реших да се откажа от прилагането на споразумението и да преосмисля  детайлите по него“, пише Нетаняху на страницата си във „Фейсбук“.\r\nТой завява, че в понеделник ще се срещне със жители на Тел Авив, където основно пребивават африканските мигрaнти. Някои от министрите в кабинета се противопоставиха на сделката, като заявиха, че не са били уведомени. Юлиян Марков", "date": "2018.04.02", "title": "AFP: Бенямин Нетаняху отмени разселването на африканските мигранти"}
{"url": "http://www.focus-news.net/news/2018/04/02/2507024/ahram-abdel-fatah-as-sisi-e-preizbran-za-prezident-na-egipet-s-97-ot-glasovete.html", "text": "ЦИК не Египет обяви Абдел Фатах ас Сиси за победител на президентските избори в страната. Така той печели втори четиригодишен мандат с 97,08% от гласовете, пише  Ahram.\r\nПо данни на ЦИК на Египет избирателната активност е 41,5%.  Единственият противник на Ас Сиси Муса Мустафа Муса от партия „Гхад“ е получил едва 2,92% от гласовете. \r\nГласуването в Египет премина между 26 и 28 март в 13706 избирателни секции по цялата страна и в дипломатическите представителства в повече от 120 страни.  Виктор Турмаков", "date": "2018.04.02", "title": "Ahram: Абдел Фатах ас Сиси е преизбран за президент на Египет с 97% от гласовете"}
{"url": "http://www.focus-news.net/news/2018/04/02/2507032/predstoyashti-mezhdunarodna-sabitiya-za-3-april-agentsiya-fokus.html", "text": "Стачка на служителите на \"Еър Франс\" с искане за 6% увеличение на заплатите. Железопътните служители във Франция също излизат на стачка.\r\n*** Президентът на Русия Владимир Путин е на посещение в Турция, където ще обсъди с колегата си Реджеп Тайип Ердоган събитията в Сирия.\r\n*** Президентът на САЩ Доналд Тръмп ще приеме своите колеги от Естония, Латвия и Литва в Белия дом.\r\n*** Испанският министър-председател Мариано Рахой е на посещение в Алжир.\r\n*** Финансовите министри и директорите на националните банки на страните от АСЕАН ще проведат среща.\r\n***", "date": "2018.04.02", "title": "Предстоящи международна събития за 3 април (Агенция \"Фокус\")"}
{"url": "http://www.focus-news.net/news/2018/04/02/2507034/shumen-obyaven-e-konkurs-balgariya-v-sartsata-i-mechtite-ni.html", "text": "Обявен е конкурс „България в сърцата и мечтите ни“. Това съобщиха организаторите от Община Шумен, НЧ „Боян Пенев – 1949 г.” и ДГ „Братя Грим” и „Дружба”. Конкурсът се провежда в два раздела: литературни творби и рисунки. В него могат да участват деца и юноши на възраст до 14 години. Всеки участник има право да представи до 2 литературни творби – приказка, разказ, есе, стихотворение и 2 рисунки. Творбите не се връщат. Резултатите ще бъдат публикувани на сайта на читалището: www.boqnpenev1949g.alle.bg в навечерието на 24 май. Конкурсът се провежда с финансовата подкрепа на Община Шумен. Творбите за конкурса се очакват до 30 април на адрес: НЧ „Боян Пенев – 1949 г.” (За конкурса) ул. „Одрин” № 12 9704, гр. Шумен или на е-мейл адрес boqnpenev@abv.bg само за литературни творби. Телефон за справки: 054/ 86 89 41; 0877602870. Журито ще оценява само творби, отговарящи на условията на конкурса.", "date": "2018.04.02", "title": "Шумен: Обявен е конкурс „България в сърцата и мечтите ни“"}
{"url": "http://www.focus-news.net/news/2018/04/02/2507031/plovdiv-zam-ministar-vanya-koleva-nagradi-pobeditelite-ot-proletnite-sportni-igri-na-universiteta-po-hranitelni-tehnologii.html", "text": "Зам.-министърът на младежта и спорта Ваня Колева участва в закриването и награди победителите в Пролетните спортни игри на Университета по хранителни технологии (УХТ) в Пловдив. На събитието присъстваха още ректорът на УХТ проф. Кольо Динков, председателят на Студентския съвет Иво Финков и председателят на Националното представителство на студентските съвети Яна Вангелова. Това съобщиха от пресцентъра на Министерство на младежта и спорта.\r\nПролетните спортни игри се организират за четвърта поредна година от Студентския съвет на висшето учебно заведение. В спортните надпревари през изминалия месец участваха над 250 студенти, които премериха сили в 10 вида спорт – лека атлетика, волейбол, баскетбол, футбол, силов трибой, тенис на маса, шахмат, канадска борба, бадминтон и вдигане на тежести.\r\n„За мен е огромна чест да бъда сред Вас и заедно да отблежим края на Пролетните спортни игри. Именно спортът е един от инструментите, които спомагат за изграждане на ценни качества и умения у младите хора и фактът, че все повече от Вас използват свободното си време, за да спортуват, може само да ни радва“, заяви зам.-министър Ваня Колева.\r\nТя изрази благодарност към ръководството на университета и Студентския съвет, че превръщат Пловдив не само в Столица на културата, но и в място за спорт и обмяна на опит между младите хора, участници в игрите.\r\n„За Министерството на младежта и спорта е приоритет насърчаването на младите хора към спортни дейности, както и развитието на ценни умения, които да помогнат за тяхното личностно и професионално развитие“, допълни зам.-министърът.\r\nВаня Колева посочи, че новият Закон за физическото възпитание и спорта ще даде тласък за развитието на студентския спорт, защото дава нови възможности за финансиране на студентските спортни клубове, което допълнително ще подпомогне студентската общност и всички млади хора, които искат да спортуват.\r\nРекторът на Университета по хранителни технологии проф. Кольо Динков поздрави участниците и изрази надежда, че студентската инициатива ще продължава да се развива и ще намира все повече съмишленици.\r\nПреди церемонията по закриването на Пролетните спортни игри зам.-министър Ваня Колева се срещна с ректора на УХТ Кольо Динков, с когото обсъдиха необходимостта от сътруничество между бизнеса и образованието, за да може да се предотврати изтичането на млади кадри. Тя беше запозната със структурата на университета и изучаваните в него специалности. Ваня Колева разгледа и материалната база и условията за спорт, които предлага спортният комплекс на висшето учебно заведение.", "date": "2018.04.02", "title": "Пловдив: Зам.-министър Ваня Колева награди победителите от Пролетните спортни игри на Университета по хранителни технологии"}
{"url": "http://www.focus-news.net/news/2018/04/02/2507033/sport-varvara-lepchenko-pobedi-andrea-petkovich-v-parvi-krag-na-tenis-turnira-v-charlstan.html", "text": "Американката Варвара Лепченко победи германката Андреа Петкович в първи кръг на турнира в Чарлстън с 6:4, 7:5. На втори кръг тя ще се изправи срещу Каролин Гарсия от Франция. \r\nВ другите мачове Фани Столар от Унгария нанесе поражение на американката Франческа ди Лоренцо с 7:5, 6:1. Виктор Турмаков", "date": "2018.04.02", "title": "Спорт: Варвара Лепченко победи Андреа Петкович в първи кръг на тенис-турнира в Чарлстън"}
{"url": "http://www.focus-news.net/news/2018/04/02/2507030/afp-chetirimata-izgoneni-ot-germaniya-ruski-diplomati-sa-pristignali-obratno-v-moskva.html", "text": "Четиримата руски дипломати, изгонени от Германия във връзка с отравянето на бившия служител на руското ГРУ Сергей Скрипал, са се върнали в Москва, предава  AFP.\r\n„Сега те са обратно в Москва. Напуснали са Германия в края на миналата седмица преди изтичането на крайния срок в понеделник, дадено от Берлин“, съобщи говорителя на руското посолство в Берлин Денис Мискерин.  Виктор Турмаков", "date": "2018.04.02", "title": "AFP: Четиримата изгонени от Германия руски дипломати са пристигнали обратно в Москва"}
{"url": "http://www.focus-news.net/news/2018/04/02/2506789/kyustendil-v-grada-shte-se-provede-seminar-za-razvitieto-na-pchelnite-semeystva.html", "text": "В града ще се проведе семинар за развитието на пчелните семейства. Това съобщи за Радио „Фокус” – Кюстендил Тихомир Стоицов, председател на браншовия съюз „Пчела” – Кюстендил. Семинарът ще се проведе от 18.30 часа днес в залата на Дома на науката и техниката. „Нашата цел е да запознаем пчеларите с дейностите по целогодишното развитие на пчелните семейства“, каза Тихомир Стоицов. Лектор на семинара ще бъде Георги Георгиев. „На семинара може да присъстват всички заинтересовани, ще бъде обсъден пролетният преглед на пчелните семейства, бъдещето развитие и други теми”, каза още Тихомир Стоицов.\r\nВенцеслав ИЛЧЕВ", "date": "2018.04.02", "title": "Кюстендил: В града ще се проведе семинар за развитието на пчелните семейства"}
{"url": "http://www.focus-news.net/news/2018/04/02/2507037/sliven-priklyuchi-folklorniyat-sabor-proletni-igri-i-obichai-tsvetnitsa-v-tvarditsa.html", "text": "Приключи фолклорният събор „Пролетни игри и обичаи – Цветница” – Твърдица, 2018, съобщиха от Община Твърдица. Преди 24 години Твърдица е един от първите градове, който организира детски фолклорен празник „Пролетни игри и обичаи–Цветница”. Този мащабен проект извървя дълъг път – от първоначалната идея – в Твърдица да си дават среща детски групи, представящи пролетните обичаи и игри от общината и региона, до днешното ХІХ издание – събор, с конкурсен характер, без ограничения във възрастта на участниците. Това е стимул за колективите да съхраняват и показват тази интересна част от местното културно наследство. В рамките на събора се уреждат щандове на занаяти, приложни дейности, на местни и гостуващи фирми.\r\nПразникът откри кметът на Община Твърдица Атанас Атанасов, който приветства участниците и многобройните приятели на събора.\r\nТази година в конкурсната програма се изявиха близо 500 участника в 37 групи, представители на 23 селища от Сливенска, Бургаска и Старозагорска област. Въпреки капризите на времето, голямата зала на Народно читалище „Св. св. Кирил и Методий 1914” се изпълни с вълнението и радостта на дълго очакван празник. Публиката потъна в магията от багри на костюмите, ритъма на танците, наричания за здраве и благополучие и усмивките на участниците.\r\nС аплодисменти бяха посрещнати специфичните и малко познати обичаи, местни песни и танци, както и кукерските групи, които не са типични за община Твърдица.\r\nЖури в състав – председател доц.д-р Владимир Демирев, фолклорист, етнолог и членове Станка Иванова-хореограф, Георги Иванов-музикален педагог, класира групите според статута на празника в следните раздели: за възпроизвеждане на пролетен обред (или фрагмент от обред); обредни танци и игри; обредни песни; разказвачи, традиционни костюми; лазарски групи и награда за най-малки индивидуални участници в събора. Наградите са осигурени от Община Твърдица, от местни фирми и граждани. Резултатите от класирането ще бъдат обявени допълнително в обявения срок.", "date": "2018.04.02", "title": "Сливен: Приключи фолклорният събор „Пролетни игри и обичаи – Цветница” в Твърдица"}
{"url": "http://www.focus-news.net/news/2018/04/02/2506788/vidin-narusheno-e-vodopodavaneto-v-dve-naseleni-mesta-ot-oblastta-zaradi-avarii.html", "text": "Нарушено е водоподаването в две населени места от областта заради аварии. Това съобщиха за Радио „Фокус“ – Видин от водоснабдителното дружество. До 13.00 часа ще продължи отстраняването на  авария на уличен водопровод Ф80 в кв. „Нов път“ във Видин, като жителите на квартала няма да имат питейна вода по време на работата на екипите. Отстраняване на авария на уличен водопровод Ф80 е причина за спиране на водоподаването по ул. „Братя Миладинови“ и част от жк. “Баба Тонка“ във Видин до 13.00 часа. В град Димово водоподаването ще бъде спряно за ниската зона на града до 14.00 часа, до тогава ще продължи отстраняване на авария на уличен водопровод Ф125.\r\nАнна ЛОЗАНОВА", "date": "2018.04.02", "title": "Видин: Нарушено е водоподаването в две населени места от областта заради аварии"}
{"url": "http://www.focus-news.net/news/2018/04/02/2507035/orbis-makedoniya-ivitsa-dachich-zayavi-che-sarbiya-nyama-da-goni-ruski-diplomati.html", "text": "Сръбският министър на външните работи Ивица Дачич заячи, че страната му осъжда всяка употреба на химическо оръжие, но няма да взема решения срещу Русия във връзка с отравянето на бившия разузнавач Сергей Скрипал във Великобритания, предава македонската електронна медия  “Орбис“.\r\n„Сега не сме принудени да гоним руски дипломати, а и това не беше направено от някои държави-членки на ЕС. Тогава няма да го направим“, заяви  Дачич. Той потвърди, че „е имало разговори и изисквания“ Сърбия да експулсира руски дипломати и че по този въпрос „ще разговаря с посланиците“, но няма да взема подобни решения, тъй като Белград „води независима външна политика“.\r\n„ Наш интерес е да разберем истината и няма да вземаме автоматични решения, нито решения, които биха накърнили нашите отношения с Русия или всяка друга приятелска страна“, допълни Дачич. Виктор Турмаков", "date": "2018.04.02", "title": "„Орбис“ (Македония): Ивица Дачич заяви, че Сърбия няма да гони руски дипломати"}
{"url": "http://www.focus-news.net/news/2018/04/02/2506734/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Предимно мокри и проходими са пътищата в област Смолян. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево, а температурите са в интервала от минус 1 до 3 градуса. Паради голямото срутище остава затворен пътят Смолян – Средногорци при разклона за село Тикале. Алтернативният маршрут за движение на тежкотоварните автомобили е пътят Смолян – Смолян – Рудозем, а за леките е Смолян – Фатово – Рудозем. Заради преовлажняване на почвите е повишена опасността от падащи камъни и свличане на земни маси по всички пътища в област Смолян и затова трябва да се шофира с повишено внимание и съобразена скорост, апелират от Пътната служба. През нощта не са получавани сигнали за инциденти по пътищата в областта. По направлението Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян пътните настилки по улиците в града са предимно сухи. Автомобилният трафик е с обичайната си натовареност за първия работен ден от седмицата. По-интензивно е движението по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.04.02", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/04/02/2506664/nova-makedoniya-politsiyata-vav-vlyora-zalovi-630-kilograma-marihuana.html", "text": "Полицията в албанския пристанищен град  Вльора е заловила 630 килограма марихуана и 900 грама масло от марихуана, пише вестник Нова Македония.\r\nВ акцията са участвали 40 полицейски служители . Задържани са пет автомобила и една моторна лодка. Арестувани са петима души. Трима от задържаните са от съседния град Орикум, останалите са от Вльора. Арестувани са в близост до албанския остров Сазани. Те е трябвало да превозят дрогата до Италия.\r\nТова е втора акция в рамките на няколко дена, при която се залавя голямо количество марихуана в Албания. Юлиян Марков", "date": "2018.04.02", "title": "Нова Македония: Полицията във Вльора залови 630 килограма марихуана"}
{"url": "http://www.focus-news.net/news/2018/04/02/2506643/predstoyashti-sabitiya-v-stranata-za-2-april-agentsiya-fokus.html", "text": "***\r\nМинистърът на вътрешните работи Валентин Радев ще е на работно посещение в област Враца. Той ще се срещне с кметовете на общини и населени места в областта. В 12.30 часа е предвидено официално откриване на обновената сграда на пожарната служба в Мездра. По-късно министър Радев ще даде брифинг в Търговско промишлена палата във Враца.\r\n***\r\nОт 13.30 часа в приемната на омбудсмана Мая Манолова (ул. „Георг Вашингтон“ 22) ще се проведе пресконференция, на която ще бъдат обобщени резултатите от срещата на обществения защитник с ръководителите на Асоциация на организациите на българските работодатели (АОБР). Повод за срещата е жалбата на Божидар Данев (БСК), Васил Велев (АИКБ), Кирил Домусчиев (КРИБ) и Цветан Симеонов (БТПП), в качеството им на физически лица, срещу т. нар. „американски централи“. \r\n***\r\nОт 9.30 часа 2 състав на Софийския градски съд ще гледа делото срещу прокурор Димитър З. (чл. 143, ал. 1, чл. 338, ал. 1 НК).\r\n***\r\nОт 9.30 часа 18 състав на Софийския градски съд ще гледа делото срещу Веселин П. и др. (чл. 243-250 чл.)\r\n***\r\nОт 10.00 часа в Детския отдел на Столична библиотека (пл. „Славейков“ № 4а) стартира \r\n„Походът на книгите“ - Седма Национална кампания за насърчаване на четенето. \r\n***\r\nОт 10.00 часа в Детския отдел на Столична библиотека (пл. „Славейков“ №4) ще бъдат представени целите, фокуса и инициативите на тазгодишното издание на седмата Национална кампания за насърчаване на четенето „Походът на книгите“.\r\n***\r\nОт 11.00 часа в Национален пресклуб на БТА Сдружение „Всички заедно за една кауза” ще даде пресконференция по повод Предстоящ голям благотворителен концерт /зала „Арена армеец” - София, 11 май 2018 г., от 19.00 ч./, в подкрепа на деца, лишени от родителска грижа и страдащи от различни заболявания като рахитни изкривявания, ДАУН, умствена изостаналост и други.\r\n***\r\nОт 12.00 часа в Литературен клуб „Перото” ще се проведе дискусия, организирана от Сдружение „Аутизъм днес“.\r\n***\r\nОт 18.00 часа в Мраморното фоайе на Столична библиотека, пл. „Славейков“ № 4, Христо Стоянов ще представи публицистичната си книга \"Отворени писма до България\".\r\n***\r\nОт 18.30 часа ще се състои второто събитие от серията лекции в рамките на „Отворения университет” на „Червената къща“, посветена на връзката между наука, изкуство и технологии.\r\n***\r\nОт 19.00 часа ще започне протестното събрание  на жителите на столичния квартал „Банишора“ срещу намерението Центъра по наркомании, намиращ се на ул. „Пиротска“ 117 да бъде преместен в Центъра по вирусология на бул. „Столетов“ №44 в непосредствена близост до Централния софийски затвор. Сборният пункт е срещу 14-то СУ „Проф. Асен Златаров“ на ъгъла на ул. „Коритник“ и ул. „Подп. Калитин“. \r\n***\r\nОт 19.00 часа в зала 1 на НДК Световноизвестното българско сопрано Александрина Пендачанска ще празнува 30 години на сцената с концерт-спектакъл „Това съм аз“.\r\n***\r\nРегионален исторически музей – София организира Пролет в музея 2018.\r\n***\r\nВ 09.30 часа в Градската библиотека „Паисий Хилендарски“ ще се проведе библиотечен урок с децата от ДГ „Мир“, озаглавен „Азбучните приключения на играчките”. Проявата е част от програмата „Дни на книгата“ в Асеновград. \r\n***\r\nВ 16.00 часа в Градската библиотека „Паисий Хилендарски“  ще се открие изложба илюстрации на книгата на Н. Хайтов ”Разкази с опашки”, рисувани от АРТ ателие „Пъстроцвет”. Проявата е част от програмата „Дни на книгата“ в Асеновград.\r\n***\r\nВ 18.00 часа в Градската библиотека „Паисий Хилендарски“ ще се проведе концерт на НЧ „Св. преп. Паисий Хилендарски”, който ще бъде със специалното участие на Пловдивско певческо дружество „Ангел Букорещлиев”. Проявата е част от празничната програма за Великденските празници на Община Асеновград. \r\n***\r\nОт 13.30 часа в Читалня Детски отдел ще се проведе инициативата „Детско утро под надслов Андерсенови приказки”, посветен на тринадесетия Маратон.\r\n***\r\nОт 19.00 часа в зала „Пейо Яворов” ще бъде представена пиесата „Всичко или нищо”.\r\n***\r\nВъв фоайето на Младежки дом – Благоевград ще бъде открита „Великденска работилница“.\r\n***\r\nОт 10.00 часа в офиса на ГЕРБ в гр. Царево на адрес ул. \"Рибарска\"  2, народният представител от ГЕРБ - Бургас Диана Саватева ще има приемен ден за жителите на общината. \r\n***\r\nОт 14.00 часа народният представител от ГЕРБ-Бургас Ася Пеева ще се среща с граждани в офиса на партията в с. Руен.\r\n***\r\nОт 10.00 до 12.00 часа в клуба на ПП ГЕРБ на ул. „Г. Бенковски” №1 ще се проведе приемен ден на народния представител от ГЕРБ Нели Петрова. \r\n***\r\nОт 13.00 часа в централата на БСП на ул. „Македония” 33 - ще има приемна на народните представители от  ПГ „БСП за България“: Проф. Анелия Клисарова, заместник-председател на комисията по образование и наука и член на комисията по здравеопазване; Иван Иванов - член на парламентарните комисии по регионална политика, благоустройство и местно самоуправление и по транспорт, информационни технологии и съобщения. \r\n***\r\nОт 11.00 часа в конферентната зала на Търговско-промишлена палата – Враца по инициатива на областния управител Малина Николова и по повод на стартираната от Министерство на регионалното развитие и благоустройството дискусия за ново статистическо райониране на страната, Областна администрация – Враца организира обсъждане с широко представителство на граждани и институции.\r\n***\r\nОт 15.00 часа, в конферентната зала на Търговско-промишлената палата, министърът на вътрешните работи Валентин Радев ще даде брифинг за медиите по подов срещата му с кметове на общини и населени места по тема „Мерки за повишаване на сигурността и превенция на битовата престъпност в населените места от област Враца“.\r\n***\r\nОт 11.00 часа в зала „Възраждане“ ще се състои Националното откриване на Седмицата на гората.\r\n***\r\nОт 10.30 часа в клуба на пенсионера в село Върбица ще започне хумористична проява, посветена на Деня на шегата с участието на самодейни колективи. \r\n***\r\nОт 11.00 часа на пл. „Свобода“ ще се проведе Великденски концерти на Духов оркестър – Добрич.\r\n***\r\nОт 19.00 часа в Концертна зала „Добрич“ ще се състои Концерт спектакъл „Бродуей ще полудеЙ“.\r\n***\r\nВ Художествена галерия – Добрич ще се проведе Великденска работилничка.\r\n***\r\nОбщина Добрич организира за трета поредна година кампанията „Бъди здрав“.От 15.00 ч. до 17.00 ч.ще се състои здравен пункт за измерване на кръвно налягане, кръвна захар, индекс телесна маса и диагностика на здравето с биоскенер. Ще бъдат предоставяни и информационни брошури на Алеята на здравето пред Скейт парк в Градски парк. От 16.00 часа ще започне официалното откриване на седмицата на здравето.\r\n***\r\nОт 18.30 часа в залата на Дома на науката техниката ще се проведе семинар за развитието на пчелните семейства, организиран от браншовия съюз „Пчела” – Кюстендил.\r\n***\r\nОт 12.30 часа, пред  сградата на противопожарната служба  в гр. Мездра, министърът на вътрешните работи Валентин Радев, гл. комисар Николай Николов, представители на МРРБ, тържествено ще открият  обновената сграда на пожарната служба в гр. Мездра.\r\n***\r\nОт 18.30 часа в голямата зала на Общински младежки дом - Монтана ще гостува ансамбъл \"Camerata Pontica - класика и фолклор\".\r\n***\r\nОт 14.00 часа в Пресклуб- Пазарджик Организатори и участници в Международния младежки театрален фестивал \"Океан от любов\" ще споделят впечатленията си от тазгодишното издание на форума.\r\n***\r\nБиблиотекари от пернишката Регионална библиотека „Светослав Минков”ще бъдат на гости на деца от ДГ „Калина Малина” в кв. „Проучване“ по повод Международния ден на детската книга.\r\n***\r\nОт 10.00 часа в Пресклуб на БТА – Плевен ще се проведе пресконференция на Мартин Митев,  председател на Общински съвет – Плевен и общински съветник от ПП ГЕРБ.\r\n***\r\nВ 09.00 часа в зала 10 на Окръжния съд ще се проведе заседание по делото срещу Костадин П., бивш кмет на община Куклен, и Надежда М., обвинени в приемане и съответно предлагане на подкуп във връзка с обществени поръчки.  \r\n***\r\nВ 09.30 часа в зала 2 на Окръжния съд ще се проведе заседание по делото срещу Любен Ч., Иван Т. и Ерол Е., собственици на таксиметрова компания, обвинени в укриване на данъци в особено големи размери. \r\n***\r\nВ 10.00 часа в зала 1 на Окръжния съд ще се гледа делото срещу Валери Г., обвинен в притежание на неистински парични знаци в големи количества.\r\n***\r\nВ 10.30 часа в зала 9 на Районния съд ще се проведе заседание по делото срещу Исмаил И. и Димитър П., обвинени в причиняване на имотна вреда на дружество в особено големи размери.\r\n***\r\nВ 11.00 часа в района на блок №258 в район „Тракия“ кметът на града Иван Тотев и районният кмет Костадин Димитров ще дадат старт на поредното разширение на парк \"Лаута\". \r\n***\r\nВ 13.30 часа в зала 2 на Окръжния съд ще се проведе заседание по делото срещу Атанас В., обвинен, че при управление на лек автомобил по непредпазливост е причинил смъртта на друго лице.\r\n***\r\nОт 17.30 часа в Народна библиотека „Иван Вазов“ в Пловдив ще бъде представена книгата на Борислав Костов „Пепел от пеперуди“.\r\n***\r\nВ 19.00 часа в храм „Св. Марина“ Пловдивският митрополит Николай ще отслужи Последование на Жениха на Велики понеделник.\r\n***\r\nОт 13.00 ч. ще се проведе тренировка с цел проверка на техническото състояние на Националната система за ранно предупреждение и оповестяване на населението, както и с цел придобиване на умения от длъжностните лица за работа с НСРПО и обучение на населението за разпознаване на сигналите, излъчвани от акустичните сиренни устройства.\r\n***\r\nОт 9.30 часа в офиса на ГЕРБ в Сливен на ул. \"Цар Освободител\" № 17 общинските съветниците от ГЕРБ – Сливен Георги Николаев и Силвия Маринова ще проведат приемни за граждани. \r\n*** \r\nОт 10.30 часа в сградата на Сливенска митрополия Негово Високопреосвещенство Сливенският Митрополит Иоаникий ще отправи Великденското си послание. \r\n***\r\nОт 9.00 часа народният представител от ГЕРБ Радостин Танев организира приемна за граждани. \r\n***\r\nОт 16.30 часа в РБ „Захарий Княжески“ ще бъде открита изложба с рисунки на деца от център „Алтернатива“. \r\n***\r\nОт 19.00 часа в Драматичен Театър-Стара Загора ще се играе пиесата „Трагедия от грешки“ по „Крал Лир“ от Уилям Шекспир.", "date": "2018.04.02", "title": "Предстоящи събития в страната за 2 април (Агенция „Фокус“)"}
{"url": "http://www.focus-news.net/news/2018/04/02/2506735/sport-grigor-dimitrov-otstapi-s-edna-pozitsiya-v-svetovnata-ranglista.html", "text": "Григор Димитров отстъпи с една позиция в световната ранглиста и през новата седмица е поставен под номер пет. Най-добрият български тенисист бе изместен от германеца Александър Зверев, който достигна до финала на турнира в Маями. Той загуби от американеца Джон Иснър, който се изкачи с осем позиции до номер девет. \r\nРоджър Федерер отстъпи първото място в класацията на испанеца Рафаел Надал. Със седем места по-напред до номер 12 се изкачи и Пабло Кареньо Буста.", "date": "2018.04.02", "title": "Спорт: Григор Димитров отстъпи с една позиция в световната ранглиста"}
{"url": "http://www.focus-news.net/news/2018/04/02/2507036/zarnoproizvoditelite-otmeniha-planiranite-protesti-sled-sreshta-s-premiera-boyko-borisov-obzor.html", "text": "Зърнопроизводителите отмениха планираните си протести. Това стана ясно на брифинг след среща при премиера Бойко Борисов. Председателят на УС на Националната асоциация на зърнопроизводитлите Костадин Костадинов благодари на министър-председателя и на земеделския министър Румен Порожанов за разрешаването на проблема им и подчерта, че се отменя предвиденият протест, който щеше да се състои на 3 април. Зърнопроизводителите бяха недоволни от това, че със законопроектът за горивата им се вменяват неприложими изисквания и се налага тежък финансов и бюрократичен режим на регистриране. Представителите на бранша настояха чрез декларация до парламента и правителството да бъдат изключени от обхвата на Закона за горивата и заплашиха, че ако това не се случи, са готови да докарат тежките машини в София. На днешната среща с министър-председателя бяха обсъдени разработените предложения от земеделския сектор и Министерството на земеделието храните и горите. \r\nЗемеделският министър Румен Порожанов обясни, че са успели да постигнат съгласие за промени в законопроекта за контрол  над горивата, чрез които да заложат земеделския производител като потребител, а не като търговец на горива. По думите му през последните няколко дни са имали много интензивни разговори, свързани със законопроекта за горивата. Порожанов добави, че са били в контекста на третирането на земеделските производители в този закон. Според него това, което е създало известно напрежение, е била формулировката, че земеделският производител се третира като търговец и в рамките на това има доста регулации, които е трябвало да изпълни. По думите му тези регулации са нарушавали съществуващия режим, който смятат, че работи много добре, включително и в контролната си част. Според земеделския министър първоначалните текстове в законопроекта са създавали предпоставки за допълнителна административна и финансова тежест. \r\nДепутатът от ПГ на „Обединени патриоти“ Емил Димитров уточни, че по молба на премиера, е поел ангажимент предложенията да бъдат обобщени и внесени между първо и второ четене за разглеждане в парламента. Димитров поясни, че от своя страна Борисов е поел ангажимента политическото формирование, на което е лидер, да подкрепи този законопроект и да стане готов нормативен акт, който да влезе в сила от Нова година. По думите му предстои изготвянето на доклад с всички постигнати договорености и баланс на интересите. В него ще залегнат всички постигнати до момента споразумения. Димитров увери, че земеделците няма да понасят административна или финансова тежест, като за регистрираните до момента не се изискват никакви нови условия, а служебно ще им се издадат и безплатно удостоверенията. Димитров допълни, че са се договорили за облекчен режим за тези, които до момента не са се регистрирали – как да позиционират своите резервоари по вид, обем, местонахождение и как да се извършва контролът без нивомерни системи. По думите му системата ще бъде разработена от Агенция „Митници“ и НАП за целите на контрола, без да ги утежнява допълнително. Агенция „Фокус“ припомня: На 26 март на извънредно заседание УС на Националната асоциация на зърнопроизводителите взе решение на 3 април да бъдат блокирани пътищата в страната в знак на протест срещу проектозакона за горивата. От браншовата организация уточниха, че с проектозакона на земеделците се вменяват неприложими изисквания и се налага тежък финансов и бюрократичен режим на регистриране. Зърнопроизводителите настояха чрез декларация до парламента и правителството да бъдат изключени от обхвата на Закона за горивата и заплашиха, че ако това не се случи, са готови да докарат тежките машини в София. \r\nНа 31 март след среща с министъра на земеделието Румен Порожанов и председателя на НСЗКБ, Управителният съвет на НАЗ реши да възложи на юристите на земеделския сектор, съвместно с юристите на МЗХГ, да разработят предложения за изменения на законопроекта за горивата, така че земеделските производители да не бъдат натоварвани с излишни изисквания извън съществуващата регулация по Наредба № Н-18 от 2006 г. за регистриране и отчитане на продажби в търговските обекти чрез фискални устройства. \r\nЛюба АЛЕКСИЕВА", "date": "2018.04.02", "title": "Зърнопроизводителите отмениха планираните протести след среща с премиера Бойко Борисов (ОБЗОР)"}
{"url": "http://www.focus-news.net/news/2018/04/02/2506642/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп заяви, че твърде много хора идват от Мексико в страната и че различни програми ги защитават от депортация, пише  Washington Post.\r\nПо-рано миналата година Тръмп прекрати програмата от времената на неговия предшественик Барак Обама, защитаваща от депортиране децата на мигранти, родили се на територията на САЩ.  По-късно федерален съдия нареди администрацията да продължи да издава разрешения за престой.\r\n„Мексико не прави нищо, за да прекрати нелегалната миграция и се присмива на глупавите ни закони за миграцията“, заяви Тръмп. Той допълни, че Мексико „Трябва да прекрати потоците на наркотици и мигранти или ние ще спрем тяхната крава-хранителна НАФТА“. \r\nВ момента САЩ, Канада и Мексико предоговарят Северноамериканското споразумение за свободна търговия (НАФТА), за което Тръмп смята, че вреди на икономиката на САЩ.\r\nСъщевременно президентът настоя, че граничната полиция не може да си свърши добре работата, заради „смешните либерални закони“.\r\n*** По време на конгрес на управляващата Партия на справедливостта и развитието президентът на Турция Реджеп Тайип Ердоган заяви, че „Израел е терористична държава“, пише  Hurriyet.\r\n„Турция трябва да се справя с терористи. Но Израел не е загрижен от тях, защото той самият е терористична държава“, заяви Ердоган. „Вие не сте популярни. Спрете да се хвалите, че имате ядрено оръжие. Ще дойде време, когато те няма да свършат работа“, допълни той.\r\n„Ти си окупатор. Ти си окупирал тази земя. Ти си също така терорист“, обърна се Ердоган към израелския министър-председател Реджеп Тайип Ердоган. \r\n*** Израелският министър-председател Бенямин Нетаняху разкритикува турския президент Реджеп Тайип Ердоган, който осъди Израел предишния ден заради гибелта на 16-те палестинци по време на протест в Ивицата Газа, пише  Yedioth Ahronoth.\r\n„Най-моралната армия на света няма да търпи проповеди от някой, който от години безразборно бомбардира цивилни“, заяви Нетаняху. \r\nВ петък в Ивицата Газа избухнаха протести при които освен загиналите палестинци, бяха ранени други 1400 души. \r\n„Силно осъждам израелското правителство заради нечовешката му атака“, заяви Ердоган по време на реч в Истанбул, реагирайки на сблъсъците.\r\n***  Земетресение с магнитуд 5,3 по скалата на Рихтер е регистрирано край западния ирански град Сарпол Захаб. Според сеизмолозите в Техеранския университет трусът е регистриран на осем км. дълбочина в 13:05 часа местно време (11:35 часа българско), пише   Tehran Times.\r\n„Днешното земетресение остави 23 ранени, които биват лекувани“, съобщи Мазиар Техмасеби, служител от здравните служби в иранската провинция Керманшах. Не се съобщава за загинали.\r\nВ града има повредени сгради.", "date": "2018.04.02", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/04/02/2506761/gen-kircho-kirov-obstanovkata-na-balkanite-se-uslozhni-dinamichno-sled-razstrela-na-srabskiya-politik-oliver-ivanovich.html", "text": "Обстановката на Балканите се усложни динамично след разстрела на сръбския политик Оливер Иванович. Това каза в интервю за сутрешния блок „Добро утро, България“ на Радио „Фокус“ генерал Кирчо Киров. „Отказът на Прищина сръбските органи за сигурност да участват в разследването допълнително е нагнетил обстановката\", добави Киров. Според него на базата на стара вражда между албанския етнос и сърбите, ситуацията на Балканския полуостров изглежда по този начин. „Втората разделителна линия представлява желанието на 10-те сръбски общини в Северно Косово да обособят своя общност\", обясни генералът. „Разбира се, че тук зад действащите на локално ниво сили стоят и по-големи международни такива. Зад албанската стоят САЩ, зад Белград стои Москва. Всичко това се проектира в действията на Сърбия и Прищина. За Русия, която губи своето влияние в региона на Балканите, е изключително важно да запази Сърбия като свои представител в региона на Западните Балкани“, обясни той. Генерал Кирчо Киров добави, че Москва има интерес ситуацията в Сърбия да се запази такава, каквато е, поради което е била продиктувана кореспонденцията между президентите Владимир Путин и Александър Вучич. „От друга страна, Русия няма повод да бъде заинтересована от това Сърбия да продължи усилията си за членство в ЕС\", коментира Киров. „В този смисъл напрежението на южната сръбска граница е онова, което ограничава сръбските стремежи да покрият изискванията за членство в Общността\", каза още генералът.", "date": "2018.04.02", "title": "Ген. Кирчо Киров: Обстановката на Балканите се усложни динамично след разстрела на сръбския политик Оливер Иванович"}
{"url": "http://www.focus-news.net/news/2018/04/02/2506686/ekathimerini-ofisat-na-gratskiya-premier-dade-otgovor-na-komentarite-na-turskiya-prezident-za-sluchaite-na-gratski-i-turski-voynitsi-preminali-granitsata.html", "text": "Офисът на гръцкия премиер Алексис Ципрас даде отговор на коментарите на турския президент Реджеп Тайип Ердоган за случаите на гръцки и турски войници, преминали границата, пише гръцкият Ekathimerini.\r\nОт офиса на гръцкия премиер характеризират коментарите на турския президент като „неразбираемо хлъзгав път на провокативни атаки“, като визират случая на двамата гръцки войници пресекли границата с Турция, които се намират в турски затвор, със случая на осемте турски военни избягали от страната си след неуспешния опит за преврат през 2016 година.\r\nВ изявлението на гръцката страна се казва, че „Гърция е правова държава и има министър-председател, който уважава процедурите на гръцкото правосъдие, а не султан, който може да влияе на съдебните решения“\r\n„Ако турският президент иска да каже нещо по случая с осемте (турски военни), той можеше да го направи лично на Алексис Ципрас или публично по време на визитата му в Атина. Днес той избира да продължи по един неразбираемо хлъзгав път на  провокативните атаки, противопоставяйки два напълно различни случая“, добавят от офиса на гръцкия премиер. Юлиян Марков", "date": "2018.04.02", "title": "Ekathimerini: Офисът на гръцкия премиер даде отговор на коментарите на турския президент за случаите на гръцки и турски войници, преминали границата"}
{"url": "http://www.focus-news.net/news/2018/04/02/2506648/the-times-velikobritaniya-dava-pari-na-uchilishta-proslavyashti-machenichestvoto-i-dzhihada.html", "text": "Великобритания дава 20 милиона паунда на училища в Палестина, знаейки че материалът който се преподава там може да насърчава идеи, прославящи мъченичеството и Джихада, пише британският вестник The Times.\r\nВ серия от парламентарни питания  министърът, отговарящ за хуманитарната помощ Аластър Бърт признава, че британските данъкоплатци финансират заплатите на 33 хиляди учители, преподаващи материал, който насърчава насилието срещу Израел. Дават се примери, като например илюстрирането на  Втория закон на Нютон с момче насочило прашка срещу войници, а в учебник по математика се дава задача за изчисление на броя на мъчениците от палестинските бунтове. Децата биват обучавани, че палестинските власти подпомагат семействата на тези, които извършват терористични атаки и как те ще бъдат възнаградени в Рая.В новата програма, одобрена през 2017 година дори учебниците по различните науки промотират насилие. За сметка на това не се говори нищо за мирните споразумения между Израел и Палестинските власти.\r\nОт Министерството официално заявяват: „Нашата подкрепа  подпомага около 25 хиляди палестински деца да ходят на училище всяка година. Британското правителство категорично осъжда всички форми на насилие, както и насаждането на насилие“. Юлиян Марков", "date": "2018.04.02", "title": "The Times: Великобритания дава пари на училища, прославящи мъченичеството и Джихада"}
{"url": "http://www.focus-news.net/news/2018/04/02/2507026/prof-mihail-konstantinov-predpazlivoto-otnoshenie-na-balgariya-kam-sluchaya-skripal-ne-tryabva-da-bade-atakuvano-a-privetstvano.html", "text": "Предпазливото отношение на България към случая „Скрипал“ не трябва да бъде атакувано, а приветствано. Това каза в предаването „Това е България“ на Радио „Фокус“ политическият анализатор проф. Михаил Константинов. Има шанс конфронтацията между Русия и САЩ да слезе на по-ниско ниво след срещата, която президентите на двете страни уговарят, коментира още проф. Константинов и допълни, че напрежението между страните бе стигнало до ниво, заплашващо световния мир. Относно случая „Скрипал“ и българската страна той коментира: „Много е трудно да се каже, какви са нещата, защото излизат постоянно нови и противоречиви версии по случая. Ако имате конкретни доказателства и обвинение, ще имате само една версия. Фактът, че има повече от една версия, показва, че нещо не е наред. Случаят е много деликатен и едно по-предпазливо отношение към него, което прояви българското правителство, не може да бъде атакувано, то трябва да бъде приветствано“ каза проф. Михаил Константинов. Той припомни, че България има традиция в осъществяването на посредническа роля. Преди и по време на Втората световна война българите са участвали в посреднически мисии между хитлеристка Германия и Съветския съюз. Друг е въпросът, какъв е бил успехът от тези мисии, добави Константинов.", "date": "2018.04.02", "title": "Проф. Михаил Константинов: Предпазливото отношение на България към случая „Скрипал“ не трябва да бъде атакувано, а приветствано"}
{"url": "http://www.focus-news.net/news/2018/04/02/2506650/april-zapochna-s-24-zadarzhani-nelegalni-migranti-v-yambolsko-i-pazardzhishko-obzor.html", "text": "През първия ден на месец април бяха задържани общо 24 нелегални мигранти в страната. В хода на специализирана полицейска операция служители на Главна дирекция \"Гранична полиция\" заловиха 7 мигранти, опитали да влязат нелегално в страната. В действията, проведени в зоната на отговорност на РДГП - Елхово участва и хеликоптер от Специализирания отряд за въздушно наблюдение. Заловените са петима мъже и две жени, самоопределящи се като сирийци. Те опитали да влязат на българска територия в района на р. Тунджа, въпреки пълноводието. Това наложило провеждането на спасителна операция с екипи на Главна дирекция \"Пожарна безопасност и защита на населението\" от Ямбол. Задържани са още каналджията, иракски гражданин, който водел групата и двама българи, които я чакали на наша територия. \r\nСлучаят е докладван на Районната прокуратура в Елхово. Образувани са 3 досъдебни производства - по чл. 279 - на нелегалните мигранти, по чл. 280 - на иракчанина и по чл. 281 - на българските граждани. Действията по разследването продължават. \r\nМалко по-късно от МВР оповестиха и втори случай със заловени нелегални мигранти, този път в Пазарджишко. Малко преди обед в неделния ден на разклона за с. Симеоновец, автопатрул на РУ-Септември засякъл микробус с чужда регистрация. След кратко преследване бусът бил спрян и при извършената проверка униформените са установили в него общо 17 чужди граждани без документи за самоличност. 13 от тях се определили като афганистанци, останалите четирима като иракчани.\r\nЗа срок до 24 часа е задържан водачът на микробуса. Работата по случая продължава от служители на група „Миграция“ към ОДМВР- Пазарджик.", "date": "2018.04.02", "title": "Април започна с 24 задържани нелегални мигранти в Ямболско и Пазарджишко (ОБЗОР)"}
{"url": "http://www.focus-news.net/news/2018/04/02/2506653/20-avtobusa-s-balgari-chakaha-s-chasove-na-srabsko-ungarskata-granitsa-zaradi-intenzivni-proverki-za-trafik-na-migranti-obzor.html", "text": "20 автобуса с българи чакаха с часове на сръбско-унгарската граница заради интензивни проверки за трафик на мигранти. Малко преди полунощ срещу първи април са били подадени сигнали в Министерството на външните работи за забавяне на автобусите на ГКПП „Хоргош-Рьоске“. Посолството на България в Будапеща е оказало незабавно съдействие на чакащите ни сънародници. \r\nСлед осем разговора с главния дежурен на МВР - Унгария е установено, че от март на граничните пунктове на Унгария се провежда постоянна операция „Сухопътни граници 2018“. Това важи особено за уязвимите за миграционен натиск направления. Операцията включва тотална проверка на всички моторни превозни средства, влизащи в страната от Сърбия. Властите обръщат особено внимание на ТИР-автомобили и автобуси.\r\nТова е причината за забавянето на автобусите с българи, сред които и ученици. МВнР е уведомило своевременно подалите сигнала за операция „Сухопътни граници 2018“.\r\nОтбелязването на католическия Великден, намаленият брой служители на граничен контрол и парламентарните избори в Унгария на осми април също може да утежнят преминаването през страната. ГКПП „Хоргош – Рьоске“ е върху основната пътна артерия, водеща от България към Виена.", "date": "2018.04.02", "title": "20 автобуса с българи чакаха с часове на сръбско-унгарската граница заради интензивни проверки за трафик на мигранти (ОБЗОР)"}
{"url": "http://www.focus-news.net/news/2018/04/02/2506645/vzglyad-vnezapnoto-ozdravyavane-na-yuliya-skripal-povdiga-novi-vaprosi.html", "text": "Внезапното оздравяване на Юлия Скрипал повдига нови въпроси, пише руският вестник “Взгляд“.\r\nНай-накрая се появяват новини за състоянието на дъщерята на Сергей Скрипал – тя се подобрява, храни се, пие вода и говори, което за първи път показва, че тя е жива и съществува пише вестника.\r\nФактът, че на нейния телефон и на телефона на баща й е отключена геолокацията довежда до нови мисли – дали те сами са я пуснали или някой друг вместо тях. Според изданието бързото й подобрение означава, че тя не е отровена с бойно-отровното вещество „Новичок“.\r\n„Взгляд“ коментира и изказването на Волфганг Шойбле, председател на Бундестага и бивш финансов министър, че реакцията на световната общественост и по-специално на страните от Европейския съюз може да повлияе на Лондон да се откаже от напускането на съюза. Юлиян Марков", "date": "2018.04.02", "title": "„Взгляд“: Внезапното оздравяване на Юлия Скрипал повдига нови въпроси"}
{"url": "http://www.focus-news.net/news/2018/04/02/2506655/ria-novosti-v-nikaragua-sa-zaginali-46-dushi-prez-strastnata-sedmitsa.html", "text": "Не по-малко от 46 души са загинали в Никарагуа през Страстната седмица, предава РИА Новости.\r\nПо данни на Националната полиция на Никарагуа девет човека са били убити, 15 са станали жертва на пътно-транспортни произшествия и 22 са се удавили по плажовете на страната.\r\nВ Латинска Америка Страстната седмица се използва като време за отдих, когато хората посещават местните курорти, в резултат на което  се увеличават както жертвите на катастрофи, така и удавянията.  Юлиян Марков", "date": "2018.04.02", "title": "РИА Новости: В Никарагуа са загинали 46 души през Страстната седмица"}
{"url": "http://www.focus-news.net/news/2018/04/02/2506656/afp-kitayskata-kosmicheska-stantsiya-izgorya-nad-yuzhnata-chast-na-tihiya-okean-bez-da-prichini-shteti-pri-padaneto-si.html", "text": "Китайската космическа станция  „Тянгун 1“ изгоря над южната част на Тихия океан без да причини щети при падането си, предава AFP.\r\nПо данни на Китайската космическа служба по-голямата част от орбиталната станция е изгоряла при навлизането в Земната атмосфера, а неизгорелите фрагменти са паднали в ненаселен район в южната част на Тихия океан без да причинят каквито и да е било щети.  Юлиян Марков", "date": "2018.04.02", "title": "AFP:  Китайската космическа станция изгоря над южната част на Тихия океан без да причини щети при падането си"}
{"url": "http://www.focus-news.net/news/2018/04/02/2506654/afp-kitayskata-kosmicheska-stantsiya-shte-navleze-v-zemnata-atmosfera-v-rayona-na-yuzhniya-tih-okean.html", "text": "Китайската космическа станция ще навлезе в Земната атмосфера в района на Южния Тих океан, предава AFP\r\nТя ще бъде почти разрушена при падането си.\r\nОчаквайте подробности. Юлиян Марков", "date": "2018.04.02", "title": "AFP: Китайската космическа станция ще навлезе в Земната атмосфера в района на Южния Тих океан"}
{"url": "http://www.focus-news.net/news/2018/04/02/2506649/the-guardian-britanskoto-pravitelstvo-tayno-promenya-rakovodstvoto-za-provezhdane-na-razpiti-ot-taynite-sluzhbi.html", "text": "Британското правителство тайно променя ръководството за провеждане на разпити от служителите на тайните служби, пише британският вестник  The Guardian.\r\nРъководството, което е предназначено да предпазва служителите на тайните служби да бъдат обвинявани в нарушаване на човешките права при провеждане на разпити е било пренаписано тайно според вестника. Страховете на активистите за човешки права са, че  това се прави, когато американският президент Доналд Тръмп иска да се възобнови практиката с „давене“ на разпитваните лица „а и още по-лошо“ и след като той номинира Джина Хаспел за директор на ЦРУ, която е известна с това, че е управлявала затвор на ЦРУ в Тайланд, където затворниците са били измъчвани. Юлиян Марков", "date": "2018.04.02", "title": "The Guardian: Британското правителство тайно променя ръководството за провеждане на разпити от тайните служби"}
{"url": "http://www.focus-news.net/news/2018/04/02/2506647/kommersantru-poslanikat-na-rusiya-v-london-schita-deloto-skripal-za-provokatsiya-na-britanskite-spetsialni-sluzhbi.html", "text": "Посланикът на Русия в Лондон  Александър Яковенко счита „Делото Скрипал“ за провокация на британските специални служби, пише руският вестник  „Коммерсант.ru“.\r\nТова той заявява в интервю пред телевизионния канал НТВ, цитиран от вестника.  „Ние имаме много сериозни подозрения, че тази провокация е била осъществена от британските спецслужби, (те) отказват да сътрудничат с нас, не ни представят никакви факти. Тази реалност ни навежда на заключението, че това е провокация на спецслужбите“.\r\n„Второ – преди няколко години Великобритания активно размишлява над това каква ще бъде ролята й в западния съюз.  И тогава, когато  беше утвърдена концепцията за национална сигурност, а и по-късно Тереза Мей потвърди това, британците поеха курс на водеща роля в така нареченото сдържане на Русия. Но за сдържането на Русия е нужна мощна провокация, за това тази позиция да се поддържа и от парламента и от народа“, завършва дипломатът. Юлиян Марков", "date": "2018.04.02", "title": "„Коммерсант.ru“: Посланикът на Русия в Лондон счита „Делото Скрипал“ за провокация на британските специални служби."}
{"url": "http://www.focus-news.net/news/2018/04/02/2506644/rossiyskaya-gazeta-rusiya-svikva-izvanredna-sesiya-na-izpalnitelniya-savet-na-ozho-na-4-april-zaradi-intsidenta-v-solsbari.html", "text": "Русия свиква извънредна сесия на Изпълнителния съвет на Организацията за забрана на химическите оръжия (ОЗХО) на 4 април заради инцидента в Солсбъри, пише “Российская газета\r\nВ интервю за вестника посланика на Руската федерация в Холандия и специален представител на страната при ОЗХО Александър Шулгин заявява, че Русия е заинтересована от пълноценно, всестранно, обективно и прозрачно разследване на това, което се е случило в Солсбъри, като подчертава, че към страната му са предявени абсолютно неприемливи обвинения в нарушаване на Конвенцията за забрана на химическото оръжие на територията на Великобритания.\r\nАлександър Шулгин разказва, че Русия е предложила на британците да се откажат от войнствената реторика и спокойно да работят на правното поле на Конвенцията. Там е указано, че когато у една страна възникват въпроси към друга страна за нейното спазване, то двете страни трябва да изяснят спора в двустранни консултации. Според него британците не са очаквали подобно предложение, а на другия ден са заявили, че не желаят да провеждат никакви консултации с неговата страна и вместо това са поискали техническо съдействие от ОЗХО.\r\n На въпроса къде ще се проведат изследванията на взетите от Солсбъри проби посланика отговаря, че предполага, че те ще се проведат в две сертифицирани лаборатории. Според Конвенцията в разследването не могат да участват представители на засегнатите страни.\r\nПосланик Шулгин не отговаря какво ще предложи Русия на свиканото извънредно заседание на Изпълнителния съвет на ОЗХО на 4 април. Юлиян Марков", "date": "2018.04.02", "title": "„Российская газета“: Русия свиква извънредна сесия на Изпълнителния съвет на ОЗХО на 4 април заради инцидента в Солсбъри"}
{"url": "http://www.focus-news.net/news/2018/04/02/2506652/tass-frantsiya-prizovava-izrael-da-reagira-sdarzhano-na-bezreditsite-po-granitsata-s-ivitsata-gaza.html", "text": "Франция призовава Израел да реагира сдържано на безредиците по границата с Ивицата Газа, предава TACC.\r\nФренските власти са изразили дълбокото си безпокойство във връзка със скорошните безредици по границата между Израел и Ивицата Газа и призовават Израел да реагира с максимална сдържаност се съобщава в комюнике на пресслужбата на Министерството по европейските въпроси на Франция.\r\n„Франция напомня на израелските власти за задължението им да защитават гражданските лица и ги умолява да действат с максимална сдържаност. Франция също така напомня за правата на палестинците на мирна демонстрация“, се казва в текста.\r\nОт Министерството още веднъж подчертават важността на възобновяване на преговорите и необходимостта да се сложи край на хуманитарната криза в сектора Газа, „Това предполага  прекратяване на блокадата и сваляне на ограничителните мерки, а също така и надеждни гаранции за сигурността на Израел“, добавят от ведомството. Юлиян Марков", "date": "2018.04.02", "title": "ТАСС: Франция призовава Израел да реагира сдържано на безредиците по границата с Ивицата Газа"}
{"url": "http://www.focus-news.net/news/2018/04/02/2506659/zam-predsedatelyat-na-gerb-tsvetan-tsvetanov-se-vklyuchi-v-regionalnata-initsiativa-na-mgerb-blagoevgrad-da-pusnem-koreni-v-balgariyaobzor.html", "text": "Заместник-председателят на ГЕРБ и председател на ПГ на партията Цветан Цветанов се включи в регионалната инициатива на МГЕРБ – Благоевград „Да пуснем корени в България. За десетото юбилейно издание на инициативата младежи на ГЕРБ от цялата страна се събраха в местността Рупите и засадиха дръвчета в парка зад храма на баба Ванга, като дариха и беседка. В инициативата по традиция се включиха евродепутати, областният координатор на ГЕРБ-Благоевград и народен представител Даниела Савеклиева, представители на НИС на МГЕРБ, кметът на Враца и основател на инициативата Калин Каменов, кметовете на Банско, Петрич, Разлог и Симитли - Георги Икономов, Димитър Бръчков, Красимир Герчев и Апостол Апостолов. Всички присъстващи отбелязаха, че за 10 години са успели да засадят около 1 000 дръвчета в Рупите. \r\nЦветан Цветанов получи редица подаръци за своя имен, сред които и огромна торта. Той подчерта, че е много хубаво, когато една партийна инициатива се превръща в обществено събитие и има обществена полза. Според Цветан Цветанов ГЕРБ като системна партия подкрепя всички ежегодни инициативи, които оставят трайна следа и е хубаво, че това събитие дава възможност на младите хора да създават приятелства, а дори и семейства. Той уточни, че ПГ на ГЕРБ е осигурила финансиране и е дарена беседка, която вече е монтирана в парка, за да се чувстват хората уютно и удобно по повод Цветница и предстоящите Великденски празници. \r\nОт своя стана областният координатор на ГЕРБ-Благоевград и народен представител Даниела Савеклиева изказа гордостта си, че тази инициатива е тръгнала от МГЕРБ-Благоевград и от Калин Каменов. Тя си пожела на това място да се събират все повече хора, а инициативата да се превърне в национална кауза.\r\nОснователят на инициативата и кмет на Враца Калин Каменов припомни как се е създала инициативата преди 10 години от група ентусиазирани младежи, като посочи, че добрината ги е събрала тогава и е горд, че след 10 години, въпреки всички промени и трудности, те остават заедно и продължават това добро дело.\r\nПредседателят на Младежи ГЕРБ и зам.-министър на външните работи Георг Георгиев подчерта, че инициативата „Да пуснем корени в България“ е една силна заявка, че в бъдеще младите хора ще останат и ще работят в интерес на по-доброто развитие на държавата.\r\nЛора КАЛЧЕВА", "date": "2018.04.02", "title": "Зам.-председателят на ГЕРБ Цветан Цветанов се включи в регионалната инициатива на МГЕРБ – Благоевград „Да пуснем корени в България”(ОБЗОР)"}
{"url": "http://www.focus-news.net/news/2018/04/02/2506661/pregled-na-osnovnite-temi-v-ruskiya-pechat-agentsiya-fokus.html", "text": "Русия свиква извънредна сесия на Изпълнителния съвет на Организацията за забрана на химическите оръжия (ОЗХО) на 4 април заради инцидента в Солсбъри, пише “Российская газета\r\nВ интервю за вестника посланика на Руската федерация в Холандия и специален представител на страната при ОЗХО Александър Шулгин заявява, че Русия е заинтересована от пълноценно, всестранно, обективно и прозрачно разследване на това, което се е случило в Солсбъри, като подчертава, че към страната му са предявени абсолютно неприемливи обвинения в нарушаване на Конвенцията за забрана на химическото оръжие на територията на Великобритания.\r\nАлександър Шулгин разказва, че Русия е предложила на британците да се откажат от войнствената реторика и спокойно да работят на правното поле на Конвенцията. Там е указано, че когато у една страна възникват въпроси към друга страна за нейното спазване, то двете страни трябва да изяснят спора в двустранни консултации. Според него британците не са очаквали подобно предложение, а на другия ден са заявили, че не желаят да провеждат никакви консултации с неговата страна и вместо това са поискали техническо съдействие от ОЗХО.\r\n На въпроса къде ще се проведат изследванията на взетите от Солсбъри проби посланика отговаря, че предполага, че те ще се проведат в две сертифицирани лаборатории. Според Конвенцията в разследването не могат да участват представители на засегнатите страни.\r\nПосланик Шулгин не отговаря какво ще предложи Русия на свиканото извънредно заседание на Изпълнителния съвет на ОЗХО на 4 април.\r\n***Внезапното оздравяване на Юлия Скрипал повдига нови въпроси, пише руският вестник “Взгляд“.\r\nНай-накрая се появяват новини за състоянието на дъщерята на Сергей Скрипал – тя се подобрява, храни се, пие вода и говори, което за първи път показва, че тя е жива и съществува пише вестника.\r\nФактът, че на нейния телефон и на телефона на баща й е отключена геолокацията довежда до нови мисли – дали те сами са я пуснали или някой друг вместо тях. Според изданието бързото й подобрение означава, че тя не е отровена с бойно-отровното вещество „Новичок“.\r\n„Взгляд“ коментира и изказването на Волфганг Шойбле, председател на Бундестага и бивш финансов министър, че реакцията на световната общественост и по-специално на страните от Европейския съюз може да повлияе на Лондон да се откаже от напускането на съюза.\r\n***Посланикът на Русия в Лондон  Александър Яковенко счита „Делото Скрипал“ за провокация на британските специални служби, пише руският вестник  „Коммерсант.ru“.\r\nТова той заявява в интервю пред телевизионния канал НТВ, цитиран от вестника.  „Ние имаме много сериозни подозрения, че тази провокация е била осъществена от британските спецслужби, (те) отказват да сътрудничат с нас, не ни представят никакви факти. Тази реалност ни навежда на заключението, че това е провокация на спецслужбите“.\r\n„Второ – преди няколко години Великобритания активно размишлява над това каква ще бъде ролята й в западния съюз.  И тогава, когато  беше утвърдена концепцията за национална сигурност, а и по-късно Тереза Мей потвърди това, британците поеха курс на водеща роля в така нареченото сдържане на Русия. Но за сдържането на Русия е нужна мощна провокация, за това тази позиция да се поддържа и от парламента и от народа“, завършва дипломатът.\r\n***Русия изпита нова модернизирана  ракета , чат от руската система за противоракетна отбрана на Руските военнокосмически войски, пише руският армейски вестник “Красная звезда“.\r\nНа полигона Сар-Шаган в Казахстан е проведен планиран изпитателен пуск на модернизираната ракета. Заместник-командващия на обединението за противовъздушна и противоракетна отбрана на Въздушнокосмическите сили на Русия генерал-майор Андрей Приходко е съобщил, че ракетата успешно изпълнила задачата и е поразила условната цел за определеното време.  Системата за противовъздушна и противоракетна отбрана е предназначена да предпазва град Москва от въздушни и ракетни нападения.", "date": "2018.04.02", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/04/02/2506663/pregled-na-mezhdunarodnite-novini-do-6-chasa-agentsiya-fokus.html", "text": "Трима скиори са загинали, а двама са ранени при падане на лавина в Швейцарските Алпи.  \r\nПолицията съобщава, че лавината е застигнала група от петима скиори в швейцарския кантон Вале събота след обяд. Те са тръгнали от хижа по-рано през деня, за да прекосят известния Алечки ледник, намиращ се в южна Швейцария. Друга група е видяла падането на лавината и е подала сигнал до планинските спасители, които са успели да извадят двама от скиорите живи. Спасителната операция е била затруднена от метеорологичните условия и лошата видимост.\r\n***Италия започва разследване на операцията на Френските митници на нейна територия.\r\nИталианските власти ще разследват нахлуването на френски митнически служители на италианска територия в мигрантски център в градчето Бардонечия в италианския регион Пиемонте.\r\nФренските митнически служители са влезли в мигртантския център, за да вземат проба от урината на нигерийски пътник , пътуващ във влак за Франция. Акцията е предизвикала дипломатически скандал между Италия и Франция. Италианското външно министерство е извикало френския посланик, като е определило нарушаването на италианския суверенитет като „неприемливо“.\r\nПрокуратурата в Торино е започнала разследване за превишаване на правомощията, насилие и незаконно преминаване на границата. Френският министър на бюджета Жералд Дарманен , който отговаря за митниците е заявил, че френските митнически служители са следвали процедурите, съгласувани между двете страни през 1990 година. За да успокои напрежението той е разпоредил подобни операции да не се провеждат в бъдеще. Очаква се Дарманен да направи посещение в Италия следващите дни за да обясни лично ситуацията, ако това е необходимо. \r\n***Бойци на „Ислямска държава“ са убили 19 правителствени военни в Сирия.\r\nПравителствените  сили са били атакувани в района на източния сирийски град Албу Камал по данни на базираната в Лондон Сирийска обсерватория за човешките права. Напомня се, че „Ислямска държава“ е почти унищожена на територията на Сирия и контролира едва около  пет процента от територията й, но все още владее отделни анклави в Източна Сирия, които й позволяват да извършва смъртоносни атаки. Районът около град Албу Камал е бил крепост на джихадистите преди да бъдат прогонени от правителствените сили, подкрепени от Русия през 2017 година.\r\n***Севернокорейският лидер Ким Чен-ун присъства на концерта на южнокорейски изпълнители.\r\nКонцертът под надслов „Пролетта идва“ се проведе в 1500-местната зала на Източният пхенянски голям театър. Това е първата музикална делегация от Южна Корея в комунистическата страна от повече от десетилетие. В представлението участват 11 състава и изпълнители на корейски поп, рок , и други стилове. Лидерът се срещна и се снима с изпълнителите зад кулисите. Насрочено е още едно представление за вторник.\r\nКонцертът е част от инициативите за затопляне на отношенията между двете Кореи след Зимните олимпийски игри в Пьончан, Южна Корея.\r\n***Двама египетски войници са загинали на Синайския полуостров в Египет по време на продължаващата операция  на силите за сигурност на размирния полуостров.\r\nВ изявление на военните се казва, че шестима въоръжени екстремисти са убити, като при операцията са загинали двама войници и са ранени други двама по време на две акции на полуострова.\r\nОперацията срещу въоръжени бойци, обвинени за серия от атаки в страната започна от египетските власти на 9 февруари. От началото  й са убити 24 правителствени войници и общо 513 екстремисти са задържани.\r\n***Пилотите от Ер Франс обявяват нова двудневна стачка на 10 и 11 април.\r\nТези две дати се добавят към вече планираните стачни действия за 3 и 7 април, в същата седмица когато и служителите на френския държавен железопътен оператор SNCF планират също стачни действия.\r\nПилотите от Ер Франс вече стачкуваха на 22 февруари и 23 и 30 март. Те настояват за шест процентно  увеличение на заплатите заедно с профсъюзите на стюардите и наземния персонал.\r\nФренската авиокомпания планира 0.6-процентно увеличение на заплатите от 1 април и още 0.4 процента от 1 октомври.\r\n***В Лондон стават повече убийства отколкото в Ню Йорк през февруари и март 2018 година.\r\nДо сега от началото на годината в Лондон са извършени 46 убийства, а в американския мегаполис 50, но докато в Ню Йорк тенденцията е към намаление, то в Лондон се наблюдава обратното.\r\n„Наблюдаваме разпространението на вируса на  насилието  в различни слоеве от обществото“, казва бившият директор на Лондонската полиция Лирой Логан.\r\n„Дори и едно убийство е много. Ние работим с нашите партньори по изясняване на причините и какво може да се направи за да се предотвратят трагичните случаи“, заявява говорител на полицията.\r\nПравителството е стартирало серия от реклами в социалните мрежи  адресирани към групата между 10 и 21 годишните срещу престъпленията с хладно оръжие.\r\n***Великобритания дава 20 милиона паунда на училища в Палестина, знаейки че материалът който се преподава там може да насърчава идеи, прославящи мъченичеството и Джихада.\r\nВ серия от парламентарни питания  министърът, отговарящ за хуманитарната помощ Аластър Бърт признава, че британските данъкоплатци финансират заплатите на 33 хиляди учители, преподаващи материал, който насърчава насилието срещу Израел. Дават се примери, като например илюстрирането на  Втория закон на Нютон с момче насочило прашка срещу войници, а в учебник по математика се дава задача за изчисление на броя на мъчениците от палестинските бунтове. Децата биват обучавани, че палестинските власти подпомагат семействата на тези, които извършват терористични атаки и как те ще бъдат възнаградени в Рая.В новата програма, одобрена през 2017 година дори учебниците по различните науки промотират насилие. За сметка на това не се говори нищо за мирните споразумения между Израел и Палестинските власти.\r\nОт Министерството официално заявяват: „Нашата подкрепа  подпомага около 25 хиляди палестински деца да ходят на училище всяка година. Британското правителство категорично осъжда всички форми на насилие, както и насаждането на насилие“.\r\n***Франция призовава Израел да реагира сдържано на безредиците по границата с Ивицата Газа.\r\nФренските власти са изразили дълбокото си безпокойство във връзка със скорошните безредици по границата между Израел и Ивицата Газа и призовават Израел да реагира с максимална сдържаност се съобщава в комюнике на пресслужбата на Министерството по европейските въпроси на Франция.\r\n„Франция напомня на израелските власти за задължението им да защитават гражданските лица и ги умолява да действат с максимална сдържаност. Франция също така напомня за правата на палестинците на мирна демонстрация“, се казва в текста.\r\nОт Министерството още веднъж подчертават важността на възобновяване на преговорите и необходимостта да се сложи край на хуманитарната криза в сектора Газа, „Това предполага  прекратяване на блокадата и сваляне на ограничителните мерки, а също така и надеждни гаранции за сигурността на Израел“, добавят от ведомството.\r\n***Китайската космическа станция  „Тянгун 1“ изгоря над южната част на Тихия океан без да причини щети при падането си.\r\nПо данни на Китайската космическа служба по-голямата част от орбиталната станция е изгоряла при навлизането в Земната атмосфера, а неизгорелите фрагменти са паднали в ненаселен район в южната част на Тихия океан без да причинят каквито и да е било щети.", "date": "2018.04.02", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/04/02/2506662/pregled-na-osnovnite-temi-v-britanskiya-pechat-agentsiya-fokus.html", "text": "Великобритания дава 20 милона паунда на училища в Палестина, знаейки че материалът който се преподава там може да насърчава идеи, прославящи мъченичеството и Джихада, пише британският вестник The Times.\r\nВ серия от парламентарни питания  министърът, отговарящ за хуманитарната помощ Аластър Бърт признава, че британските данъкоплатци финансират заплатите на 33 хиляди учители, преподаващи материал, който насърчава насилието срещу Израел. Дават се примери, като например илюстрирането на  Втория закон на Нютон с момче насочило прашка срещу войници, а в учебник по математика се дава задача за изчисление на броя на мъчениците от палестинските бунтове. Децата биват обучавани, че палестинските власти подпомагат семействата на тези, които извършват терористични атаки и как те ще бъдат възнаградени в Рая.В новата програма, одобрена през 2017 година дори учебниците по различните науки промотират насилие. За сметка на това не се говори нищо за мирните споразумения между Израел и Палестинските власти.\r\nОт Министерството официално заявяват: „Нашата подкрепа  подпомага около 25 хиляди палестински деца да ходят на училище всяка година. Британското правителство категорично осъжда всички форми на насилие, както и насаждането на насилие“.\r\n***Британското правителство тайно променя ръководството за провеждане на разпити от служителите на тайните служби, пише британският вестник  The Guardian.\r\nРъководството, което е предназначено да предпазва служителите на тайните служби да бъдат обвинявани в нарушаване на човешките права при провеждане на разпити е било пренаписано тайно според вестника. Страховете на активистите за човешки права са, че  това се прави, когато американският президент Доналд Тръмп иска да се възобнови практиката с „давене“ на разпитваните лица „а и още по-лошо“ и след като той номинира Джина Хаспел за директор на ЦРУ, която е известна с това, че е управлявала затвор на ЦРУ в Тайланд, където затворниците са били измъчвани.\r\n***Тереза Мей и съюзниците й в кабинета  „ще бъде притиснати в ъгъла“ по въпроса за имиграцията след Брекзит, позволявайки работници от Европейския съюз да продължат да „наводняват“ Обединеното кралство от европейските чиновници за сметка на по-добро търговско споразумение, пише британският Daily Express.\r\nСпоред  вестника министрите в кабинета са разделени на осем срещу трима в преговорите с ЕС и премиерът очаква  силен натиска от тях да разрешат на работниците от Евросъюза да идват както преди. Като привърженици на миграциата от източник на вестника са посочени Амбър Ръд, Филип Хамънд, Борис Джонсън и Майкъл Гоув, както и министърът по въпросите на Брекзит Дейвид Дейвис, докато на нейна страна са министърът на  отбраната Гавин  Уилямсън и министърът за Северна Ирландия Карън Брадли.\r\nСпоред изданието страните от Южна и Източна Европа настояват да се запази достъпа до британския трудов пазар на европейските граждани.", "date": "2018.04.02", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/04/02/2506651/daily-express-tereza-mey-shte-bade-pritisnata-v-agala-po-vaprosa-za-imigratsiyata-sled-brekzit.html", "text": "Тереза Мей и съюзниците й в кабинета  „ще бъде притиснати в ъгъла“ по въпроса за имиграцията след Брекзит, позволявайки работници от Европейския съюз да продължат да „наводняват“ Обединеното кралство от европейските чиновници за сметка на по-добро търговско споразумение, пише британският Daily Express.\r\nСпоред  вестника министрите в кабинета са разделени на осем срещу трима в преговорите с ЕС и премиерът очаква  силен натиска от тях да разрешат на работниците от Евросъюза да идват както преди. Като привърженици на миграциата от източник на вестника са посочени Амбър Ръд, Филип Хамънд, Борис Джонсън и Майкъл Гоув, както и министърът по въпросите на Брекзит Дейвид Дейвис, докато на нейна страна са министърът на  отбраната Гавин  Уилямсън и министърът за Северна Ирландия Карън Брадли.\r\nСпоред изданието страните от Южна и Източна Европа настояват да се запази достъпа до британския трудов пазар на европейските граждани. Юлиян Марков", "date": "2018.04.02", "title": "Daily Express: Тереза Мей „ще бъде притисната в ъгъла“ по въпроса за имиграцията след Брекзит"}
{"url": "http://www.focus-news.net/news/2018/04/02/2506660/futbol-totnam-pobedi-chelsi-s-31.html", "text": "Футбол: Тотнъм победи Челси с 3:1 в мач от 32-рия кръг на Английската висша лига, изигран на стадион \"Стамфорд Бридж\". Така седем кръга преди края на сезина Тотнъм натрупаха актив от 64 точки, с осем повече от съперника си за място в \"Топ 4\" - Челси, който е на пето място във временното класиране. \r\nПобедата е първа за Тотнъм на \"Стамфорд бридж\" от 28 години насам, докато Челси допуснаха девето поражение в 31 мача.\r\nВ другия мач от кръга Арсенал победи с 3:0 Стоук Сити и с актив от 54 точки заема шесто място в класирането. Начело е Манчестър Сити с 84 точки, следван от Манчестър Юнайтед със 68 точки и Ливърпул със 66.", "date": "2018.04.02", "title": "Футбол: Тотнъм победи Челси с 3:1"}
{"url": "http://www.focus-news.net/news/2018/04/02/2506657/krasnaya-zvezda-rusiya-izpita-nova-zenitna-protivoraketna-sistema.html", "text": "Русия изпита нова модернизирана  ракета , чат от руската система за противоракетна отбрана на Руските военнокосмически войски, пише руският армейски вестник “Красная звезда“.\r\nНа полигона Сар-Шаган в Казахстан е проведен планиран изпитателен пуск на модернизираната ракета. Заместник-командващия на обединението за противовъздушна и противоракетна отбрана на Въздушнокосмическите сили на Русия генерал-майор Андрей Приходко е съобщил, че ракетата успешно изпълнила задачата и е поразила условната цел за определеното време.  Системата за противовъздушна и противоракетна отбрана е предназначена да предпазва град Москва от въздушни и ракетни нападения. Юлиян Марков", "date": "2018.04.02", "title": "„Красная звезда“: Русия изпита нова зенитна противоракетна система"}
{"url": "http://www.focus-news.net/news/2018/04/02/2506669/predstoyashti-mezhdunarodni-sabitiya-za-2-april-agentsiya-fokus.html", "text": "Очаква се руските дипломати да напуснат Германия, след като бяха изгонени във връзка със \"Случая Скрипал\".\r\n*** Френските железопътни работници започват тримесечна стачка.\r\n*** Руският външен министър Сергей Лавров ще приеме своя бангладешки колега Абул Хасан Махмуд Али.\r\n*** ЦИК на Египет ще обяви официалните резултати от президентските избори в страната.\r\n***", "date": "2018.04.02", "title": "Предстоящи международни събития за 2 април (Агенция \"Фокус\")"}
{"url": "http://www.focus-news.net/news/2018/04/02/2506658/ria-novosti-kitay-se-nadyava-na-normalizirane-na-targoviyata-sas-sasht.html", "text": "Китай се надява САЩ да отмени наложените мита върху стоманата и алуминия и търговията между двете страни да се върне в нормалното русло, предава РИА Новости.\r\nТова се казва в официално заявление на Министерство на търговията на Китай, цитирано от агенцията.  По-рано от Министерството съобщиха, че за защита на своите интереси от 2 април Китай въвежда мита върху 128 стоки, внасяни от САЩ в отговор на въведените от САЩ вносни мита.\r\n„Ние се надяваме, че САЩ в най-кратки срокове ще отменят приетите от тях мерки, които противоречат на правилата на Световната търговска организация, това ще способства връщането на търговията със съответните стоки между САЩ  и Китайската народна република към нормалното състояние“,  се казва в заявлението. Юлиян Марков", "date": "2018.04.02", "title": "РИА Новости: Китай се надява на нормализиране на търговията със САЩ"}
{"url": "http://www.focus-news.net/news/2018/04/02/2506666/aktualna-patna-obstanovka.html", "text": "Температурите са в интервала от -1° до 10°. Времето над страната е предимно ясно. Слаб до умерен вятър духа в областите Велико Търново, Видин, Плевен и Смолян. Пътните настилки са предимно сухи, на места мокри. Това съобщиха от пресцентъра на Агенция „Пътна инфраструктура“.\r\nІІ. Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Бургас: до 05.04.2018 г. от км 308+100 до км 359+000 в участъка граница ОПУ Ямбол – Ветрен – частични ремонтни дейности на асфалтовата настилка.Организацията на движение е сигнализирана с пътни знаци.\r\nАМ „Хемус“: \r\nОбласт София: до 02.04.2018 г. временно е ограничено движението в активната лента на АМ „Хемус“ в тунел „Витиня“ посока Варна поради пропадане на капак на шахта. Движението се осъществява в изпреварващата лента. Участъкът е сигнализиран. \r\nАМ „Струма“: \r\nОбласт Кюстендил: Движението е в една лента преди тунел „Блатино“ при км 56+800 в посока София поради ремонтни работи в аварийна лента. Движението се пропуска последователно в активна лента и в изпреварваща лента. Скоростта на движение е ограничена до 70 км/ч в участък от 200 м. Шофьорите да се движат с повишено внимание, спазвайки пътната сигнализация. \r\nШофьорите да се движат с повишено внимание, спазвайки пътната сигнализация, при км 61+450 в участъка Джерман - Дупница в посока София поради почистване на свлечени земни маси върху аварийната лента до 02.04.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: до 30.06.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок \r\nДо 30.06.2018 г. движението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. \r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Котленски“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т - целогодишно;\r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София – Ботевград при Бебреш да се извършва с повишено внимание поради свлачище на км 202+650 в посока Ботевград Срок 30.04.2018 г.;\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 05.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: с. Писанец и гр. Разград от км 37+300 до км 69+599 – частични ремонти в асфалтовата настилка. Движение с повишено внимание. Срок до 07.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица – Севлиево в участъка от село Микре до пътен възел Абланица от км 35+600 до км 51+500 – движение с повишено внимание поради ремонт на мантинели. В работните участъци ще има стеснение на едната лента за движение. Срок до 03.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.; Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nОбласт Кюстендил: Движение с повишено внимание в участъка ГКПП „Гюешево“ – Жиленци от км 0+375 до км 17+000 поради профилиране на банкети и почистване на окопи. Срок до 05.04.2018 г.\r\nобласт Бургас: от км 431+500 до км 447+200 в участъка граница Венец - Карнобат – частични ремонтни дейности на асфалтовата настилка. Движение в една лента двупосочно. Срок до 05.04 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018г.\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; \r\nОбзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 05.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности:\r\nПът II-99: Движението по път II-99 от км 0+000 до км 20+000 в участъка Бургас -Созопол се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04 2018 г.\r\nПът III-208: от км 60+000 до км 92+000 в участъка Трънак - Айтос ще се  извършва частичен ремонт на пътната настилка със студена асфалтова смес.Срок до 05.04.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-908: Движението по път III-908 Баровник – Голямо Буково от км 33+000 до км 39+000 е в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.04.2018 г.\r\nПът III-6009: Движението по път III-6009 Каблешково – Ахелой от км 20+000 до км 28+800 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04.2018 г.\r\nОПУ-Варна:\r\nВременно са въведени следните ограничения за движение на МПС: \r\nПът III-9004: Временно движението по път III-9004 Аспарухово – Провадия в участъка Белослав – Падина при км 24+159 е ограничено за всички МПС поради подмяна на прелезна настилка. Ограничението важи само тъмната част на денонощието за времевия интервал от 21:00 до 05:00 часа. Движението се отклонява по обходен маршрут през селата Аврен и Синдел. За периода на ремонтните дейности автомобилите със специален режим на движение се пропускат през територията на Фериботен комплекс. Срок до 02.04.2018 г.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nПът III-9004: Движението по път III-9004 Варна – Разделна – Житница при км 24+159 в района на ж.п. прелез Разделна се осъществява с повишено внимание поради подмяна на прелезна настилка. Движението се осъществява в свободната лента. Срок до 02.04.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Козлодуй – Хърлец от км 90+000 до км 97+000 се осъществява с повишено внимание поради частични ремонти дейности на асфалтовата настилка. Движението се регулира с пътни знаци и сигналисти. Срок 03.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 30.06.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 30.04.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът IIІ-601: Движението по път III-601 Горановци – граница Република Сърбия от км13+000 до км 27+000 се осъществява с повишено внимание поради почистване на срутища. Сигнализирано с пътни знаци. Срок до 03.04.2018 г.\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът ІІ-37: Движението по път ІІ-37 с. Радилово – гр. Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Срок до 02.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът: Движението по път II-23 кариера Тетово и гр. Кубрат от км 31+761 до км 43+813 се осъществява с повишено внимание поради частични ремонти дейности на асфалтовата настилка. Движение с повишено внимание. Срок до 07.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 02.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът III-623: Движението по път III-663 с. Златополе и с. Райново от км 44+000 до км 49+900 се осъществява с повишено внимание поради ремонтни дейности на асфалтовата настилка. Срок до 03.04.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.04.02", "title": "Актуална пътна обстановка"}
{"url": "http://www.focus-news.net/news/2018/04/02/2506667/tenis-dzhon-isnar-specheli-turnira-v-mayami.html", "text": "Тенис: Джон Иснър спечели турнира от сериите \"Мастърс\" в Маями. На финала американският тенисист се наложи над Александър Зверев от Германия с 2:1 сета, в отделните части 6:7, 6:4, в двубой, продължил два часа и половина. \r\nТова е първа титла в кариерата на 32-годишния Иснър от турнир от сериите \"Мастърс 1000\". Победата ще го изкачи до девето място в световната ранглиста за първи път от 2012 година насам.", "date": "2018.04.02", "title": "Тенис: Джон Иснър спечели турнира в Маями"}
{"url": "http://www.focus-news.net/news/2018/04/02/2506668/predstoyashti-sabitiya-v-stranata-za-2-april-agentsiya-fokus.html", "text": "***\r\nМинистърът на вътрешните работи Валентин Радев ще е на работно посещение в област Враца. Той ще се срещне с кметовете на общини и населени места в областта. В 12.30 часа е предвидено официално откриване на обновената сграда на пожарната служба в Мездра. По-късно министър Радев ще даде брифинг в Търговско промишлена палата във Враца.\r\n***\r\nОт 13.30 часа в приемната на омбудсмана Мая Манолова (ул. „Георг Вашингтон“ 22) ще се проведе пресконференция, на която ще бъдат обобщени резултатите от срещата на обществения защитник с ръководителите на Асоциация на организациите на българските работодатели (АОБР). Повод за срещата е жалбата на Божидар Данев (БСК), Васил Велев (АИКБ), Кирил Домусчиев (КРИБ) и Цветан Симеонов (БТПП), в качеството им на физически лица, срещу т. нар. „американски централи“. \r\n***\r\nОт 9.30 часа 2 състав на Софийския градски съд ще гледа делото срещу прокурор Димитър З. (чл. 143, ал. 1, чл. 338, ал. 1 НК).\r\n***\r\nОт 9.30 часа 18 състав на Софийския градски съд ще гледа делото срещу Веселин П. и др. (чл. 243-250 чл.)\r\n***\r\nОт 10.00 часа в Детския отдел на Столична библиотека (пл. „Славейков“ № 4а) стартира „Походът на книгите“ - Седма Национална кампания за насърчаване на четенето. \r\n***\r\nОт 10.00 часа в Детския отдел на Столична библиотека (пл. „Славейков“ №4) ще бъдат представени целите, фокуса и инициативите на тазгодишното издание на седмата Национална кампания за насърчаване на четенето „Походът на книгите“.\r\n***\r\nОт 11.00 часа в Национален пресклуб на БТА Сдружение „Всички заедно за една кауза” ще даде пресконференция по повод Предстоящ голям благотворителен концерт /зала „Арена армеец” - София, 11 май 2018 г., от 19.00 ч./, в подкрепа на деца, лишени от родителска грижа и страдащи от различни заболявания като рахитни изкривявания, ДАУН, умствена изостаналост и други.\r\n***\r\nОт 12.00 часа в Литературен клуб „Перото” ще се проведе дискусия, организирана от Сдружение „Аутизъм днес“.\r\n***\r\nОт 18.00 часа в Мраморното фоайе на Столична библиотека, пл. „Славейков“ № 4, Христо Стоянов ще представи публицистичната си книга \"Отворени писма до България\".\r\n***\r\nОт 18.30 часа ще се състои второто събитие от серията лекции в рамките на „Отворения университет” на „Червената къща“, посветена на връзката между наука, изкуство и технологии.\r\n***\r\nОт 19.00 часа ще започне протестното събрание  на жителите на столичния квартал „Банишора“ срещу намерението Центъра по наркомании, намиращ се на ул. „Пиротска“ 117 да бъде преместен в Центъра по вирусология на бул. „Столетов“ №44 в непосредствена близост до Централния софийски затвор. Сборният пункт е срещу 14-то СУ „Проф. Асен Златаров“ на ъгъла на ул. „Коритник“ и ул. „Подп. Калитин“. \r\n***\r\nОт 19.00 часа в зала 1 на НДК Световноизвестното българско сопрано Александрина Пендачанска ще празнува 30 години на сцената с концерт-спектакъл „Това съм аз“.\r\n***\r\nРегионален исторически музей – София организира Пролет в музея 2018.\r\n***\r\nВ 09.30 часа в Градската библиотека „Паисий Хилендарски“ ще се проведе библиотечен урок с децата от ДГ „Мир“, озаглавен „Азбучните приключения на играчките”. Проявата е част от програмата „Дни на книгата“ в Асеновград. \r\n***\r\nВ 16.00 часа в Градската библиотека „Паисий Хилендарски“  ще се открие изложба илюстрации на книгата на Н. Хайтов ”Разкази с опашки”, рисувани от АРТ ателие „Пъстроцвет”. Проявата е част от програмата „Дни на книгата“ в Асеновград.\r\n***\r\nВ 18.00 часа в Градската библиотека „Паисий Хилендарски“ ще се проведе концерт на НЧ „Св. преп. Паисий Хилендарски”, който ще бъде със специалното участие на Пловдивско певческо дружество „Ангел Букорещлиев”. Проявата е част от празничната програма за Великденските празници на Община Асеновград. \r\n***\r\nОт 13.30 часа в Читалня Детски отдел ще се проведе инициативата „Детско утро под надслов Андерсенови приказки”, посветен на тринадесетия Маратон.\r\n***\r\nОт 19.00 часа в зала „Пейо Яворов” ще бъде представена пиесата „Всичко или нищо”.\r\n***\r\nВъв фоайето на Младежки дом – Благоевград ще бъде открита „Великденска работилница“.\r\n***\r\nОт 10.00 часа в офиса на ГЕРБ в гр. Царево на адрес ул. \"Рибарска\"  2, народният представител от ГЕРБ - Бургас Диана Саватева ще има приемен ден за жителите на общината. \r\n***\r\nОт 14.00 часа народният представител от ГЕРБ-Бургас Ася Пеева ще се среща с граждани в офиса на партията в с. Руен.\r\n***\r\nОт 10.00 до 12.00 часа в клуба на ПП ГЕРБ на ул. „Г. Бенковски” №1 ще се проведе приемен ден на народния представител от ГЕРБ Нели Петрова. \r\n***\r\nОт 13.00 часа в централата на БСП на ул. „Македония” 33 - ще има приемна на народните представители от  ПГ „БСП за България“: Проф. Анелия Клисарова, заместник-председател на комисията по образование и наука и член на комисията по здравеопазване; Иван Иванов - член на парламентарните комисии по регионална политика, благоустройство и местно самоуправление и по транспорт, информационни технологии и съобщения. \r\n***\r\nОт 11.00 часа в конферентната зала на Търговско-промишлена палата – Враца по инициатива на областния управител Малина Николова и по повод на стартираната от Министерство на регионалното развитие и благоустройството дискусия за ново статистическо райониране на страната, Областна администрация – Враца организира обсъждане с широко представителство на граждани и институции.\r\n***\r\nОт 15.00 часа, в конферентната зала на Търговско-промишлената палата, министърът на вътрешните работи Валентин Радев ще даде брифинг за медиите по подов срещата му с кметове на общини и населени места по тема „Мерки за повишаване на сигурността и превенция на битовата престъпност в населените места от област Враца“.\r\n***\r\nОт 11.00 часа в зала „Възраждане“ ще се състои Националното откриване на Седмицата на гората.\r\n***\r\nОт 10.30 часа в клуба на пенсионера в село Върбица ще започне хумористична проява, посветена на Деня на шегата с участието на самодейни колективи. \r\n***\r\nОт 11.00 часа на пл. „Свобода“ ще се проведе Великденски концерти на Духов оркестър – Добрич.\r\n***\r\nОт 19.00 часа в Концертна зала „Добрич“ ще се състои Концерт спектакъл „Бродуей ще полудеЙ“.\r\n***\r\nВ Художествена галерия – Добрич ще се проведе Великденска работилничка.\r\n***\r\nОбщина Добрич организира за трета поредна година кампанията „Бъди здрав“.От 15.00 ч. до 17.00 ч.ще се състои здравен пункт за измерване на кръвно налягане, кръвна захар, индекс телесна маса и диагностика на здравето с биоскенер. Ще бъдат предоставяни и информационни брошури на Алеята на здравето пред Скейт парк в Градски парк. От 16.00 часа ще започне официалното откриване на седмицата на здравето.\r\n***\r\nОт 18.30 часа в залата на Дома на науката техниката ще се проведе семинар за развитието на пчелните семейства, организиран от браншовия съюз „Пчела” – Кюстендил.\r\n***\r\nОт 12.30 часа, пред  сградата на противопожарната служба  в гр. Мездра, министърът на вътрешните работи Валентин Радев, гл. комисар Николай Николов, представители на МРРБ, тържествено ще открият  обновената сграда на пожарната служба в гр. Мездра.\r\n***\r\nОт 18.30 часа в голямата зала на Общински младежки дом - Монтана ще гостува ансамбъл \"Camerata Pontica - класика и фолклор\".\r\n***\r\nОт 14.00 часа в Пресклуб- Пазарджик Организатори и участници в Международния младежки театрален фестивал \"Океан от любов\" ще споделят впечатленията си от тазгодишното издание на форума.\r\n***\r\nБиблиотекари от пернишката Регионална библиотека „Светослав Минков”ще бъдат на гости на деца от ДГ „Калина Малина” в кв. „Проучване“ по повод Международния ден на детската книга.\r\n***\r\nОт 10.00 часа в Пресклуб на БТА – Плевен ще се проведе пресконференция на Мартин Митев,  председател на Общински съвет – Плевен и общински съветник от ПП ГЕРБ.\r\n***\r\nВ 09.00 часа в зала 10 на Окръжния съд ще се проведе заседание по делото срещу Костадин П., бивш кмет на община Куклен, и Надежда М., обвинени в приемане и съответно предлагане на подкуп във връзка с обществени поръчки.  \r\n***\r\nВ 09.30 часа в зала 2 на Окръжния съд ще се проведе заседание по делото срещу Любен Ч., Иван Т. и Ерол Е., собственици на таксиметрова компания, обвинени в укриване на данъци в особено големи размери. \r\n***\r\nВ 10.00 часа в зала 1 на Окръжния съд ще се гледа делото срещу Валери Г., обвинен в притежание на неистински парични знаци в големи количества.\r\n***\r\nВ 10.30 часа в зала 9 на Районния съд ще се проведе заседание по делото срещу Исмаил И. и Димитър П., обвинени в причиняване на имотна вреда на дружество в особено големи размери.\r\n***\r\nВ 11.00 часа в района на блок №258 в район „Тракия“ кметът на града Иван Тотев и районният кмет Костадин Димитров ще дадат старт на поредното разширение на парк \"Лаута\". \r\n***\r\nВ 13.30 часа в зала 2 на Окръжния съд ще се проведе заседание по делото срещу Атанас В., обвинен, че при управление на лек автомобил по непредпазливост е причинил смъртта на друго лице.\r\n***\r\nОт 17.30 часа в Народна библиотека „Иван Вазов“ в Пловдив ще бъде представена книгата на Борислав Костов „Пепел от пеперуди“.\r\n***\r\nВ 19.00 часа в храм „Св. Марина“ Пловдивският митрополит Николай ще отслужи Последование на Жениха на Велики понеделник.\r\n***\r\nОт 13.00 ч. ще се проведе тренировка с цел проверка на техническото състояние на Националната система за ранно предупреждение и оповестяване на населението, както и с цел придобиване на умения от длъжностните лица за работа с НСРПО и обучение на населението за разпознаване на сигналите, излъчвани от акустичните сиренни устройства.\r\n***\r\nОт 9.30 часа в офиса на ГЕРБ в Сливен на ул. \"Цар Освободител\" № 17 общинските съветниците от ГЕРБ – Сливен Георги Николаев и Силвия Маринова ще проведат приемни за граждани. \r\n*** \r\nОт 10.30 часа в сградата на Сливенска митрополия Негово Високопреосвещенство Сливенският Митрополит Иоаникий ще отправи Великденското си послание. \r\n***\r\nОт 9.00 часа народният представител от ГЕРБ Радостин Танев организира приемна за граждани. \r\n***\r\nОт 16.30 часа в РБ „Захарий Княжески“ ще бъде открита изложба с рисунки на деца от център „Алтернатива“. \r\n***\r\nОт 19.00 часа в Драматичен Театър-Стара Загора ще се играе пиесата „Трагедия от грешки“ по „Крал Лир“ от Уилям Шекспир.", "date": "2018.04.02", "title": "Предстоящи събития в страната за 2 април (Агенция „Фокус“)"}
{"url": "http://www.focus-news.net/news/2018/04/02/2506670/nimh-dnes-shte-bade-predimno-slanchevo-no-vetrovito-s-maksimalni-temperaturi-mezhdu-11-i-16.html", "text": "Днес ще бъде ветровито - ще духа умерен и силен запад-северозападен вятър. Ще бъде предимно слънчево с временни увеличения на облачността, но само на отделни места ще превали слабо. Ще бъде малко по-хладно с максимални температури между 11° и 16°, в София около 12°. Атмосферното налягане в сутрешните часове ще бъдe малко по-ниско от средното за април. През деня още ще се повиши и ще бъде близко до средното за месеца.  Това съобщи за генция \"Фокус\" Мартин Славчев, дежурен синоптик в Националния институт по метеорология и хидрология (НИМХ).\r\nНад Черноморието ще бъде предимно слънчево с временни увеличения на облачността. Вероятността да превали е малка. Ще духа умерен и селен северозападен вятър. Максималните температури ще бъдат 12° и 15°. Вълнението на морето ще бъде 2-3 бала. Температурата на морската вода е 7-8°. \r\nВ планините ще има променлива облачност и на отделни места ще превали дъжд, над 1800 метра – сняг. Ще духа силен до бурен северозападен вятър. Максималната температура на 1200 метра ще е около 7°, на 2000 метра около минус 1°.", "date": "2018.04.02", "title": "НИМХ: Днес ще бъде предимно слънчево, но ветровито, с максимални температури между 11° и 16°"}
{"url": "http://www.focus-news.net/news/2018/04/02/2506646/politicoeu-velikobritaniya-se-vklyuchva-v-bitkata-za-vliyanie-na-balkanite.html", "text": "Великобритания се включва в битката за влияние на Балканите, пише европейското издание на POLITICO.\r\nЗападът се бори срещу Русия в битката за влияние на Балканите. Но макар Европейският съюз да е подновил интереса си към региона, последната офанзива е водена от Великобритания. Седем години след затварянето си в Белград, БиБиСи в понеделник отново отвориха службата си за сръбски език, стартираха уебсайт и започнаха партньорство с местните медии. Този ход е част от една по-широка тиха борба за власт на Балканите, особено в Сърбия, където про-руски медии фабрикуват фалшиви новини - като скорошен пример е подкрепяния от Кремъл Спутник, който пише, че НАТО се готви да проведе военни учения в Босна и Херцеговина, използвайки обеднен уран. Би Би Си също ще се изправи срещу националните медии, много от които имат малко или никакво критично отношение към правителството на Александър Вучич.\r\n\"Медийният пазар и общата ситуация станаха много по-трудни\" в Сърбия, каза Артьом Лис, регионален редактор на BBC World Service за Европа. \"Смятаме, че има търсене на това, което Би Би Си предлага навсякъде другаде - точна и балансирана информация.\"\r\nВръщането на Би Би Си в Сърбия се случва, когато Западът се фокусира към Балканите, притеснен, че Русия, Китай, Турция и страните от Персийския залив, които също се стремят да увеличат влиянието си в региона през последните години, биха могли да променят баланса  между съперничещите си сили на югоизточния фланг на континента. ЕС стартира нова стратегия за Западните Балкани миналия месец и каза, че Сърбия и нейната съседка Черна гора могат да се присъединят към блока до 2025 г.\r\nЦелта на Вучич е да вкара Сърбия в ЕС и той стартира  политики, които спечелиха похвали от Брюксел. Но той поддържа и тесни връзки с Русия, традиционен съюзник на Белград, а критиците във Великобритания и в чужбина го обвиняват в авторитарно управление. Докато той говори положително за присъединяването към ЕС на Сърбия, много от неговите министри говорят ревностно срещу Запада.\r\nРуските инвестиции  в Сърбия са само малка част в сравнение с инвестициите на ЕС в страната под различни форми. Но тези действия помагат на Москва да поддържа силно присъствие и влияние върху общественото мнение. Повече от 100 сръбски организации насърчават приятелските отношения с Русия, според проучване от 2016 г. на Центъра за евроатлантически проучвания - базиран в Белград мозъчен тръст. Сред тях са осем уеб портала, шест руски  и 16 местни про-Кремълълски новинарски източници  Но предизвикателствата пред Би Би Си и другите, които поставят себе си на предната линия в усилията да предоставят безпристрастни новини идват не само от Русия, но и от самата Сърбия.\r\nАнализаторите отбелязаха рязък спад в свободата на медиите в страната. Според наблюдателите от Freedom House, тя е намаляла значително от 2011 г. насам, като най-стръмният спад е след 2014 г., когато Александър Вучич стана премиер. (Той е избран за президент миналата година). Правителството на Вучич отрича, че ограничава свободата на медиите. Но Вучич атакува и критични медии, като нарича някои \"измет\" и непрекъснато описва журналистите в една  разследваща организация като \"лъжци\".\r\nДори при управлението на диктатора Слободан Милошевич по време на балканските войни през 1990-те години, някои яростно независими медии процъфтяваха. „Радио Б92“, което излъчва в Белград, информационната агенция „Бета“ и телевизионната станция „Студио Б“ успяваха да запазят дистанция от режима. Но напоследък влиянието им намалява поради спорната приватизация, автоцензурата и зависимостта от правителствени агенции за приходите от реклама, каза Снежана Миливоевич, професор по журналистика в Белградския университет. Вместо това, големи екипи като правителствената телевизия „ТВ Пинк“ и „TV Happy“ се фокусират върху леките новини и развлеченията. \"Независимите медии оцеляха по време диктатурата, но няма да оцелеят по време на демокрацията. Това е ловен сезон за независими мислители \", казва Миливоевич. \"Демокрацията е сериозно застрашена\".\r\nОстаналите независими гласове са подложени на опетняване онлайн и в проправителствените таблоиди. След като базираната в Белград  НПО -  Център за изследване на прозрачността  и достоверността публикува доклад, в който посочва, че партията на  Вучич се появи четири пъти по-често от опозицията по „ТВ Пинк“ преди  местните избори в Белград на 4 март, журналистката  Тамара Скроза е наречена  \"враг на държавата\" по държавния телевизионен канал. Сръбският медиен регулатор получи над 300 жалби по този повод, но заключи, че „ТВ Пинк“ не е нарушила никакви стандарти.\r\n\"Тази реторика е опасна и идва от върховете на управлението\", заявява Миливоевич.\r\nЕдно изследване, публикувано през февруари от Балканската мрежа за разследващи репортажи, водеща регионална журналистика НПО, установи, че 70 процента от репортажите на сръбските журналисти се осъществяват под натиск от властите, като този натиск произтича предимно от изпълнителната власт.\r\nСтеван Дойчинович, главен редактор на Мрежата за разкриване на престъпността и корупцията, независим местен разследващ център, заяви, че основните сръбски медии представляват по-голяма опасност за свободата на словото от руските такива.\r\n\"По-голямата част от фалшивите новини идват от основните медии и правителството. Да, някои идват от Русия, но те са второстепенни фалшиви новини \", казва той. \"Това е буквално катастрофа: те насърчават престъпниците и военнопрестъпниците и правят пропаганда за правителството\".\r\nДойчинович и неговата организация са подложени на продължителна клеветническа кампания от проправителствени таблоиди, нейните журналисти са били следени и апартамента на един от тях е бил обект на една зловещо нахлуване, при което нищо не е било откраднато.\r\nМедиите, които следват проправителствена и про-руска линия, имат прост отговор на своите критици - те дават на обществеността това, което иска. Драган Вучичевич, собственикът и главен редактор на водещия таблоид „Informer“, е съгласен да подкрепя Вучич и по-тесни връзки с Русия. Портретите на Путин висят в кабинета и конферентната зала. Но, казва той, тези възгледи също така носят и печалба.\r\n\"Аз съм бизнесмен. Ежедневният ни тираж е 120 000, така че вече сме най-продаваният таблоид в Сърбия. Когато поставих календари на Путин, продадохме 250 000 \", казва той.\r\n\"Ако бях сложи Катрин Аштън или Юнкер в календара, аз не мисля, че щях да продада дори и 12 копия\", казва той през смях, споменавайки бившия шеф на външната политика на ЕС и настоящият председател  на Европейската комисия.\r\n„Всички вестници имат мнение. Винаги знаеш кого ще подкрепи \"Ню Йорк Таймс\" преди изборите. И нашата редакционна политика е ясна от първия ден: \"ЕС е неуспешен проект, който се разпада\", каза Вучичевич. Той защитава атаките на Информер  срещу гласове като този на Дойчинович, когото таблоида му нарича чуждестранен агент и садомазохист . Той казва, че Дойчинович е публична личност, а обществеността има право да разбере., като прави препратки към Уотъргейт и новият филм \"Вестник на властта\" за \"Washington post\" и \"Досиетата от Пентагона\". \"Дойчинович не е шофьор на автобус. Той се представя за  върховния морален съдник в Сърбия \", каза Вучичевич.\r\nЗа критиците Informer е единственият, който дава присъди - и не по добрия  начин. В отговор на критиките на Вучич към други медии, американският посланикът в Сърбия Кейл Скот заявява миналата година, че \"Informer е обикновена измет\".\r\n\"Медиите трябва да се основават на факти и в Informer не виждам никакви факти\", казва той.\r\nСъветникът на Вучич po медийните въпроси Сузана Василиевич казва, че много медийни организации, които се представят за независими се ръководят от стари противници на президента на страната.\r\n\"Сега те използват медийното си влияние, за да атакуват сегашната правителствена и държавна политика\", казва тя в имейл.\r\nСпоред нея такива издания често споменават, че Вучич е бил министър на информацията на Милошевич, но това е „най-глупавото нещо, което могат да направят. Тъй като е много лесно да обясним, че това беше преди 20 години, при различни обстоятелства“.\r\nСамият Вучич вече е заявил, че не определя новия играч на сръбския медиен пазар като безпристрастен.\r\n\"Пускат Би Би Си в Сърбия ... Всичко това е добре, Сърбия е свободна страна. Британците имат право да плащат за това \", казва той в интервю от два часа и половина на телевизия\" Pink \"през декември. Но добавя: \"Сръбският народ трябва да знае, за да разбере, че тази информация не е обективна, а е в интерес на едно кралство\". Юлиян Марков", "date": "2018.04.02", "title": "POLITICO.eu: Великобритания се включва в битката за влияние на Балканите"}
{"url": "http://www.focus-news.net/news/2018/04/02/2506672/ministar-valentin-radev-shte-bade-na-rabotno-poseshtenie-v-oblast-vratsa.html", "text": "Министърът на вътрешните работи Валентин Радев ще направи работно посещение в област Враца, в рамките на което ще се срещне с кметовете на общини и населени места в областта. Това съобщиха от пресцентъра на МВР. Целта на срещата е обсъждане на конкретни въпроси и практики и координиране на взаимодействието между местната власт и полицейските структури за гарантиране на обществения ред и сигурността на хората. В 12.30 часа е предвидено официално откриване на обновената сграда на пожарната служба в Мездра. След срещата с представителите на местната власт министър Валентин Радев ще даде брифинг в Търговско промишлена палата във Враца.", "date": "2018.04.02", "title": "Министър Валентин Радев ще бъде на работно посещение в област Враца"}
{"url": "http://www.focus-news.net/news/2018/04/02/2506671/zapochva-strastnata-sedmitsa.html", "text": "Започва Страстната седмица (наричана още Седмица на страданията). Църквата я нарича Страстна седмица, защото тя е посветена на възпоменанията за последните дни от земния живот на Спасителя Господ Иисус Христос - Неговите страдания, кръстна смърт и погребение.\r\nВ първите дни на Страстната седмица във всички епархии на Българската православна църква се отслужва Последование на Жениха. \r\nВсеки ден от тази седмица се нарича велик – Велики понеделник, Велики вторник, Велика сряда, Велики четвъртък и Велики Петък. Седмицата е последната от Великденския пост и на всеки един ден от нея се извършват специални служби от църквата. Седмицата завършва с Великден.Велики понеделник\r\nИсус Христос влиза в Йерусалимския храм и го намира пълен с търговци. Божият Син изгонва търговците, защото храмът е дом за молитва, а не пазар. Велики вторник\r\nХристос проповядва в храма и дава своите последни нравствени наставления; разказва притчата за 10-те мъдри девици, очакващи идването на Господа и притчата за талантите. Христос прави пророчества за съдбата на град Йерусалим.Велика сряда\r\nХристос е посетен от покаяла се грешница, която в притеснението си счупва съда с драгоценното мирó. \r\nВ същия ден си припомняме и решението на Синедриона да осъди Исус Христос. Тогава Юда Искариотски отишъл при юдейските първенци и уговорил да Го предаде за тридесет сребърника.Велики четвъртък\r\nНа този ден се провежда Тайната вечерята Христос е измил краката на апостолите и казал: ''не дойдох да служа, а да послужа''. После Спасителят установил св. тайнство Евхаристия (Причастие), като Сам причастил светите апостоли. \r\nСлед като завещал новата заповед за любов към всички, Христос явил на учениците Си, че ще бъде предаден. В недоумение учениците питали, кой ще стори това. Запитал и Юда, и Христос му отвърнал тъй кротко, че другите не разбрали. Юда станал, излязъл и те помислили, че отива да прави покупки, понеже той бил ковчежник.\r\nСлед вечерята Христос отишъл в Гетсиманската градина, където се молил до идването на предателя.\r\nОбикновено в четвъртък вечерта се служи утренята на Велики петък, когато се четат така наречените Дванадесет евангелия т.е. дванадесетте откъса от Евангелието, които разказват за Христовите страдания.\r\nСпоред традицията се боядисват яйца. Първото яйце трябва да бъде червено. С него се прави кръстен знак върху челата на децата, а после и на всички останали от семейството.\r\nТова яйце се оставя настрана от другите и се подменя с миналогодишното, което досега е стояло в къщата, за да носи здраве, радост и щастие на нейните обитатели.Разпети петък\r\n Денят на великите страдания на Иисус. Наричан е Велики петък и Разпети петък. Христос приел смирено съдбата си да бъде унижаван, обруган, бичуван, бит с плесници, накичен с венец от тръни на главата, нарамен и принуден да носи при изкачването към лобното си място тежкия кръст, на който ще бъде разпънат. Разпънат е на Голгота между двама разбойници и издъхва в мъки. Велика събота\r\nНа Велика събота Църквата възпоменава телесното погребение на Исуса Христос и слизането Му в ада. По обичая на юдеите Йосиф и Никодим снели пречистото тяло Господне от кръста, обвили го в пелени с благовония и го положили в нов каменен гроб в Йосифовата градина, която се намирала недалече от Голгота. \r\nПървосвещениците и фарисеите знаели, че Исус Христос е предрекъл възкресението Си. Не вярвайки на предсказаното, а и страхувайки се да не би Апостолите да откраднат Тялото на Исус, измолили от Пилат военна стража. Поставили стражата до гроба, а самия гроб запечатали.\r\nЦърквата прославя Велика събота като „най-благословения седми ден\". Защото това е денят, когато Словото Божие лежи в гроба като мъртъв Човек, но в същото време спасява света и отваря гробовете.\r\nПоложен вече в гроба, Духът на Исус е в ада, за да разкъса оковите му и да отвори отново за нас райските двери. Това ще се случи на другия ден. В Неделята, наречена с най-краткото име - Великден.Неделя – Великден\r\nВ последния ден от Страстната седмица, наречен Великден, е светлото Христово възкресение, тогава приключват страданията на Исус.\r\nСпоред Църквата Христос възкръсва на  третия ден, след като е разпънат на кръст и погребан. Първи виждат празната гробница на Исус Христос  жените мироносици. Според евангелските разкази ангел им благовести: \"Зная, че търсите разпнатия Иисуса няма Го тук: Той възкръсна!\" \r\nМария Магдалина с ужас съобщава на апостолите Петър и Иоан. Те идват след нея на гроба и виждат, че той е празен. В недоумение се връщат в Иерусалим. Мария Магдалина обаче остава при гроба и вижда два ангела в бяло одеяние, а след това и Самия Господ Иисус. Отначало тя не Го познава, но като чува гласа Му, хвърля се в краката Му и казва: \"Учителю\" . Господ й казва: \"Не се допирай до Мене, защото още не съм възлязъл при Отца Си: но иди при братята Ми и им кажи: възлизам при Моя Отец и при вашия Отец, и при Моя Бог и вашия Бог“. Дохождат на гроба и другите жени мироносци. Виждат ангел, седящ върху камъка от вратата гробни и в недоумение слушат благовестието му за възкръсналия Господ. На връщане те срещат възкръсналия Спасител, Който ги поздравява: \"Радвайте се!\". В същия ден Господ се явява на Лука и Клеопа, които отивали за Емаус. После Господ се явява при затворени врати на апостолите в Сионската горница, без Тома. След седем дни Той се яви на единадесетте.\r\nЦърковната службата започва през нощта в събота. След полунощ в църквата свещеникът изнася светлината и призовава вярващите да дойдат и вземат светлина от незалязващата светлина, понеже Христос е възкръснал.", "date": "2018.04.02", "title": "Започва Страстната седмица"}
{"url": "http://www.focus-news.net/news/2018/04/02/2506676/plovdiv-v-hram-sv-marina-mitropolit-nikolay-shte-otsluzhi-posledovanie-na-zheniha.html", "text": "Пловдивският митрополит Николай ще оглави 10 богослужения по време на Страстната седмица. Това съобщиха за Радио „Фокус“ - Пловдив от Пловдивската митрополия. На Велики Понеделник, както и на 3 април (Велики Вторник) от 19.00 часа в храм „Св. Марина“ в Пловдив митрополит Николай ще отслужи Последование на Жениха. На Велика Сряда в 8.00 часа владиката ще оглави Преждеосвещена света литургия в митрополитския храм. На Велики Четвъртък в 8.00 часа митрополит Николай ще отслужи Утреня, Василиева света литургия и Общ маслосвет. На същия ден, но от 19.00 часа той ще оглави Последование на 12-те Евангелия. На 6 април в 8.00 часа митрополитът ще отслужи Царски часове и Вечерня с изнасяне на св. Плащаница, а от 19.00 часа – Опело Христово в храм „Св. Марина“. На Велика Събота сутринта владиката ще оглави Василиева света Литургия. Вечерта, минути преди полунощ, в катедралния храм „Успение Богородично Пловдивският митрополит Николай ще възглави богослужение по повод Възкресение Христово – Пасха. На Великден в 11.00 часа владиката ще оглави празничното богослужение в митрополитския храм „Св. Марина“.", "date": "2018.04.02", "title": "Пловдив: В храм „Св. Марина“ митрополит Николай ще отслужи Последование на Жениха"}
{"url": "http://www.focus-news.net/news/2018/04/02/2506675/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с монтаж на спирателни кранове на бул. „Александър Стамболийски“ Център, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: по бул. „Александър Стамболийски“ от ул. „Димитър Петков“ до ул. „Перник“ и карето: бул. „Александър Стамболийски“, ул. „Перник“, бул. „Тодор Александров“ и бул. „Инж. Иван Иванов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“.\r\nВъв връзка с монтаж на спирателен кран на ул. „Акад. Иван Евстатиев Гешов“ кв. „Крива река“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: бул. „Иван Евстатиев Гешов“, ул. „Ами Буе“, ул. „Богдановец“  и  ул. „Захари Круша“; по ул. „Яков Крайков“ от ул. „Св. Георги Софийски“ до ул. „Богдановец“ и бул. „Ген. Тотлебен“ №38. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богдановец“ ъгъла с ул. „Феликс“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2018.04.02", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/02/2506674/sirennata-sistema-za-izlachvane-na-natsionalnite-signali-za-trevoga-i-kray-na-trevogata-shte-bade-zadeystvana.html", "text": "Сиренната система за излъчване на националните сигнали за тревога и край на тревогата ще бъде задействана в градовете Бургас, Варна, Кърджали, Монтана, Пазарджик, Плевен, Пловдив, Русе, Смолян, София, Враца и населените места в 30-километровата зона около АЕЦ „Козлодуй“, съобщиха от пресцентъра на МВР. Системата ще бъде задействана от 13.00 часа чрез излъчване на националните сигнали за тревога и край на тревогата.\r\nСигналите ще бъдат съпътствани от гласова информация. В тренировките ще участват и интегрираните към НСРПО Локални системи за оповестяване, изградени в обекти, чиято дейност създава опасност от възникване на бедствия. \r\nТренировката ще се извършва за проверка на техническото състояние на националната система и обучение на населението.", "date": "2018.04.02", "title": "Сиренната система за излъчване на националните сигнали за тревога и край на тревогата ще бъде задействана"}
{"url": "http://www.focus-news.net/news/2018/04/02/2506673/gd-granichna-politsiya-intenziven-e-trafikat-na-granichnite-punktove-kapitan-andreevo-i-lesovo-za-tovarni-avtomobili-na-izhod-ot-stranata.html", "text": "На граничните пунктове „Капитан Андреево“ и „Лесово“ трафикът е интензивен за товарни автомобили на изход от страната. Това съобщиха от ГД „Гранична полиция“, като информацията за трафика е към 6.00 часа. Нормален е трафикът по граничните пунктове със Сърбия, Македония, Румъния и Гърция.", "date": "2018.04.02", "title": "ГД „Гранична полиция“: Интензивен е трафикът на граничните пунктове „Капитан Андреево“ и „Лесово“ за товарни автомобили на изход от страната"}
{"url": "http://www.focus-news.net/news/2018/04/02/2506665/a1on-vmro-dpmne-se-vrashta-v-sabranieto-na-republika-makedoniya.html", "text": "ВМРО-ДПМНЕ се връща в  Събранието на Република Македония,  предава македонската А1.on.\r\nТова заяви лидерът на партията Християн Мицковски. Според него само по този начин ще могат да контролират   приложението на реформаторските закони.  Първият въпрос, който ще повдигне парламентарната група на партията ще бъде искането за гласуване на вот на недоверие на правителството.\r\n„Изпълнителният и централният комитет днес разгледаха начините, чрез които ВМРО-ДПМНЕ  най-ефикасно да се противопостави на криминалното правителство.  Взехме решение за участие в работата на Събранието и яростно да се борим по всеки въпрос, който е в полза на гражданите и против всяка вредна мярка“, казва Мицковски.\r\nТой добави, че в отсъствието на партията в Събранието СДСМ са приели множество закони без консултации с опозицията. Юлиян Марков", "date": "2018.04.02", "title": "А1.on: ВМРО-ДПМНЕ се връща в  Събранието на Република Македония"}
{"url": "http://www.focus-news.net/news/2018/04/02/2506677/v-stolichna-biblioteka-startira-pohodat-na-knigite.html", "text": "От 2 до 23 април 2018 г. ще се проведе седмото по ред издание на „Походът на книгите“ – кампанията, чийто фокус е насърчаване на интереса на децата към четенето и книгите. В 10.00 часа в Детския отдел на Столична библиотека (пл. „Славейков“ № 4а) ще бъдат представени целите, фокуса и инициативите на тазгодишното издание на кампанията. Това съобщиха от пресцентъра на Столична библиотека.\r\nОт 10.00 часа започва Пресконференцията в Детско-юношеския отдел на Столична библиотека, в която представители на организаторите от Асоциация „Българска книга“, издателства, Българска библиотечно-информационна асоциация, фондация „Детски книги“, Столична библиотека ще представят инициативите си и програмата на „Походът на книгите“ – 2018 г. \r\nОт 10.30 до 12.30 часа Библиобусът на Столична библиотека ще бъде при децата от 121 детска градина в Нови хан, кв. „Кумарица“;\r\nОт 10.45 часа откриване на Детско арт ателие, в което децата ще могат да рисуват и да се срещат с известни художници. \r\nОт 11.00 часа е официалното откриване на Националната кампания „Походът на книгите“ и програмата, посветена на Международния ден на детската книга, с приветствие от домакините Юлия Цинзова, директор на Столична библиотека; Велизара Добрева, Председател на Управителния съвет на АБК и Галя Дянкова, член на Управителния съвет на Асоциация „Българска книга“; официални лица, както детските писатели Катя Антонова и Радостина Николова;\r\nОт 15.00 часа празничната програма за малките читатели продължава с гостувания в Детския отдел на Ирина Първанова-Раши, Цветана Радушева, Свилена Рачева, Йоана Кирчева, Людмила Сланева и Живка Шопова, които също ще споделят откъс от любимите си детски книги и ще разкажат за любовта към четенето;\r\nВ откриването на кампанията с празнична програма ще участват деца от ЦДГ „Преспа“;\r\nПрез целия ден децата, които посетят Детско-юношеския отдел на Столична библиотека, костюмирани като любим образ от детска книга, ще получат специална награда от домакините по повод Международния ден на детската книга.\r\nМеждународният ден на детската книга се отбелязва на 2 април в целия свят и съвпада с рождения ден на датския писател Ханс Кристиан Андерсен, създал едни най-популярните приказки на всички времена. \r\nНационалната кампания за насърчаване на четенето „Походът на книгите“ е изцяло некомерсиална и се организира от Асоциация „Българска книга“, в партньорство с Министерство на образованието и науката и Столична община, със съдействието на Регионално управление на образованието – София-град. \r\nПрез 2018 г. Националната кампания „Походът на книгите“ е с фокус ранното детско четене (от 0 до 7 години) и ще посвети инициативите си на тази тема. Кампанията започва с официалната празнична програма на 2 април - Международен ден на детската книга в Столична библиотека.", "date": "2018.04.02", "title": "В Столична библиотека стартира „Походът на книгите“"}
{"url": "http://www.focus-news.net/news/2018/04/02/2506679/shumen-zalesyavane-i-sreshti-s-detsa-i-uchenitsi-sa-predvideni-v-sedmitsata-na-gorata-v-oblastta.html", "text": "„Децата и гората на България за бъдещето на зелена Европа“ е мотото на тазгодишната Седмица на гората, която по традиция ще се проведе през първата седмица на април. Това съобщиха от Североизточното държавно предприятие. През тази година националното откриване на Седмицата на гората ще бъде в СЦДП-Габрово, като се очакват гости от Президентство, Министерски съвет, народни представители и всички институции с които работят МЗХГ, ИАГ, ДП, Регионалните дирекции и стопанствата. На същата дата служителите на ДЛС-Паламара ще залесят дръвчета в центъра на община Никола Козлево, в двора на детската градина и на терен в близост до село Хърсово. По-късно ще се проведат занятия по Горска педагогика с деца от IV група на ДГ. Между 2-5 април на територията на ДГС-Шумен ще бъде извършено залесяване в отдел 63 с ученици и студенти. Лесовъдите от стопанството ще им обяснят задачите и функциите на поделението, целта и технологията по производство на фиданки и залесяване. На 3 април в разсадника на стопанството в село Салманово ще се проведе Ден на отворените врати, а на следващият ден студенти от ШУ „Епископ Константин Преславски“ ще се запознаят с работата в разсадника. За ДГС-Преслав седмицата ще започне със среща с ученици, на които ще бъде обяснено значението на професията на лесовъда. На 4 април в стопанството ще бъде извършено залесяване с жълъд в землището на село Златар. Ще участват граждани и служители на стопанството. \r\nПрез следващите два дни териториалното поделение ще отвори вратите си за всички ученици от региона, а на 13 април от 10.30 часа е началото на традиционната кампания „Лесовъд за един ден“, в която тази година ще участват ученици от ОУ „Св. св. Кирил и Методий“. В 12.00 часа децата ще залесят дръвчета в двора на училището, а в 12.30 часа е награждаването на участниците в интерактивните игри. През седмицата в стопанството ще бъде открита изложба с рисунки на деца от детските градини и школата на общината, ще бъдат организирани беседи за значението на лесовъдската професия, а в 17 учебни заведения ще бъдат залесени дръвчета. \r\nВъв фоайето на ДГС-Върбица ще бъде открита изложба с детски рисунки. Най-добрите творби ще бъдат отличени, а децата участвали в конкурса ще получат парични и предметни награди. По време на Седмицата на гората ще бъдат отбелязани 70 години от основаването на стопанството. Ще бъде открита и изцяло реновираната сграда на поделението, която беше ремонтирана специално за кръглата годишнина. Програмата подготвена от служителите на ДГС-Смядово за Седмицата на гората е насочена най-вече към децата. Още в първия празничен ден ще се проведе конкурс за рисунка на асфалт под наслов „Чудесата на гората“, а стопанството ще бъде подредена изложба с колажи на тема „Традиции и нрави на Европа“. На следващият ден горските педагози от област Шумен ще проведат съвместно занятие с децата от ДГ „Маргаритка“. Чрез различни игри на малчуганите ще бъдат предадени основни знания свързани с гората и работата на лесовъдите, като на 4 април децата ще се включат и в залесяване на територията на общината. През празничната седмица лесовъдите от Смядово ще подарят дръвче за залесяване, на всички предали в стопанството 20 и повече килограма хартия за рециклиране. Служителите на ДГС-Нови пазар ще залесяват на 3 април дръвчета с деца от детските градини, а на следващият ден ръководството на стопанството ще се срещне с лесовъди-ветерани. \r\nНа 11 април от 13.30 часа, пред Информационния център на ПП „Шуменско плато“ ще се проведе „Лесовъд за един ден“. Служителите на СИДП, ДГС-Шумен, РДГ-Шумен и ПП са подготвили за децата много игри, изненади и лакомства. Първокласници от няколко шуменски училища ще се включат тази година в интерактивните игри подготвени от горските педагози. През април се провежда и научната конференция на специалностите от факултет „Природни науки“ в Шуменския университет. Лесовъди и възпитаници на висшето училище, които работят в стопанствата ще вземат участие в конференцията. В специален доклад ще бъде представен и опитът на СИДП при организирането на часовете по Горска педагогика. В края на конференцията преподаватели и студенти от ШУ, заедно с експерти от СИДП и ДГС-Шумен, ще засадят дръвчета в парка на университета. Всяка година от ДГС-Шумен даряват на висшето училище над 10 дръвчета, за да бъдат подменени постепенно видовете, които виреят там.", "date": "2018.04.02", "title": "Шумен: Залесяване и срещи с деца и ученици са предвидени в Седмицата на гората в областта"}
{"url": "http://www.focus-news.net/news/2018/04/02/2506681/kyustendil-v-grada-se-organizira-seminar-za-razvitieto-na-pchelnite-semeystva.html", "text": "В Кюстендил се организира семинар за развитието на пчелните семейства. Това съобщи за Радио „Фокус” – Кюстендил Тихомир Стоицов, председател на браншовия съюз „Пчела” – Кюстендил. Семинарът ще се проведе от 18.30 часа в залата на Дома на науката и техниката. „Нашата цел е да запознаем пчеларите с дейностите по целогодишното развитие на пчелните семейства“, каза Тихомир Стоицов. Лектор на семинара ще бъде Георги Георгиев. „На семинара може да присъстват всички заинтересовани, ще бъде обсъден пролетният преглед на пчелните семейства, бъдещето развитие и други теми”, каза още Тихомир Стоицов.\r\nВенцеслав ИЛЧЕВ", "date": "2018.04.02", "title": "Кюстендил: В града се организира семинар за развитието на пчелните семейства"}
{"url": "http://www.focus-news.net/news/2018/04/02/2506680/plovdiv-s-kontsert-i-otkrivane-na-izlozhba-prodalzhava-praznichnata-programa-za-velikden-v-asenovgrad.html", "text": "С концерт на НЧ „Св. преп. Паисий Хилендарски”, който ще бъде със специалното участие на Пловдивско певческо дружество „Ангел Букорещлиев”, и откриване на изложбата „От ръката тревненска“ продължава програмата за Великденските празници в Асеновград. Това каза за Радио „Фокус“ – Пловдив Даниела Костова, главен експерт в отдел „Култура“ на Общината. Концертът ще се проведе от 18.00 часа в Градската библиотека „Паисий Хилендарски“ в Асеновград.\r\n„На 4 април в Историческия музей в Асеновград ще се състои откриването на гостуваща изложба от специализирания музей за резбарско и зографско изкуство в град Трявна, озаглавена „От ръката тревненска”. Събитието ще започне в 17.30 часа в музея, като посетителите ще имат възможността да видят много икони, дърворезби, ще чуят и разказ за традициите в тези изкуства“, каза Костова.\r\nВеликденската програма на Община Асеновград продължава на 5 април с трета великденска работилница за яйца. Тя ще започне от 17.00 часа в НЧ „Св. преп. Паисий Хилендарски”, като носи името „Шарено яйце, писано”. Събитията по повод Великденските празници завършват на 9 април, втория ден на Великден, с празничен концерт на централния площад „Акад. Николай Хайтов“.  В 11.00 часа за жителите и гостите на града ще пее народният певец Здравко Мандаджиев. Присъстващите ще се насладят и на танцово шоу „Кабири”.\r\nТони МИХАЙЛОВ", "date": "2018.04.02", "title": "Пловдив: С концерт и откриване на изложба продължава празничната програма за Великден в Асеновград"}
{"url": "http://www.focus-news.net/news/2018/04/02/2506678/a1on-normalizira-se-polozhenieto-sled-buryata-v-rayona-na-ohrid-i-struga.html", "text": "След бурята, която обхвана Охридско-Стружския район  положението се нормализира предава македонската  А1.on.\r\nНай-пострадали са крайбрежието на  централния градски район на Охрид, както и районът на мъжкия и женския плаж в Струга. Изпускането на водите от Охридското езеро през река Черни Дрин става в координация с  енергийния оператор Електрани Македония заради преливането на язовира „Глубочица“. Няма опасност за причиняване на щети на пътя Струга-Дебър.", "date": "2018.04.02", "title": "А1.on:  Нормализира се положението след бурята в района на Охрид и Струга"}
{"url": "http://www.focus-news.net/news/2018/04/02/2506682/dobrich-uchastatsi-ot-ul-nikola-petkov-shte-badat-zatvoreni-zaradi-realizatsiya-na-proekt-za-podobryavane-na-vodniya-sektor.html", "text": "Във връзка с реализацията на „Интегриран проект за подобряване на водния сектор в град Добрич“ на участъци ще се затваря за движение ул. „Никола Петков“. Това съобщиха от Община Добрич. Дейностите ще стартират в участъка от кръстовището на Спортно училище до кръстовище на бивше СОУ „Дора Габе“. Приета е временна организация на движението, която ще бъде въведена в действие от 2 април. Автобусите на градски транспорт по линия 124, 170, 203, 233 и 301 ще се движат по бул. „Русия“, за периода на затваряне на улица „Никола Петков“. На сайта на Община град Добрич ежедневно се публикува информация за дейностите по проекта и седмичните графици на фирмите-изпълнители. Във връзка с увеличаващия се обем на работа по проекта и броя на улиците, по които се извършват дейности Община град Добрич призовава всеки заинтересован да следи актуалната информация.", "date": "2018.04.02", "title": "Добрич: Участъци от ул. „Никола Петков“ ще бъдат затворени заради реализация на проект за подобряване на водния сектор"}
{"url": "http://www.focus-news.net/news/2018/04/02/2506683/denyat-2-april-v-svetovnata-istoriya.html", "text": "2017 г. \r\nПровеждат се президентски избори в Сърбия, Армения и Еквадор.2016 г. \r\nАзербайджан установи контрол над редица стратегически височини и населени места в Нагорни Караба. В боевете с арменските сили са унищожени 6 арменски танка, 15 артилерийски установки и инженерни укрепления и са убити и ранени над 100 арменски войници2015 г. \r\nШестте световни сили (САЩ, Русия, Китай, Германия, Франция и Великобритания) и Иран достигат до споразумение за ограничаване на ядрената програма на страната и вдигане на икономическите санкции.2014 г. \r\nКарим Масимов е новият министър-председател на Казахстан.2013 г. \r\nОбщото събрание на ООН приема първото глобално споразумение за търговията с оръжие. Годишният оборот в света на търговията с оръжие прехвърля 70 млрд. долара. Споразумението въвежда нови стандарти за търговия с обикновени оръжия, като забранява ембарговата търговия с него, както и използването му за геноцид, престъпления срещу човечеството, военни престъпления и атентати.2012 г. \r\nНовият президент на Сенегал Маки Сал официално встъпва в длъжност.2012 г. \r\nПрезидентът на Унгария Пал Шмит подава оставка като президент, след като Университетът „Земелвайс“ отнема докторската му степен, заради плагиатство.2012 г. \r\nВ Тюменска област при излитане аварира пасажерски самолет ATR 72 на авиогрупата ЮТейр. Загиват 31 човека и още 12 са ранени.2012 г. \r\nИракските власти изискват от Катар екстрадирането на вицепрезидента на Ирак Тарик ал Хашеми.2011 г. \r\nНад 2000 мюсюлмани излизат на протест в Кандахар в знак на протест, след като американският пастор Тери Джоунс на 20 март с.г. в църква в щата Флорида изгаря екземпляр на Корана в присъствието на около 50 души. Девет души са убити, а над 70 – ранени. Предишния ден подобни протести причиняват смъртта на седем служители на ООН и петима афганистански протестиращи. Двама от служителите на ООН са обезглавени.1982 г. \r\nАржентина нахлува на Фолклeндските острови. Този период е известен като Фолклендската криза. Опити за мирно решение на конфликта чрез преговори правят министърът на външните работи на Съединените щати Александър Хейг, генералният секретар на ООН и правителството на Перу. Те се провалят, тъй като аржентинската хунта начело с президента генерал Галтиери отказва да изтегли войските си от островите. Правителството на Маргарет Тачър в Лондон настоява за запазването на британския суверенитет над островите. Около тридесет бойни кораба, помощни плавателни съдове и военновъздушни сили и 6000 войници преодоляват 13 000 км от Англия до южната част на Атлантическия океан, за да възвърнат островите със сила. Колонията острови Крал Джордж е възвърната сравнително лесно на 25 април. Въздушните нападения и корабният артилерийски обстрел над Източен Фолкленд започват на 1 май и са последвани от десант в Западен Фолкленд на 14 май. Седмица по-късно войници са стоварени и на брега при Сан Карлос, Фолкленд Саунд, за да обхванат от две страни аржентинските сили в град Стенли. Последното сражение за пристанищния град Стенли се води на 13 юни. Аржентинските войски се предават на следващата вечер. Близо хиляда британски и аржентински военнослужещи са убити по време на този конфликт, като 368 аржентински моряци умират на борда на крайцера „Генерал Белграно\", торпилиран от британска подводница на 2 май. Великобритания губи над 50 войници и моряци при въздушно нападение над самолетоносачи южно от Блъф Коув на 8 юни. Военните действия доказват уязвимостта на бойните кораби от авиацията. Кралският военноморски флот губи два разрушителя и две фрегати, а ракета въздух-земя потопява нает товарен кораб край бреговете на Сан Карлос на 25 май. Непосредственият политически резултат от победата на Великобритания в конфликта е свалянето на президента Галтиери в Аржентина.1963 г. \r\nВ Бирмингам, Алабама, Мартин Лутър Кинг започва своята първа кампания за ненасилие. Мартин Лутър Кинг е борец за граждански права в Америка. Учи в колежа “Морхауз”, в Крозбърската теологична семинария в Пенсилвания, в Бостънския университет и в Харвард. Става бакалавър по богословие и д-р по философия. След конкурс е назначен за пастор в голямата църква “Декстър” в Монтгомъри. През 50-те години се включва в редица прояви на мирния протест срещу расовото неравенство През 1964 г. получава Нобелова награда за мир. Застрелян е по време на реч на балкона на хотел “Лорейн” в Мемфис. През 1974 г., по време на църковна служба, до гроба му е убита и майка му - Олбърта Кинг. През 1977 г. е посмъртно награден с “Медала на свободата”.1958 г. \r\nСлед преобразуване на Националния съвет по аеронавтика е създадена НАСА. НАСА е национално управление по аеронавтика и изследване на космическото пространство. Разработва програми за космически полети, създаване на космически кораби и др. Обединява над 10 центъра, между които космическият център \"Л. Джонсън\" в Хюстън (Тексас), центърът \"Маршал\" в Хантсвил (Алабама), центърът \"Дж. Кенеди\" на Кейп Канаверал (Флорида) и др.1948 г. \r\nКонгресът на САЩ приема “план Маршал” за помощ към европейските страни.\r\nПланът е за възстановяване и развитие на Европа с икономическата помощ на САЩ за след Втората световна война. Планът влиза в действие от април 1948 г. Приет е от правителствата на Великобритания, Франция, Италия, Швеция, Норвегия, Дания, Белгия, Нидерландия, Люксембург, Австрия, Ирландия, Исландия, Гърция, Швейцария, Турция, Португалия; включва Западна Германия и Триест. Планът \"Маршал\" подготвя икономическата основа за създаване на Северноатлантическия пакт. През 1951 г. е заменен със Закон за взаимно осигуряване на сигурността, предвиждащ едновременно предоставяне на икономическа и военна помощ.1912 г. \r\nУспешно са проведени първите изпитания на новия презокеански лайнер “Титаник”, смятан за непотопяем. Титаник е най-големият пътнически кораб от началото на XX век, построен във Великобритания през 1911 г. По време на първото си и единствено плаване от гр. Саутхамптън, Великобритания, за Ню Йорк лайнерът се сблъсква с айсберг и потъва на 14 април 1912 г. Загиват 1400-1500 души (общата численост на борда е 2200 души). Гибелта на \"Титаник\" е една от най-големите морски катастрофи на XX век. През 1985 г. съвместна американско-френска експедиция намира останките на потъналия кораб на около 800 км югоизточно от остров Нюфаундланд в Атлантическия океан.1889 г. \r\nАмериканецът Чарлз Хол патентова съвременен начин за производство на алуминий.1861 г. \r\nАрхиепископ Йосиф Соколски е ръкоположен от римския папа Пий IX за архиепископ на българите униати със седалище столицата на Османската империя.\r\nУнията е обединение на Православната и Католическата църкви и признаване първенството на римския папа при запазване на православните обреди и богослужение. Течение е в Източноправославната църква, проявяващо се като форма на икуменизма, смятан за ерес.\r\nУниатското движение в България е църковно-политическо движение за създаване на автономна българска църква под върховенството на римския папа. Възниква в резултат на засилването на католическата пропаганда след Кримската война (1853-1856 г.). Франция и Англия, в стремежа си да отслабят руското влияние на Балканите, изпращат множество католически и протестантски мисионери, които разгръщат силна агитация за откъсване на българите от православието. Турското правителство, заинтересувано от разрушаването на верското единство на българите и за да нанесе удар на руското влияние, поддържа униатското движение. Католическите мисионери обаче не могат да се похвалят със значителни успехи. Униатското движение не е популярно сред българското население. Само една малка част от обществеността проявява склонност да приеме католицизма и да се откъсне от Цариградската патриаршия и да извоюва независима българска църква. През 1859 г. българите в Кукуш се обявяват за униати. На 18 декември 1860 г. Драган Цанков, 80-годишният архимандрит Йосиф Соколски и др. подписват акт за уния - присъединяване на българската църква към католическата. Йосиф Соколски е ръкоположен в Рим от самия папа Пий IX за архиепископ на българите униати (2 април 1861 г.). Високата порта признава веднага новообразуваната българска униатска община в Цариград и заточва Иларион Макариополски. Българският народ не приема новосъздадената църква. Той стои зад Иларион Макариополски дори и след заточаването му. Найден Геров и Петко Рачов Славейков успяват да убедят Йосиф Соколски да се откаже от унията. Той заминава за Одеса (6 юни 1861 г.), откъдето отправя послание до българите униати да се върнат към православието. Драган Цанков също се отказва от унията. Униатското движение заглъхва. Остават само незначителни униатски групи.1843 г. \r\nВ Дрезден се състои премиерата на операта на Рихард Вагнер “Летящият холандец”. Вагнер е германски композитор, диригент и музикален теоретик. Оперите му отразяват идеи и образи на немския романтизъм и оказват влияние върху други композитори. В тях се стреми към органично сливане на музиката, словото и сценичното действие, изгражда ги симфонично чрез широка система от лайтмотиви. В някои се отказва от завършените музикални форми и предпочита т.нар. безкрайна мелодия. Негови опери са \"Риенци\", \"Летящият холандец\", \"Танхойзер\", \"Лоенгрин\", \"Парсифал\", тетралогията \"Пръстенът на нибелунга\" (\"Рейнско злато\", \"Валкюри\", \"Зигфрид\", \"Залезът на боговете\") и др. Вагнер пише и естетически трактати - \"Изкуство и революция\", \"Опера и драма\" и др. Съпругата му Козима, дъщеря на Ф. Лист, и синът му Зигфрид продължават организираните от Вагнер музикални тържества в Байройт след смъртта му. През 1951 г. внуците му създават новия музикален фестивал.1839 г. \r\nЛуи Дагер прави първата фотоснимка на Луната. Дагер е френски художник и декоратор, един от създателите на фотографията. През 1839 г. разработва, като използва опитите на Ж. Н. Ниепс, първия практически осъществим фотографски метод - дагеротипия, в който светлочувствителният материал е сребърен йодид.1769 г. \r\nСъстои се първото заседание на Лондонската Кралска Академия на Изкуствата.1512 г. \r\nИспанският мореплавател Понсе де Леон нарича откритата от него земя Флорида.На тази дата са родени: 1914 г. \r\nРоден сър Алек Гинес - английски драматург и киноактьор, режисьор. Наречен хамелеон заради редкия си дар да се превъплъщава: \"Добри сърца и диадеми\" (1949 г.), \"Пастор Браун\" (1955 г.), \"Мостът на река Куай\" (1957 г.), \"Лорънс Арабски\" (1962 г.), \"Д-р Живаго\" (1965 г.), \"Кромуел\" (1970 г.), \"Междузвездни войни\" (1977-1983 г.), \"Пътуване към Индия\" (1985 г.), \"Кафка\" (1991 г.), \"Чуждо поле\" (1993 г.), \"Ням свидетел\" (1995 г.), \"Денят на ескимоса\" (1996 г.).\r\nУмира на 8 май 2000 г.1905 г. \r\nВ Киев е роден Сергей Михайловч Лифар - френски балетист, хореограф, педагог, руски емигрант. От 1922 г. е в Париж, където е звезда от \"Руски балет на Дягилев\". След смъртта на С. Дягилев (1929 г.) е солист, режисьор и хореограф на парижката \"Гранд Опера\" (1930-1977 г.); по време на немската окупация на Париж 3 пъти е приеман от Хитлер в Берлин. През 1947 г. в Париж основава Институт по хореография. Въвежда неокласическата техника, лансира авторските балети (заради което го наричат \"хореоавтор\"). Автор е на множество сюжетни балети; на теоретически трудове за балета и хореографията. Възприеман е като наследник на Дягилев и всеки август кани във Венеция знаменитости по повод годишнината от смъртта му. Преди смъртта си Сергей Лифар продава колекцията от книги и костюми на Дягилев за милиони долари. Умира на 16 декември 1986 г. и е погребан е в гробището Пер Лашез в Париж.1840 г. \r\nРоден е Емил Зола (Zola) – френски писател. Син е на инженер. Попада под влиянието на А. дьо Мюсе и Виктор Юго. В ранното му творчество е осезаемо въздействието на романтическата поетика (новелите от цикъла \"Приказки за Нинон\", 1864 г., романът \"Изповедта на Клод\", 1865 г.). Издава литературни и изкуствоведчески книги (\"Какво ненавиждам\", 1866 г.; \"Моят салон\", 1866 г.; \"Едуар Мане\", 1867 г.), в които критикува официалното салонно-академично изкуство, подкрепя първите изяви на импресионистите. Смятайки за голяма заслуга смелостта и непосредствеността в изобразяването на реалния живот, проявени от Е. Мане и импресионистите, по-късно Зола осъжда загубата на тези техни естетически качества. Своята принадлежност към \"групата на писателите натуралисти\" обявява в предисловието към II издание на романа \"Терез Ракен\" (1867 г.). Въвеждайки в литературните данни от естественонаучните открития, медицината и физиологията, а така също естетическата теория на позитивизма (И. Тен), Зола отчасти измества встрани социалните и исторически фактори за формиране на личността за сметка на биологичните дадености. През 1868-1870 г. сътрудничи в печатните органи на републиканската опозиция: вестник \"Трибюн\" (\"Tribune\"), \"Рапел\" (\"Rappel\"). В навечерието на Френско-пруската война (1870-1871 г.) се изказва за свалянето на Наполеон III. Един от идейните мотиви на Зола за излизането му от естетическата платформа на натурализма е политическата неприязън към бонапартисткия режим. В края на 1868 г. започва работа над серия романи за Втората империя. В серията \"Ругон-Макарови. Естествена и социална история на едно семейство от епохата на Втората империя\" (1871-1893 г.) влизат 20 романа, обединени от идеите за разкриване на динамиката в развитието на личността, семейството и социалните групи в обществото, а на самото общество - в историята. Съпоставяйки републиканското настояще с имперското минало, Зола открива вътрешно родство между тях, разобличава демагогията на управляващите и лъжите за класова хармония. По-известни романи от серията са: \"Кариерата на Ругонови\" (1871 г.), \"Плячка\" (1871 г.), \"Търбухът на Париж\" (1873 г.), \"Негово превъзходителство Йожен Ругон\" (1876 г.), \"Нана\" (1881 г.), \"Утайка\" (1882 г.), \"Женско щастие\" (1883 г.), \"Жерминал\" (1885 г.), \"Земя\" (1887 г.), \"Човекът звяр\" (1890 г.), \"Пари\" (1891 г.), \"Разгром\" (1892 г.), \"Доктор Паскал\" (1893 г.) и др. Възгледите на писателя за изкуството намират отражение в романа \"Творчество\" (1886 г.), чиято тема е художествения живот във Франция от 60-те години до средата на 80-те години на ХIХ в. Теорията за натурализма Зола обосновава в произведенията си \"Експерименталният роман\" (1880 г.), \"Романисти натуралисти\" (1881 г.), \"Литературни документи\" (1881). От драматургичното му наследство по-значителни са драмите \"Терез Ракен\" (поставена 1873 г.) и комедията \"Наследниците на Рабурден\" (1874 г.). Героят на трилогията \"Три града\" (\"Лурд\", 1894 г., \"Рим\", 1896 г., \"Париж\", 1898) г. - интелигентът Пиер Фроман, подлага на научна експертиза християнската вяра, като открива в нея източник за експлоатация на невежата тълпа и груба комерсиализация с \"чудото\". Своята мечта за тържество на разума и труда въплъщава в незавършената социална утопия тетралогия \"Четири евангелия\" (\"Плодовитост\", 1899 г., \"Труд\", 1901 г., \"Истина\", 1903 г., и посмъртно издадената \"Справедливост\", незавършена). През 1898 г., по време на \"делото Драйфус\", писателят издига глас срещу клерикалната и военната реакция (сбирка статии \"Истината шества\", 1901 г., и особено писмото до президента на републиката \"Аз обвинявам!\", публикувана във вестник \"Орор\", 13 януари 1898 г.), за което е осъден на затвор. По време на работата си върху цикъла от драми \"Франция шества\", с който възнамерява да продължи битката си с Третата република, Зола умира внезапно на 9 септември 1902 г. поради отравяне с въглероден оксид. Погребан е в Пантеона.1725 г. \r\nРоден е Джовани Джакомо Казанова (Casanova) – италиански писател и мемоарист. Води бурен живот, пътува из Европа, много пъти е затварян. Създава няколко исторически съчинения, фантастичния роман “Иксамерон” (1788 г.). Издава (1788 г.) “История на моето бягство …” - част от публикуваните посмъртно “Спомени” (12 части, 1822-1828 г.). В спомените си е изключително откровен, когато описва интимния си живот. В тях се забелязват проницателна наблюдателност върху обществените нрави през ХVIII в. и трезва оценка на исторически събития. Умира на 4 юни 1798 г.742 г. \r\nРоден е Карл І Велики (Carolus Magnus) – крал на франките (от 768 г.), император (от 800 г.); от династията Каролинги. Син е на Пипин Къси. Става едноличен управител на обединената държава от 771 г. В резултат на многобройни завоевателни походи (против лангобардите 773-774 г., 776-777 г.; баварския херцог Тесилон, 788 г.; саксите, 772-804 г.; арабите в Испания, 778-779 г., 796-810 г. и др.) разширява границите на кралството си. Папа Лъв III го коронясва в Рим за император (800 г.). Империята на Карл І Велики включва различни племена и народности, с различна степен на общественото развитие. Взема мерки за укрепване на границите и се стреми да централизира властта. Център на държавния живот е кралският двор. Опитва се да контролира дребните благородници. За да подчини голямата държава на единни закони, издава много капитоларии. Според него Католическата църква е опора на кралската власт. Затова се намесва в назначаването на епископите, поощрява принудителното християнизиране на населението в завоюваните земи. Вътрешната политика на Карл І Велики помага за феодализацията на франкското общество. Умира на 28 януари 814 г. в Аахен. След смъртта му империята на франките се разпада.На тази дата умират: 2005 г. \r\nУмира Йоан Павел ІІ (Карел Войтила) – папа от 1978 г.\r\nРоден е през 1920 г. във Вадовице, до Краков в семейството на железничар, рано остава сирак. По време на немската окупация на Полша е работник, миньор, играе в любителски театър. Става свещеник (1946 г.), епископ (1958 г.) и архиепископ на Краков (1964 г.). Павел VI го ръкополага за кардинал (1967 г.). Участник е във II Ватикански събор. Владее латински и няколко европейски езика, включително и руски. Избран е за папа на 16 октомври 1978 г. Наричат го \"папата суперзвезда\", \"папата циклон\", \"неуморният понтифекс\". През 2002 г. посещава България; отхвърля т. нар. \"българска връзка\" в атентата срещу него от 1980 г.; обявява за блажени отец Й. Шишков, отец К. Вичев и отец П. Джиджов, екзекутирани през 1952 г.\r\nСъчинения: \"Поезия, есета, драма. Избрани произведения\" (на български език 1992 г.), \"Мъж и жена го сътвори. Катехизис на човешката любов. Избрани страници\" (на български език 1993 г.), \"Личност и акт\" (на български език 1994 г.), \"Да прекрачиш прага на надеждата\" (на български език 1995 г.), \"Кирил и Методий. Благовестие и икуменизъм. Документи\" (на български език 1996 г.), \"Любов и отговорност\" (на български език 1996 г.), \"Дар и тайна. Спомени\" (на български език 1997 г.), \"Евангелие на живота. Енциклика\" (на български език 1997 г.), \"Писмо на папа Йоан Павел II до артистите\" (на български език 2000 г.)1974 г. \r\nУмира Жорж Помпиду (Pompidou) – френски държавен и политически деец, президент на Франция (от 1969 г.); министър-председател (1962-1968 г.). Роден е на 5 юли 1911 г. в Монбудиф, департамент Кантал, Франция. През 1934 г. завършва Екол Нормал Суперийор; получава диплом от Свободното училище за политически науки. Автор е на трудове по история на френската литература. По време на II световна война служи в армията като лейтенант от пехотата (1939-1940 г.). Включва се във френската съпротива след капитулацията на Франция (1940 г.). През 1944 г. е референт по въпросите на образованието в секретариата на ръководителя на Временното правителство Шарл дьо Гол, впоследствие става един от неговите най-близки сътрудници. Играе активна роля в създаването на партията \"Обединение на френския народ\". След оттеглянето на Дьо Гол от активна политическа дейност (1953 г.) Помпиду работи в частни компании - през 1954 г. е един от директорите на банка \"Ротшилд\", а през 1956-1962 г. е неин генерален директор. След връщането на Дьо Гол на власт (1958 г.) участва в разработката на конституцията от 1958 г. Член е на Конституционния съвет (1959-1962 г.).1928 г. \r\nУмира Теодор Уилям Ричардс - американски химик. След 1886 г. започва изследвания за определяне на атомното тегло на химичните елементи; установява масата на водорода и кислорода, коригира атомната маса на медта. Професор в Харвардския университет (от 1901 г.). Разработва метода за определяне на атомното тегло на всички химични елементи и сам открива теглото на 25 от тях. Работи и в областта на химичната термодинамика. Получава Нобелова награда за химия (1914 г.)1865 г. \r\nВ Лондон умира Ричард Кобден - британски политик, идеолог на промишлената буржоазия, лидер на фритредерите, фабрикант. Един от ръководителите на Организацията против хлебните закони (основана 1838 г.) Депутат в Камарата на общините (1841-1857 г., 1859-1865 г.) Бори се за отмяна на привилегиите на земевладелската аристокрация; защитава системата на неограничената конкуренция и пазарното регулиране на икономиката. Противник на трудовото законаделство и профсъюзите. В условията на световния промишлено-търговски монопол на Великобритания от пацифистки позиции се обявява за намаляване на въоръженията, за международен арбитраж. Взема участие в организацията на световни конгреси за мир (1848-1851 г).1791 г. \r\nУмира Оноре Габриел Рикети (Riqueti), маркиз дьо Мирабо (Mirabeau) Роден е на 9 март 1749 г. в Биньон, близо до гр. Немур – френски аристократ, общественик, един от организаторите и ръководителите на Великата френска революция. Води разгулен живот, прави огромни дългове и много пъти попада в затвора. Избягва зад граница (1776 г.) с жената на маркиз Дьо Моне; осъден е задочно на смърт “за оскърбяване на личността”; по-късно е амнистиран. Публикува много памфлети и други произведения срещу деспотизма и монархията. Завръща се в Париж (1785 г.); изпратен със секретна дипломатическа задача в Прусия. Избран е в Генералните щати като представител на “третото” съсловие от Марсилия и Екс. Благодарение на изключителните си ораторски способности става един от лидерите на Парламента. Речите му, изобличаващи абсолютисткия режим, получават голям обществен резонанс. Политическия идеал на Мирабо е парламентарната монархия. По време на революцията заема консервативни позиции и става лидер на едрата буржоазия. Обявява се против крайния и безогледен радикализъм на якобинците. След 1790 г. е в тайна връзка с кралския двор. След внезапната му смърт е погребан като национален герой. След свалянето на монархията (10 август 1792 г.) са открити документи, потвърждаващи неговата измяна. Останките му са изнесени от Пантеона, където е погребан, и са пренесени в гробището за престъпници в предградието Сен Марсо.1657 г. \r\nУмира Фердиданд ІІІ Хабсбургски – император (от 1637 г.), австрийски ерцхерцог, крал на Бохемия (1627 г.) и на част от Унгарското кралство (от 1625 г.). Роден е на 13 юли 1608 г. Син е на Фердинанд II Хабсбургски. Продължава политиката на баща си. След смъртта на А. Валенщайн (1634 г.), преди да стане император, е главнокомандващ императорските войски. По време на управлението му завършва Тридесетгодишната война (1618-1648 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.02", "title": "Денят 2 април в световната история"}
{"url": "http://www.focus-news.net/news/2018/04/02/2506684/sliven-obshtinskite-savetnitsi-ot-gerb-georgi-nikolaev-i-silviya-marinova-shte-se-sreshtnat-s-grazhdani.html", "text": "Общинските съветници от ГЕРБ – Сливен продължават срещите си с граждани и през месец април. Това съобщиха от пресцентъра на ГЕРБ. Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен. Ето графика на общинските съветници от ГЕРБ – Сливен за месец април: от 9.30 до 16.30 часа – Георги Николаев и Силвия Маринова; 16.04 от 9.30 до 16.30 часа – Димитър Батаков и Димитър Митев; 23.04 от 9.30 до 16.30 часа – Димитър Павлов и Керанка Стамова; 30.04 от 9.30 до 16.30 часа - Георги Стоянов и Здравко Костадинов. Приемните се провеждат в офиса на ГЕРБ-Сливен, намиращ се на адрес: ул. \"Цар Освободител\" № 17. Предварително записване - на тел. 044/63 32 23.", "date": "2018.04.02", "title": "Сливен: Общинските съветници от ГЕРБ Георги Николаев и Силвия Маринова ще се срещнат с граждани"}
{"url": "http://www.focus-news.net/news/2018/04/02/2506685/taksata-za-administrativna-obrabotka-pri-izdavane-na-amerikanski-pasporti-narastva-na-35-dolara.html", "text": "Допълнителната административна такса за издаване на американски паспорти за лица, които подават заявление на формуляр DS-11 (кандидатстващи за първи път на възраст над 16 години, деца под 16 години и  граждани, чиито паспорти са били откраднати или изгубени) ще нарасне от 25 на 35 долара. Това съобщиха от Посолството на САЩ в България. Допълнителната административна такса се заплаща, когато се налага лично подаване на молбата за паспорт пред длъжностно лице за удостоверяване на самоличността на кандидата и проверка на документите. Повечето заявления се подават пред служител на американските пощи, но има и много, които се подават пред служител на федералните или  щатските власти. Близо 10 процента от заявленията се подават пред служител на Държавния департамент на САЩ. Държавният департамент определя таксите за консулски услуги, така че да покрие цената на тяхното предоставяне. Таксата за административна обработка беше актуализирана последно през февруари 2008 г.  \r\nЗа повече информация посетете сайта на Бюрото по консулски въпроси -  https://travel.state.gov/content/travel/en/News/passports/execution-fee-increases.html  или  сайта на Посолство на САЩ в България -  https://bg.usembassy.gov/bg/u-s-citizen-services-bg/passports-bg/.", "date": "2018.04.02", "title": "Таксата за административна обработка при издаване на американски паспорти нараства на 35 долара"}
{"url": "http://www.focus-news.net/news/2018/04/02/2506687/tenis-sloun-stivans-specheli-turnira-v-mayami.html", "text": "Тенис: Слоун Стивънс спечели турнир по тенис на твърди кортове в Маями. Поставената под номер 13 представителка на домакините победи на финала шестата в схемата Елена Остапенко от Латвия със 7:6, 6:1 в двубой, продължил час и половина. \r\nТова е шеста титла в кариерата на шампионката от Откритото първенство първенство на САЩ. С първата си титла за сезона Стивънс си гарантира и дебют в \"Топ 10\" на световната ранглиста при жените, като в обновената класация на УТА (WTA) тя ще заеме девето място.", "date": "2018.04.02", "title": "Тенис: Слоун Стивънс спечели турнира в Маями"}
{"url": "http://www.focus-news.net/news/2018/04/02/2506688/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-futbolna-sreshta-na-natsionalniya-stadion-vasil-levski.html", "text": "Въвежда се временна организация на движението във връзка с провеждане на футболна среща от Първенство на първа професионална лига на Националния стадион „Васил Левски”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието,  както следва:  От 08.00 часа да приключване на футболната среща при сектор „Г” на  Националния стадион „Васил Левски” от вход № 20 до вход № 26. От 13.00 до 20.00 часа на моста пред Национален стадион „Васил Левски”.  От 19.00 часа до приключване на футболната среща, само при необходимост и по преценка на ръководството на СДВР да се забрани влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.04.02", "title": "София: Въвежда се временна организация на движението във връзка с провеждане на футболна среща на Националния стадион „Васил Левски”"}
{"url": "http://www.focus-news.net/news/2018/04/02/2506689/sofiya-vavezhda-se-vremenna-organizatsiya-na-dvizhenieto-za-izvarshvane-na-rekonstruktsiya-na-krastovishte-na-bul-simeonovsko-shose-i-ul-asen-raztsvetnikov.html", "text": "Въвежда се временна организация на движението за извършване на реконструкция на кръстовище на бул. „Симеоновско шосе“ и ул. „Асен Разцветников“, съобщиха от пресцентъра на Столична община. От днес до 4 април временно се измества автобусна спирка по маршрута на автобусни линии № 67 и 102 с код 2381 „Студентски град” на бул. „Симеоновско шосе”, с 50 метра напред в посока Околовръстен път.", "date": "2018.04.02", "title": "София: Въвежда се временна организация на движението за извършване на реконструкция на кръстовище на бул. „Симеоновско шосе“ и ул. „Асен Разцветников“"}
{"url": "http://www.focus-news.net/news/2018/04/02/2506690/nimh-zhalt-kod-za-silen-vyatar-e-obyaven-za-8-oblasti-v-stranata.html", "text": "Жълт код за силен вятър е обявен за 8 области в страната. Това сочи справка на сайта на Националния институт по метеорология и хидрология (НИМХ) при БАН. Областите, за които важи предупреждението са: Враца, Плевен, Ловеч, Габрово, Велико Търново, Русе, Търговище и Разград. Метеоролозите предупреждават, че през деня западният вятър ще се усили и ще бъде силен с пориви до 20-22 м/с.\r\nПри тази степен на опасност хората трябва да бъдат внимателни за летящи във въздуха предмети. Поради тази причина са възможни локални нарушения на обичайните дейности на отрито.", "date": "2018.04.02", "title": "НИМХ: Жълт код за силен вятър е обявен за 8 области в страната"}
{"url": "http://www.focus-news.net/news/2018/04/02/2506693/pregled-na-osnovnite-temi-v-starozagorskiya-pechat.html", "text": "„МОН осигурява достъп до електронно четими варианти на учебници“ е челото на вестник „Старозагорски новини”. До месец Министерството на образованието и науката ще осигури достъпа до електронно четими варианти на учебници. Това съобщи в Стара Загора министърът на образованието и науката Красимир Вълчев след среща с педагогически специалисти от общината. Стъпката на просветното ведомство е част от пакета от действия за намаляване на тежестта на раниците и по-качествено училищно образование в България. Очаква се още през настоящата седмица Министерски съвет да одобри проект на постановление, с което ще се осигури този достъп до електронно четими варианти. За целта по-голямата част от издателствата вече са уверили МОН, че имат готовността да се включат в процеса. Вълчев поясни, че процесът на достъп до електронно четивни варианти ще се случи поетапно и ще стартира от новоодобрените учебници. От ресорното министерство предвиждат още в електронните издания на учебниците да бъдат въведени филми, за да може по този начин да бъде разширен достъпът до фронтално образование на учениците. \"По този повод обмисляме през следващата година да бъдат осигурени лицензи за електронни учебници по един на класна стая, където има възможност за провеждане на фронтално образование\", подчерта министър Вълчев. За тази цел МОН вече е стартирало процеса по подпомагането на учебните заведения в закупуването на проектори и интерактивни дъски. \r\nМинистерството разработва и проект по ОП \"Наука и образование за интелигентен растеж\" за дигитални умения. Една от предвидените в проекта дейности ще бъде свързана с разработването на отворено образователно съдържание. \"По този начин целим да създадем в пълна степен образователно съдържание с отворен достъп. Целта е да направим целия процес на обучение в училището по-интересен за обикновения ученик\", обясни намеренията на МОН Красимир Вълчев. \r\nПо-рано през деня образователният министър изнесе публична лекция в Тракийски университет - Стара Загора, на тема \"Тенденции и перспективи пред висшето образование в България\". В препълнената Аудитория 1 на старозагорската Алма матер Красимир Вълчев посочи, че висшето образование в страната се нуждае от млади преподаватели, за да отговори на предизвикателствата на времето. Министърът обърна сериозно внимание на \"ножицата\" при хоноруването между утвърдените и младите преподаватели. \"Системата на заплащане във висшето образование не е направена в интерес на младите. В училищното образование средната работна заплата е 1080 лв... В академичните среди тя достига до 2800 лв... При тази стойност разликата между младите преподаватели и утвърдилите се във времето е повече от 2.3 пъти. Това трябва да бъде променено, за да направим преподаването атрактивно за новите специалисти\", призова образователният министър. В рамките на своето изложение Красимир Вълчев акцентира на необходимостта от преструктуриране на висшето образование у нас, което по думите му, ще дойде след приоритизиране на дадени специалности и ограничаване на широкоспектърните университети. \"В момента имаме повече от 300 професионални направления. Половината от висшистите обаче не се реализират в дейност, която изисква висше образование. До голяма степен това се дължи на екстензивния прием в университетите. Ако през 1990 г. 30% от абитуриентите биват приети да учат в университет, то сега процентът е скочил до 80\", разкри министърът. Той се ангажира МОН да продължи да сътрудничи при изграждането на връзки между пазара на труда и приема във висшите учебни заведения. \"Всеки трябва да намери онова, в което е силен. Това важи както за учениците, така също и за университетите\", заяви Красимир Вълчев. \r\nПо време на посещението си в Стара Загора министърът на образованието се срещна и с представители на частния сектор от региона, с които бяха коментирани теми, свързани с дуалното обучение и връзките между образователния сектор и пазара на труда. \r\n„От Стара Загора и Габрово започва подписка за връх Свети Никола“ е следващо заглавие в старозагорския ежедневник. Нова подписка с искане до президента Румен Радев да бъде върнато най-старото име Свети Никола на старопланинския връх, където през 1935 година е осветен от цар Борис III Паметникът на свободата, тръгва от Стара Загора и Габрово. Обществената инициатива е провокирана от новото изследване на историка проф. д-р Петко Ст. Петков от Великотърновския университет \"Св. св. Кирил и Методий\" под надслов \"Книга за върховете Свети Никола и Шипка\". В томчето, издадено преди броени дни от ИК \"Български бестселър\", ученият припомня, че по силата на тоталитарен указ от 1977 година в момента на сакралния за българи и руси старопланински проход има два върха с едно и също име Шипка. \r\nПо-високият (1326 м), на който е монументът, фигурира в десетки карти (руски и немски отпреди и по време на Освободителната руско-турска война) като Свети Никола. В съседство е и истинският, възпят от дядо Вазов връх Шипка (1232 м). На него по време на войната е бил разположен командният пункт на генерал Столетов, неотдавна дори беше възстановена и землянката му. \r\nВръх Свети Никола се споменава от пътешественика Феликс Каниц и пруския военачалник Молтке, чешкия историк Иречек и мн. др. За този топоним говори дори пред султанския съд разгромения от русите Сюлейман паша, а в стенографските протоколи от учредителното Велико народно събрание през 1879-а е взето решение на връх Свети Никола да бъде въздигнат храм-паметник. \r\nИмето на може би единствения у нас връх, кръстен преди столетия на православния светец, е сменено след 9 септември 1944 година с указ No 557 на президиума на НС на НРБ от 17 ноември 1951 г. и става Столетов връх. Със същия указ е преименуван и връх Али ботуш на планината Славянка, който става Гоцев връх. 26 години по-късно, след докладна от някогашния първи секретар на ОК на БКП - Стара Загора, Вълчо Найденов, Тодор Живков, в качеството си на председател на Държавния съвет, го прекръщава в Шипка. \r\nВторото преименуване води до пълно объркване както сред историци, така и сред екскурзоводи, които се чудят как да представят пред туристите сраженията за отбраната на прохода, коментира проф. д-р Петков. Той е категоричен, че прекръщаването е станало под натиска на група местни \"патриоти\", макар самият Живков много добре да е знаел истината. Запазено е негово слово, произнесено на 25 август 1957 г., в което някогашният Първи заявява: \"Тук, на старопланинските върхове Шипка и Столетов...\". Под сурдинка се разказва, че смяната дошла след недоволство от страна на Леонид Брежнев, че чутовният връх е кръстен на... императорски генерал. \r\nИскания за възстановяване на името Свети Никола е имало вече на два пъти, напомни ученият пред многобройната публика в залата на Регионална библиотека \"Захарий Княжески\" в Стара Загора в петък. През 2014 година едното е стигнало до президента Росен Плевнелиев, но той отказал, като аргументите много напомняли аргументите от Живково време. Имало и втори опит, но в началото на 2017 година неофициалният отказ бил \"копие\" на първия. \r\nПроф. Петко Ст. Петков е инициатор и за поклонението в памет на Васил Левски да става на 18, а не на 19 февруари, така както е според използвания у нас Григориански календар. \r\n„Еколозите-протестъри абдикираха от почистването на язовир „Копринка“, пише още вестникът. От 110 души, потвърдили участие в акцията за почистването на язовир \"Копринка\" в събота, едва 50-ина, сред които и няколко чужденци, са се включили в нея. Тя бе организирана от Община Казанлък, като за целта бяха осигурени материали, техника и гориво, но безплатният автобус е останал празен. \r\nХората, които са се отзовали на призива за участие в почистването, са били от Туристическо дружество \"Орлово гнездо\", организация \"Взаимопомощ\", Гражданско сдружение за екология, енергетика и прогрес, младежи от ГЕРБ и кметството на село Копринка. Те са успели да съберат 212 чувала отпадъци от водата и край язовира. \r\nВодната територия на яз. \"Копринка\" е държавна собственост в структурата на предприятие \"Язовири и каскади\" - НЕК ЕАД, а плажът и крайбрежните ивици - на местното Държавно горско стопанство. Общината обаче е предприела инициативата за съботното почистване, за да се разхубави едно от любимите места за отдих на казанлъчани. \r\nПредварителната информация за акцията е срещнала широк отзвук и подкрепа във Фейсбук. За участие Общината е поканила 12 неправителствени организации, които са заявили, че ще се включат. Липсата на интерес, в крайна сметка, към опазването на природното богатство на Казанлък, каквото е язовир \"Копринка\", се случва на фона на иначе активни природозащитни протести в Града на розите за запазване на природата в други части на страната, констатират от Общината.", "date": "2018.04.02", "title": "Преглед на основните теми в старозагорския печат"}
{"url": "http://www.focus-news.net/news/2018/04/02/2506691/denyat-2-april-v-balgarskata-istoriya.html", "text": "2004 г. \r\nБългария става член на НАТО. С тържествен ритуал в централата на НАТО в Брюксел са издигнати националните знамена на новоприетите в алианса 7 държави от Централна и Източна Европа. Външният министър Соломон Паси произнася слово на тържественото заседание на Северноатлантическия съвет по повод приемането на седемте нови членки на НАТО.2002 г. \r\nВарненската корабостроителница е закупена за 35 500 000 лв. от Българския морски флот.1976 г. \r\nНа втори април завършва единадесетият конгрес на БКП. На конгреса се приемат основни насоки за седмата петилетка (1976– 1980 г.) и определя като основна задача издигането на качеството и ефективността на производството. Тодор Живков е преизбран за член на Политбюро и първи секретар на ЦК на БКП.1962 г. \r\nРажда се осем-милионният българин.\r\nПрез 1892 г. населението на България е 3 310 713 души, от които 1 690 626 мъже и 1 620 087 жени. През 1920 г. броят на населението в Царство България е 4 846 971 души, от които 2 420 784 мъже и 2 426 187 жени.\r\nПрез 1946 г. населението на България според извършеното преброяване (първото след Втората световна война) е 7 029 000 души, от които 3 517 000 мъже и 3 512 000 жени. Неграмотните (над 7 години) са 1 381 000.\r\nВ периода 1 - 30 декември 1956 г. се извършва преброяване на населението в България. Според публикуваните на 17 януари 1957 г. резултати общият брой на жителите е 7 629 254; градското население е 2 553 524, а селското - 5 075 730 души. С командно-административни мерки населението в Пиринска Македония отново е обявено за \"македонско\" и в този край са преброени 178 862 \"македонци\" и само 93 671 българи, т. е 33,33 %.\r\nВ периода 1 - 14 март 2001 г. в България се извършва преброяване на населението. Според предварителните резултати от преброяването от 2001 г. като българи са се самоопределили около 6 850 000 души (85,5 %), турци – около 745 000 (9,3 %), а цигани (роми) – около 370 000 (4,65 %). Общо в България живеят 7 973 671 души (около 3 889 000 мъже и около 4 085 000 жени) или с над 500 000 по-малко от 1992 г. Отрицателният прираст за 2000 г. е 5,1 на хиляда. Жителите на градовете са 69 %, а на селата 31 %.1956 г. \r\nВ периода 2 - 6 април се провежда пленум на ЦК на БКП, на който БКП следва решенията на ХХ конгрес на КПСС, като осъжда култа към личността, но го свързва само с дейността на Вълко Червенков. Той трябва да отстъпи лидерството на БКП (на първия секретар на ЦК Тодор Живков) и премиерския пост (на Антон Югов - от 17 април същата година), но остава член на Политбюро на ЦК на БКП и заместник-председател на Министерския съвет. Увеличава се броят на заместник-председателите на Министерския съвет от пет на шест души (новият вицепремиер е Карло Луканов), както и броят на секретарите на ЦК - от три на пет (нови секретари са Енчо Стайков и Боян Българанов). Пленумът натоварва 11-членна комисия начело със секретаря на ЦК Димитър Ганев \"да прегледа процесите на осъдени членове на партията и други граждани и станалите извращения в следствието и да направи предложение за реабилитиране на невинно пострадалите членове на партията и граждани...\"1949 г. \r\nЛегацията на Великобритания връчва на българското правителство нота с обвинения, че България нарушава чл. 2 от мирния договор от 10 февруари 1947 г. за осигуряване на граждански права и свободи.\r\nНа 4 април 1949 г. легацията на САЩ връчва на българското правителство подобна нота.\r\nНа 22 април 1949 г. Министерството на външните работи на Народна република България (НРБ) отправя нота до правителствата на Великобритания и САЩ в отговор на нотите им. В българската нота се заявява, че \"България ще счита като акт на недружелюбие всеки опит да бъде третирана като държава, чиито вътрешни дела подлежат на обсъждане от външния свят\".1943 г. \r\nВ периода 31 март - 2 април цар Борис ІІІ е на посещение при Хитлер в Бергхоф. По време на срещата се водят разговори по хода на войната, англо-турските отношения и еврейския въпрос.\r\nБорис III е цар на българите (от 3 октомври 1918 г. до деня на неговата смърт – 28 август 1943 г.). Син е на княз (цар) Фердинанд I и княгиня Мария Луиза. Роден е на 30 януари 1894 г. в София. Получава веднага титлата княз Търновски. След завършване на средното си образование Борис III слуша лекции във Военното училище в София. След навършване на пълнолетие през 1912 г. официално е провъзгласен за престолонаследник на българския престол. Непосредствен свидетел е на провъзгласяването на независимостта на България (1908 г.) и въздигането й от Княжество в Царство (1908 г.). Участва като офицер със специални поръчения в Балканската война (1912–1913 г.) и в Междусъюзническата война (1913 г.). След въвличането на България в Първата световна война (1914–1918 г.) известно време е адютант на главнокомандващия Българската армия, но после отново е офицер за специални поръчения. След абдикацията на цар Фердинанд I на 3 октомври 1918 г. се възкачва на престола под името Борис III. Държейки сметка за тежкото положение, в което се оказва България след Междусъюзническата война и Първата световна война, през първите няколко години от царуването си съзнателно се въздържа от активно участие във вътрешнополитическия живот на страната. Дълбоко ненавижда управлението на БЗНС (1919–1923 г.), начело на което стои Александър Стамболийски, но е принуден да го търпи. Тайно обаче подкрепя антиправителствените действия на десните опозиционни сили. През октомври 1930 г. се оженва за италианската принцеса Джованна (Йоанна). От брака им през януари 1933 г. се ражда първото им дете – княгиня Мария Луиза. Тъй като според действащата по онова време Търновска конституция наследяването на трона става по пряка мъжка линия, въпросът за престолонаследника остава открит. Междувременно в България настъпват важни политически събития. Управлението на Народния блок, заместило управлението на Демократическия сговор, в резултат на силно разгорелите се котерийни борби между участващите в него партии бързо се изхабява. През май 1934 г. то е свалено без особени усилия от нов военен преврат (Държавен преврат на 19 май 1934 г.). Тъй като част от офицерите заговорници имат републикански убеждения, те представляват реална опасност за Двореца. Чрез ловки маневри царят съумява да разедини редиците на Военния съюз. С тези действия той отслабва позициите на правителството на Кимон Георгиев и през януари 1935 г. го заставя да напусне управлението на страната. След два преходни кабинета, през ноември 1935 г. Борис III поема цялата власт в свои ръце. Министрите са превърнати в обикновени административни чиновници, които той назначава и сваля по свое усмотрение. Картината в страната не се променя и след парламентарните избори през пролетта на 1938 г. Тъй като новоизбраната камара пак не му се нрави, тя е разпусната предсрочно и вместо нея в края на 1939 г. и началото на 1940 г. е избрана друга, по-послушна. През този период (юни 1937 г.) се ражда и второто дете на царското семейство. То вече е от мъжки пол. Наричат го Симеон и също получава титлата княз Търновски. Грижата за престолонаследника отпада. В момента, когато счита, че е решил по-главните въпроси за своето положение в страната и е затвърдил позициите на династията, Борис III се изправя пред други големи изпитания, които са главно от външно естество. През септември 1939 г. хитлеристка Германия напада Полша и с това се поставя началото на Втората световна война (1939–1945 г.). Докато пламъците на войната бушуват далеч от границите на България, царят твърдо се придържа към прокламирания от него курс на неутралитет. Когато обаче през следващата година военните действия се пренасят и на Балканския полуостров, възможностите му за маневриране силно се ограничават. Натискът на Берлин за въвличане на България във войната става все по-силен. На 1 март 1941 г. правителството на проф. Богдан Филов, не без негово съгласие, подписва Тристранния пакт, в резултат на който България става съюзник на държавите от хитлеристката ос. От този момент Борис III е лишен на практика от възможността да провежда самостоятелна външна политика. Той се оказва безсилен да се противопостави на следващото искане на своите съюзници – да обяви война на САЩ и Великобритания, което става на 13 декември 1941 г. Настъпилият обрат в хода на военните действия на Източния фронт, събарянето на диктатурата на Мусолини (юли 1943 г.) и отпадането на Италия като съюзник на хитлеристка Германия правят все по-несигурна перспективата пред българския монарх. В средата на август 1943 г. той предприема поредното си посещение при Адолф Хитлер. Както винаги то е кратковременно. След завръщането си се движи между Царска Бистрица и Двореца в София. Към 20–21 август неочаквано заболява тежко и след едноседмични мъчения умира на 28 август. Смъртта му е съвсем неочаквана и причините за нея и до днес остават неизяснени. На престола веднага е въздигнат синът му княз Симеон под името цар Симеон II. Поради непълнолетието му вместо него функциите на монарха се поемат от Регентство в състав: професор Богдан Филов, княз Кирил Преславски и ген. Н. Михов.1931 г. \r\nСедем опозиционни партии (демократи, БЗНС “Врабча 1”, БЗНС-Оранжев, занаятчии, радикали, обединени националлиберали) внасят интерпелация против правителствения терор в Народното събрание, а на 8 април гласуват недоверие на кабинета на Андрей Ляпчев.\r\nАндрей Тасев Ляпчев е политически и държавен деец. Един от лидерите е на Демократическата партия и Демократическия сговор. Роден е на 30 ноември 1866 г. в Ресен. Следва финансови и стопански науки в Цюрих, Берлин и Париж. След завръщането си в България е назначен в Министерството на финансите, но повече се занимава с журналистика. Включва се и в македоно-одринското революционно движение. Един от редакторите е на вестник \"Млада България\". Основател и редактор е на вестник \"Реформи\" – орган на Върховния македоно–одрински комитет. В края на ХIХ в. влиза в Демократическата партия и в скоро време става един от най-видните и дейци. Заема и отговорни държавни постове: министър на търговията и земеделието (16 януари 1908 г. – 5 септември 1910 г.) и на финансите (5 септември 1910 г. – 16 март 1911 г.). Възглавява Министерството на финансите от 21 юни до 28 ноември 1918 г., като от 17 октомври до 28 ноември 1918 г. е и управляващ Министерството на земеделието и държавните имоти. В кабинета на Теодор Теодоров (28 ноември 1918 г. – 7 май 1919 г.) е първото цивилно лице, което заема поста военен министър в България. След неуспеха на акцията на Конституционния блок срещу управлението на БЗНС (17 септември 1922 г.) е арестуван и хвърлен в затвора, за да бъде съден като един от виновниците за втората национална катастрофа, но поради влошено здравословно състояние е освободен и държан под домашен арест. Посреща с одобрение извършения държавен преврат на 9 юни 1923 г. и влиза в образувания на 10 август 1923 г. Демократически сговор. След напускането на Демократическия сговор от Александър Малинов и Никола Мушанов отказва да се върне във възстановената от тях Демократическа партия и до края на живота си е в Демократическия сговор, откроявайки се като един от лидерите му. От 4 януари 1926 г. до 21 юни 1931 г. е министър-председател и министър на вътрешните работи и народното здраве. При разцеплението на Демократическия сговор (май 1932 г.) застава начело на едното му крило, но поради тежко заболяване практически не се занимава с активна политическа дейност. Скоро след това – на 8 ноември 1933 г. умира.1924 г. \r\nС Определение № 1 на Върховния касационен съд на основата на Закона за защита на държавата са забранени БКП, Партията на труда, БКМС и техните синдикални и кооперативни организации. БКП минава в нелегалност.\r\nЗаконът за защита на държавата (ЗЗД) е наказателен закон, с който се забранява съществуването на всички видове организации, групи, сдружения и др., които използват нелегални структури и революционни методи за постигане на своите цели. Чрез този закон правителството на Александър Цанков се стреми да узакони разправата с политическите си противници и терора след Юнското и Септемврийското въстание – 1923 г. Законът за защита на държавата (ЗЗД) е гласуван от ХХI Народно събрание на 4 януари 1924 г. и влиза в сила с Указ № 2 от 23 януари 1924 г. Въз основа на закона Върховният касационен съд през април 1924 г. обявява за разтурени БКП, Партията на труда, Комунистическия младежки съюз, Общия работнически синдикален съюз и кооперация \"Освобождение\", като имотите им се отнемат. Впоследствие Законът за защита на държавата (ЗЗД) многократно е допълван и променян. През март и април 1925 г. са прибавени още 7 нови члена, а част от предишните са изменени с цел да се увеличат случаите на прилагане на смъртно наказание. През юли 1934 г. Законът за защита на държавата (ЗЗД) е допълнен отново, с което се намаляват възможностите за обжалване на произнесените присъди. Най-големи промени в закона са направени по време на Втората световна война – 1939-1945 г. (до 9 септември 1944 г.). Санкциите се увеличават и вече се налагат и за най-малки прояви на неподчинение. Смъртното наказание заляга в почти всички текстове на Законът за защита на държавата (ЗЗД), като то не се отменя дори когато касае непълнолетни. Законът за защита на държавата (ЗЗД) е премахнат от правителството на Отечествения фронт с наредба-закон на 16 октомври 1944 г.1915 г. \r\nДава се амнистия за престъпления по печата, при избори и при публични събрания.1314 г. \r\nВ Маврокастро (Белгород Дневстровски) е убит францисканският монах Анджело ди Сполети, един от активните разпространители на католицизма в българските територии на север от река Дунав. Пропагандната дейност на францисканския орден в “земите на сарацините, паганите, гърците и българите… и на другите невернически народи” по това време се документира от множество циркулярни писма и нареждания на главата на римската църква.На тази дата са родени: 1907 г. \r\nВ Лозенград, Турция е роден Борис Ибришимов - български композитор и музикален педагог. Автор на около 1 000 детски, училищни и хорови песни, оперети, маршове за духов оркестър и др. Завършва Държавна музикална академия - София (днешната Държавна музикална академия \"Проф. Панчо Владигеров\"). Учи при проф. Добри Христов, проф. С. Попов, проф. Н. Атанасов и проф. Ст. Брашованов.На тази дата умират: 1977 г. \r\nУмира Орлин Василев (псевдоним на Христо Петков Василев) - български писател комунист. Той е роден на 20 ноември 1904 в село Враняк, Михайловградска област. Сменя различни професии за препитание. През 30-те години на ХХ век е редактор на вестник \"Свят\" (1933-1934 г.); многократно арестуван. След 9 септември 1944 г. е директор на радиоразпръскването, работи в кинематографията, в редакцията на вестник \"Литературен фронт\", директор на Народната библиотека, депутат в НС. Автор на разкази, очерци, статии, филмови сценарии, есета, романи, драми и произведения за деца. Някои негови съчинения са: \"Бялата пътека\" (1929 г.), \"Прости сърца\" (1930 г.), \"Огненият обръч. 1923 г.\" (1933 г.), \"Дивата гора\" (1935 г.), \"Хайдутин майка не храни\" (1937 г.), \"Зъб за зъб\" (1944 г.), \"Житие-битие\" (1945 г.), \"Тревога\" (1948 г.), \"Любов\" (1952 г.), \"Щастие\" (1954 г.), \"Отломки\" (1963 г.) и др. Сценарист е на филма \"Страхил войвода\" (1938 г.), от който са запазени 1 200 м в архивите на БНФ. С Борис Боризанов работи върху екранизацията на пиесата на Никола Икономов \"Калин Орела\" (1950 г.), а със Захари Жандов по филмирането на пиесата си \"Тревога\" (1951 г., съвместно с А. Вагенщайн). През 1958 г. по романа му \"Хайдутин майка не храни\" Петър Б. Василев заснема \"Хайдушка клетва\", а през 1959 г. заедно с Владимир Петров написва сценарий по романа на Тургенев \"В навечерието\" - екранизация на най-известния у нас роман на руски писател.1940 г. \r\nВ София умира Пенчо Георгиев (П. Г. Попстоянов) – Български художник. Пенчо Георгиев е роден на 1 февруари 1900 г. във Враца. Специализира приложни изкуства в Париж при П. Лоран и други художници (1929-1934 г.). В живописния жанр използва различни техники: \"На смъртния одър\" (1926 г., темпера), \"Към пазара\" (1926 г., темпера), \"Задушница\" (1927 г., темпера), \"Прощаване\" (1927 г., темпера), \"Дунавски рибари\" (1929 г., акварел). В платната си от този период отрича съществуващото разбиране за битовата живопис, отказва се от наративността и етнографичността, стреми се към извеждане на идеята чрез сдържан и декоративен израз. В Париж работи като живописец, график и сценограф. Участва в Есенния салон (1929 г.). От парижкия му период са картините \"Безработни\" (1930 г., офорт), \"Продавачи на птички\" (1931 г., масло), \"Бедна жена от квартала\" (1931 г., масло), \"Скитник\" (1931 г., офорт), \"Кабаре\" (1931 г., офорт), \"Хотел\" (1931 г., гравюра върху дърво). В София създава повече от 30 сценографски решения, предимно за спектакли в Народния театър и Народната опера. По-известни негови картини и графики след 1934 г. са: \"Орачки\", \"Люлчина песен\", \"Погребение\", \"Зима край Дунава\", \"Край Ловеч” и др. Работи стенопис и илюстрация. На името на Георгиев е учредена годишна награда за сценография от СБХ.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.02", "title": "Денят 2 април в българската история"}
{"url": "http://www.focus-news.net/news/2018/04/02/2506692/sport-olimpik-lion-pobedi-tuluza-s-20.html", "text": "Олимпик Лион победи с 2:0 гостуващия отбор на Тулуза в мач от 31-вия кръг на Лига 1. И двата гола за домакините отбеляза холандецът Мемфис Депай, съответно в 24-та и 43-та минута.\r\nС тази победа Лион заема четвърто място във временното класиране с актив от 60 точки. Тулуза вече седем поредни мача няма постигната и с 30 точки се намира на 17-та позиция във временното класиране. Резултати от другите срещи от кръга:\r\nДижон-Марсилия 1:3\r\nГингам-Бордо 2:1\r\nНант-Сент Етиен 0:3\r\nТроа-Ница 0:2\r\nКан-Монпелие 1:3\r\nЛил-Амиен 0:1\r\nСтрасбург-Мец 2:2", "date": "2018.04.02", "title": "Спорт: Олимпик Лион победи Тулуза с 2:0"}
{"url": "http://www.focus-news.net/news/2018/04/02/2506694/plovdiv-novata-tsena-za-prestoy-v-sinya-zona-v-grada-vliza-v-sila.html", "text": "Два лева за 1 час престой в Синя зона в Пловдив ще плащат от понеделник потребителите на зоната. Това съобщи за Радио „Фокус“- Пловдив заместник-кметът по транспорт на Община Пловдив инж. Златин Велев. Новата цена се въвежда съгласно прието на 23 януари т. г. решение на Общинския съвет. „Това е една от мерките за ограничаване броя на автомобилите в централната градска част и подобряване качеството на атмосферния  въздух“, коментира заместник-кметът. Той припомни, че са предоставени различни варианти за таксуване в „Синя зона“. Освен с талони по 2 лв. за едночасов престой, срещу същата цена с включено ДДС може да се изпрати SMS на 1332. Монтираните на възлови места 23 паркомата дават възможност да се заплати и 1 лев за 30 минути.\r\n„Синя зона“ работи от 8:30 ч. до 17:30 ч. в дните от понеделник до събота включително, а в неделя и на официалните празници паркирането е безплатно.\r\nЦветана ТОНЧЕВА", "date": "2018.04.02", "title": "Пловдив: Новата цена за престой в „Синя зона“ в града влиза в сила"}
{"url": "http://www.focus-news.net/news/2018/04/02/2506695/xiii-maraton-na-cheteneto-shte-se-provede-prez-mesets-april-v-blagoevgrad.html", "text": "XIII маратон на четенето предстои да се проведе през април в Благоевград. Инициативите, стартират днес, когато отбелязваме Международния ден на детската книга, и завършва на 23 април, когато е Световния ден на книгата и авторското право. Това съобщиха от пресцентъра на Община Благоевград. От 13.30 часа днес децата на Благоевград ще могат да посетят Детско утро под надслов „Андерсенови приказки“ в читалня „Детски отдел“.  \r\nВ навечерието на един от най-светлите християнски празници - Великден, на 4 април от 12.30 часа в отдел „Изкуство” ще се проведе инициативата  „Писани яйца”. В същия ден от  17.30 ч. в зала „Изкуство”, шеф Иван Манчев ще представи книгата си „Мечти и кошмари”. \r\nИзненадите продължават на 12 април от 13.30 ч. в читалня „Детски отдел“ със  среща-разговор с детската писателката Мария Маринова. На 16 април в 13/15 ч. ще се проведе драматизация на изучавани Андерсенови приказки. \r\nЗа четвърта поредна година отдел „Читални” ще гостуват в Дом за възрастни хора „Св. Петка” на 18 април от 10.00 часа.  \r\nМежду 09.30- 17.30 часа, на 23 април в заемна за възрастни, на втори етаж на Регионална библиотека „Димитър Талев“ ще се проведе Ден на отворените врати  под мотото: „ Открий удоволствието от четенето на книги”. В същия ден от 15.45 часа в читалня „Детски отдел“ ще започне Детско утро под надслов „Любими приказни герои“. \r\nОтново в читалня „Детски отдел“, на  24 април от 11.30 часа започва викторина под надслов „Вече зная повече по български език и литература. Наситената с интересни събития програма завършва на 25 април с Ден на отворените врати в „Детски отдел“, които ще се проведат между 09.00- 17.00 часа.", "date": "2018.04.02", "title": "XIII маратон на четенето ще се проведе през месец април в Благоевград"}
{"url": "http://www.focus-news.net/news/2018/04/02/2506698/faz-nad-hilyada-turski-diplomati-i-darzhavni-sluzhiteli-sa-potarsili-ubezhishte-v-germaniya-sled-opita-za-darzhaven-prevrat-sreshtu-redzhep-tayip-erdogan.html", "text": "От лятото на 2016 г. насам, когато срещу Реджеп Тайип Ердоган бе организиран опит за държавен преврат, над хиляда турски дипломати, държавни служители и техните семейства са подали молби за убежище в Германия. Броят на одобрените кандидатури до този момент от годината се равнява на 42%, съобщава националният ежедневник Die Frankfurter Allgemeine Zeitung.\r\nПо данни на Федералната служба за миграцията и бежанците 288 притежатели на дипломатически паспорти (черни паспорти) и  771 държавни служители (със зелени паспорти) са подали молба за убежище до 7 март тази година. В данните са включени и членовете на техните семейства. \r\nОт началото на текущата година до края на месец февруари във ФРГ закрила са потърсили 1,4 хил. граждани на Турция. През цялата 2017 г. броят на турците, кандидатстващи за убежищe в Германия е бил около 8,5 хил., докато през 2016 г. те са били около 5,7 хил. \r\nПроцентът на признатите молби за убежище се е увеличил през 2017 г. от около осем процента на 28%, а през тази година са 42%. Федералната служба за миграцията и бежанците не коментира причините за увеличаването на броя на признатите за бежанци. Причините за бягство от страните на произход не се отчитат статистически от органа, поясняват от редакцията. Тереза Герова", "date": "2018.04.02", "title": "FAZ: Над хиляда турски дипломати и държавни служители са потърсили убежище в Германия след опита за държавен преврат срещу Реджеп Тайип Ердоган"}
{"url": "http://www.focus-news.net/news/2018/04/02/2506702/blagoevgrad-obshtina-i-sportnite-klubove-organizirat-bezplatni-zanimaniya-za-uchenitsite-prez-velikdenskata-vakantsiya.html", "text": "Община Благоевград и спортните клубове на територията на града предоставят безплатни занимания по различни видове спорт за учениците през априлската ваканция, която започва от днес. Това съобщиха от пресцентъра на Общината. Всеки ден до 8 април, по утвърден график, децата ще могат да упражняват любимите си спортни занимания, както и да открият нови такива.\r\nВ спортен комплекс „Пирин“ ще се провеждат тренировки по самбо, борба, кик бокс, акробатика, естетическа гимнастика, лека атлетика, баскетбол, хокей на трева и хандбал. В зала „Скаптопара“ децата ще имат възможност да посещават тренировки по баскетбол. В Обсерваторията при парк „Ловен дом“ ще се провежда ориентиране и лека атлетика, а в Младежки дом - спортни танци. В сградата на бившия Младежки дом децата ще се провеждат тренировки по естетическа гимнастика. Заниманията по спортна стрелба ще бъдат в стрелбището, което са намира на ул. „Антон Чехов“ №1, тренировките по художествена гимнастика – III ОУ „Димитър Талев“. Заниманията по шахмат ще има в „Шах клуб Виктори“ на ул. „Тодор Александров“ №23, а в IV ОУ „Димчо Дебелянов“ ще има тренировки  по баскетбол и бадминтон. Тренировките по мотокрос ще се провеждат на мотополигон „Зелен дол“, а във фитнес зала „Голдън джим“ ще се провеждат заниманията по канадска борба. \r\nУчениците от всички училища на територията на община Благоевград ще могат напълно безплатно да посещават спортните занимания, към които имат интерес. Целта на общинското ръководство е да се поощряват добрите практики, като се дава възможност на учениците да запълнят правилно и полезно свободното си време. Спортът се превърна в добра практика и традиция в Благоевград, което доведе до много спечелени титли от младите спорни надежди на града. Освен полезен за здравето, спортът формира отговорност, характер и партньорство в бъдещето на Благоевград.", "date": "2018.04.02", "title": "Благоевград: Община и спортните клубове организират безплатни занимания за учениците през великденската ваканция"}
{"url": "http://www.focus-news.net/news/2018/04/02/2506696/blagoevgrad-dvizhenieto-po-patya-simitli-kresna-sled-tunel-kriviya-se-izvarshva-v-ednata-lenta-poradi-patnotransportno-proizshestvie.html", "text": "Движението е в една лента на път I-1 Симитли - Кресна след тунел \"Кривия\" поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.04.02", "title": "Благоевград: Движението по пътя Симитли - Кресна след тунел \"Кривия\" се извършва в едната лента поради пътнотранспортно произшествие"}
{"url": "http://www.focus-news.net/news/2018/04/02/2506700/zapochva-sedmitsa-na-gorata-2018-g.html", "text": "Започва Седмица на гората – 2018 г., която тази година ще се проведе под мотото „Децата и гората на България за бъдещето на зелена Европа“. Това съобщиха от Изпълнителна агенция по горите. Националното откриване е от 11.00 часа в зала „Възраждане“ в гр. Габрово. Домакин на мероприятието е Северноцентрално държавно предприятие. В събитието ще участват официални лица, лесовъди и служители от горската система на страната, гости и представители на ведомства и институции. \r\nТрадиционно ще бъдат връчени наградите „Лесовъд на годината“ и „Служител по контрола и опазването на горските територии“ за 2017 година. Със символично залесяване ще се постави началото на Седмица на гората, чествана за първи път през 1925 г. като празник на зелесяването. В чест на лесовъдския празник, в продължение на цялата седмица и на територията на цялата страна ще се извършат залесявания с участието на желаещи граждани. Мащабно залесяване е предвидено за 10.04.2018 г. на територията на Стара Кресна, където през лятото на миналата година, опустошителен пожар унищожи иглолистни и широколистни насаждения  на територия от хиляди декари по протежение на Кресненското дефиле. \r\nРекорден брой деца от цялата страна са заявили участие и тази година в националната инициатива „Лесовъд за един ден“. Игрите ще започнат на 30 март и ще продължат до 24 април.\r\nСъбитията по време на Седмицата на гората предшестват с няколко дни неформалната среща на генералните директори по горско стопанство на Европейския съюз, която ще се проведе на 11 и 12 април. В рамките на мероприятието ще бъде организирано залесяване с участниците в срещата под надслов „За зелена, обединена Европа“.", "date": "2018.04.02", "title": "Започва Седмица на гората – 2018 г."}
{"url": "http://www.focus-news.net/news/2018/04/02/2506699/plovdiv-opasnost-ot-padashti-kamani-ima-po-patishtata-asenovgrad-smolyan-i-krichim-devin.html", "text": "Опасност падащи камъни има по пътищата Асеновград-Смолян и Кричим-Девин. Това каза за Радио „Фокус“-Пловдив дежурният от Областно пътно управление. Пътищата в Пловдивска област са сухи и нормално проходими. Проходът Троян-Кърнаре е отворен за движение на всички моторни превозни средства. Ограничено е движението за камиони по-високи от 4 метра през тунелите по пътя Асеновград – Нареченски бани. Обходният маршрут за водачите е по третокласния път Кричим-Девин. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Срокът за изпълнението им е до 14 май. Ограничено е движението за камиони над 5 тона по пътя Плодовитово-Първомай-Асеновград, в района на моста над река Марица. Причината е намален габарит на пътното платно. Обходният маршрут за водачите е по пътя Стара Загора – Поповица и път І-8 София-Пловдив-Свиленград.\r\nТрафикът на територията на град Пловдив е натоварен към този час на деня. Задръствания се образуват по булевардите „Цар Борис III Обединител“, „Христо Ботев“, „Шести септември“, „Васил Априлов“, „руски“, „Пещерско шосе“, както и по входно-изходните артерии на града.\r\nВесела КРЪСТЕВА", "date": "2018.04.02", "title": "Пловдив: Опасност от падащи камъни има по пътищата Асеновград-Смолян и Кричим-Девин"}
{"url": "http://www.focus-news.net/news/2018/04/02/2506697/stara-zagora-spektakalat-nashata-golyama-frenska-svatba-na-teatar-bonini-poluchi-statuetkata-chudomir-vav-festivala-komediyniyat-hit-na-sezona-2018.html", "text": "„Нашата голяма френска сватба“ от Жан – Жак Брикер и Морис Ласег, с режисьор Асен Блатечки, спектакъл на Театър „Бонини“ получил оценка на публиката 5.85 е победителят в 17-ото издание на театралния фестивал „Комедийният хит на сезона“ в рамките на „Чудомирови празници 2018“, предаде кореспондент на Радио „Фокус“. На второ място, с оценка на публиката 5.69, е спектакълът на Русенския театър „Сава Огнянов“ - „Редки тъпанари“, с режисьор Теди Москов. Трети, с оценка 5.58, е спектакълът „Женитба“ на Гогол на Драматично – куклен театър – Плевен. Моноспектакълът на Захари Бахаров „Чамкория“ получи оценка на публиката 5.41, а с оценка 5.04 бе оценен спектакълът на Театър „Любомир Кабакчиев“ – „Аферата с мъртвите души“.\r\nСтатуетката „Чудомир“ бе връчена на театралния колектив на спектакъла „Нашата голяма френска сватба“ на специална церемония, на която бяха и официално закрити 25-те Чудомирови празници, от зам.-министъра на културата Амелия Гешева. На церемонията присъстваха още кметът на община Казанлък Галина Стоянова, областният управител Гергана Микова, зам.- председателят на Народното събрание Емил Христов и народният представител от ГЕРБ Борис Кърчев, който бе и в качеството си на председател на Фондация „Чудомир“, председателят на Общинския съвет Николай Златанов и др. \r\nВ приветствието си зам.- министърът на културата Амелия Гешева изрази задоволството си да бъде в Казанлък. „Вярвам, че истински може да се смее само свободният човек. Затова изключително много се радвах да чуя тази вечер смеха на всички вас – хора свободни по дух, хора вярващи. Най–важното е да научим децата си на нашето минало, на нашите корени, на онова, което градът ви пази като своя история и като своя самобитност и в същото време да ги научим да се забавляват, понякога и да се самоиронизират“, заяви тя. Амелия Гешева изрази своят благодарност към Община Казанлък в лицето на кмета Галина Стоянова, на Фондация „Чудомир“ и Музей „Чудомир“ за това, че за 25 години Чудомировите празници не само не бяха забравени, а вече са част от националния културен календар. „Искрено вярвам, че фестивалът ще има много по 25 години, защото хората в Казанлък ценят изкуството във всичките му жанрове и освен това, умеят да се забавляват“, каза още зам.- министърът на културата.\r\nТеатралният фестивал „Комедийният хит на сезона“, чието начало е през 2002 година, е едно от най–чаканите събития в Чудомирови празници през последните 17 години. В първите издания на фестивала тричленно жури присъжда наградата за най–добър спектакъл, а паралелно с това има и награда на публиката. От 2011 година комедийният хит се определя само от гласовете на зрителите. На първото издание на фестивала през 2002 година наградата е присъдена на спектакъла на Съни Сънински „Охранители“ на Малък градски театър зад канала.\r\nКакто всяка година и тази, част от събитията в програмата на празниците бяха насочени към младата публика. Едно от тях бе конкурсът за изпълнение на хумористична творба „Чудонемирчета“, организиран от Библиотека „Искра“. По време на церемонията по закриване на Чудомирови празници 2018 бяха представени и някои от отличените изпълнения в конкурса. \r\nЗа поредна година в рамките на Чудомирови празници си дадоха среща различните видове изкуства, намерили израз в 33 прояви организирани от Община Казанлък, Фондация „Чудомир“ и Литературно – художествен музей „Чудомир“.\r\nЧудомирови празници 2018 бяха закрити от председателя на Фондация „Чудомир“ Борис Кърчев, който благодари на Община Казанлък за финансовата и организационна подкрепа, на Музей „Чудомир“ и неговия директор Добрина Матова за всеотдайната работа, на всички, взели участие в празниците и на публиката, изпълнила залите в осемте празнични дни: „Това е най-голямата оценка за нашата работа.“ \r\nСлавяна ГАЙДАРОВА", "date": "2018.04.02", "title": "Стара Загора: Спектакълът „Нашата голяма френска сватба“ на Театър „Бонини“ получи статуетката „Чудомир“ във фестивала  „Комедийният хит на сезона 2018“"}
{"url": "http://www.focus-news.net/news/2018/04/02/2506705/s-normalna-intenzivnost-e-trafikat-po-republikanskata-patna-mrezha-v-oblast-shumen.html", "text": "С нормална интензивност е трафикът по републиканската мрежа в област Шумен, предаде репортер на Радио „Фокус“- Шумен. Настилките са предимно сухи. Времето е ясно, видимостта е нормална. Температурата на въздуха е от 6 до 9 градуса. Върбишки проход остава затворен за всички видове пътни превозни средства. Ришки проход е отворен без ограничения. Ограничено е движението на автомобили над 3,5 тона по пътя Секулово – Тодор Икономово от км 9 до км 16, поради компрометирано състояние на мостово съоръжение. В сила е забраната за автомобили над 10 тона по пътя Радко Димитриево – Друмево, поради свлачища. Обходът е Шумен- Овчарово- Друмево. Опасност от падащи камъни има по пътя Шумен- Карнобат.Интензивен е трафикът по основните булеварди в Шумен. Светофарните уредби функционират без промяна. \r\nИвелина ИВАНОВА", "date": "2018.04.02", "title": "С нормална интензивност е трафикът по републиканската пътна мрежа в област Шумен"}
{"url": "http://www.focus-news.net/news/2018/04/02/2506704/ivan-portnih-premierat-boyko-borisov-se-prevarna-v-edin-ot-liderite-na-diplomatsiyata-v-tazi-slozhna-geopoliticheska-obstanovka.html", "text": "Премиерът Бойко Борисов се превърна в един от лидерите на дипломацията в тази сложна геополитическа обстановка. Това каза кметът на Варна Иван Портних в разговор с Илиана Беновска в предаването „Беновска пита“ по Радио К2 и Канал 3.  Срещата ЕС-Турция във Варна\r\n„Бяхте домакин на срещата на върха между ЕС – Бойко Борисов – Ердоган. Градът как усети тази среща“, попита Беновска. \r\nИван Портних отговори, че Варна е специален град и е морската столица на България, както и източната врата на ЕС. Портних благодари на премиера Бойко Борисов, който е оценил организационните възможности на града. Той допълни още, че за последната половин година Варна е домакин на срещата с президента на Франция Макрон, както и на срещата България-Румъния-Гърция-Сърбия, определяна дори като срещата на Варненската четворка. „Срещата на лидери на ЕС-Турция вкара Варна в световния информационен обмен за пореден път“, посочи Портних. Кметът на морската столица благодари още на тези, които са допринесли за избягването на трафика по време на важната европейска среща. \r\n„Имаше и протести срещу тази среща. Вие като, че ли с твърда ръка ги потушихте. Така ли беше“, попита Беновска. \r\nИмаше два протеста, но те претекоха с много малко участие, посочи Иван Портних. Той допълни, че България е демократична държава и всеки може да изразява мнението си. Тези протести не са се отразили на ритъма на града, както и на организацията във връзка със срещата ЕС-Турция. Позицията на правителството по случая „Скрипал“\r\n„Второто по важност събитие за последните 28 години за България е еманципацията на Борисов и неговия „кабинет 3“ да може той да застане на пробългарска, но и достатъчно уравновесена дипломатическа позиция по отношение на конфликта Великобритания-Русия. Вие сте половин руснак по баща, каква е Вашата лична позиция като човек и кмет на Варна? Правилно ли постъпи Борисов като балансира отношението си и не отзова нашия посланик и не гони руски дипломати“, попита Беновска.\r\n„Постиженията на премиера Борисов в международен план за неоспорими. Той се превърна в един от лидерите на дипломацията в Европа. В тази сложна, международна обстановка в цял свят трябват разумни и балансирани позиции. Срещата ЕС-Турция е изключително сложна и натоварена с много очаквания от всички страни. Диалогът е много по-добър от липсата на такъв. Правителството реагира, отчитайки националния интерес и по конфликта Великобритания-Русия. Варна е най-източната точка на ЕС и заема важно място в Черноморския регион. Исторически градът е космополитен“, отговори Иван Портних.Ръстът на туризма\r\n„Руският туризъм ще се повиши ли след тази позиция на България. Вашата прогноза“, попита Беновска. \r\n„Радваме се на устойчив ръст на туристите, както от Централна и Източна Европа, така и от традиционни пазари като немския. Нараства броят на руските туристи през последните години. 2017 беше рекордна за Варна като туристически сезон. Прогнозите за 2018 години са положителни. Очаква ни едно добро лято. Не делим туристите“, заяви Иван Портних.Икономическото развитие на Варна\r\n„Създават се две икономически зони във Варна. Има ли проявен инвестиционен интерес и в каква област“, попита Беновска. \r\nИван Портних отговори, че едната икономическа зона е с националните компании. Когато държавата и местната власт са в един такъв проект, това е гаранция за всеки инвеститор. Със съседните общини Аксаково, Девня и Белослав са обединени в създаването на втора зона, за да се използва пълноценно изградената инфраструктура – пристанищата „Варна Изток“, Варна Запад“, частните пристанища, летището, ж.п. и пътната инфраструктура. Варна има 6 университета, 3 колежа, 40 000 студенти, добре подготвени млади хора, което е важно за инвеститорите. Икономическият министър Емил Караниколов ще посети Варна. Има сериозни заявки за инвестиции във Варна и прилежащите общини. ИТ сектор и оутсорсинг сектора са разкрили над 10 компании. Варна ще е домакин на две значими събития: годишната среща на оутсорсинг компаниите и на конференция на водещи в световен мащаб фирми от ИТ сектора. Нарастващият интерес е заради наличието на подготвени млади хора, подобряването на транспортната свързаност не само по време на летния сезон, а целогодишно. Има нови нискотарифни компании, които осъществят полети до Варна и от Варна, обясни кметът на града.Инфрастуктурните проекти\r\n„Осигурено ли е финансиране и кога ще приключат инфраструктурните проекти“, попита Беновска.\r\n„Инфраструктурното развитие за последните две години е изключително мащабно. Успяхме да запазим това ударно темпо и да го ускорим. Имаме осигурено финансиране за над 350 млн лева. Благодаря на правителството за огромната помощ по строителството на бул. „В. Левски“, 85 млн лева е подкрепата на държавата. Това е съизмеримо с изграждането на Аспаруховия мост преди десетилетия. Той ще реши радикално проблемите с трафика на града и ще осигури транзитен трафик на всички, които пътуват към курортите на север от Варна. Преди началото на активния летен сезон трябва да завършат пътните възли“, отговори Иван Портних.Развитието на спорта\r\n„Сега се борите за титлата европейски град на спорта, след като бяхте европейска младежка столица. Цялото това обновяване на града ще помогне ли“, попита Беновска.\r\nУсилията на общината са насочени в сферите: образование, култура, спорт, здравеопазване. Акцент се поставя върху популяризирането на масовия спорт, изграждането на редица спортни площадки и обновяване на училищните дворове. Строеж на нова библиотека\r\n„Новата библиотека, която сте започнали да проектирате и строите, е може би първият проект в България от по-новото ни време. Кое Ви подтиква“, попита Беновска. \r\n„От 30 години не е строена библиотека в България. Това е едно предизвикателство за Варна, явиха се 350 проектантски бюра от цял свят. За 135-годишнината на бинлиотеката успяхме да издадем разрешително за строеж. Тази библиотека ще бъде с най съвременно съдържание, място за културни и социални събития. Това ще бъде новата емблема на града ни“, заяви кметът на Варна Иван Портних. Инициативата на община Варна и предаването „Беновска пита“\r\nИлиана Беновска попита Иван Портних каква съвместна инициатива ще предложи, като Беновска заяви, че тя е готова с предложение, но ще го остави за следващия разговор с Портних. Съвместната инициатива между община Варна и Радио К2 и Канал 3 е свързана с популяризирането на масовия спорт и кандидатурата на Варна за европейски град на спорта. Така завърши разговорът между Иван Портних и Илиана Беновска в предаването „Беновска пита“ по Радио К2 и Канал 3 на 1 април 2018 година.", "date": "2018.04.02", "title": "Иван Портних: Премиерът Бойко Борисов се превърна в един от лидерите на дипломацията в тази сложна геополитическа обстановка"}
{"url": "http://www.focus-news.net/news/2018/04/02/2506709/die-presse-berlin-e-odobril-iznos-na-orazhie-za-irak-na-stoynost-60-miliona-evro.html", "text": "В рамките на последните две години федералното правителство на Германия е одобрило износ на оръжие за Ирак на обща стойност 60 милиона евро. Това става ясно от отговор на Министерството на външните работи на запитване от фракцията на партията „Левица“, отбелязва австрийският ежедневник Die Presse. \r\nПрез 2017 г. общата стойност на одобрения износ на оръжие е била 15 милиона евро. В тази връзка от редиците на „Левица“ бе отправена остра критика. Заместник-председателят на парламентарната група на партията Севим Дагделем изрази възмущение от факта, че „федералното правителство безотговорно разрешава германските оръжия да се изнасят директно към зоната на военни действия в Ирак\". Управляващите в Берлин не могат нито да контролират, нито да гарантират за какво биват използвани доставените оръжия, подчерта Дагделен, като същевременно допълни, че не може да се изключи възможността за това кюрдските сили и военните на Багдад да ги използват едни срещу други. \r\n„Федералното правителство е доста абсурдно в собствените си изявления за политика за ограничаване на износа на оръжие, след като в същото време нарушава германското право\", коментира заместник-председателят на парламентарната група на партията „Левица“..Тереза Герова", "date": "2018.04.02", "title": "Die Presse: Берлин e одобрил износ на оръжие за Ирак на стойност 60 милиона евро"}
{"url": "http://www.focus-news.net/news/2018/04/02/2506706/burgas-natsionalnata-sistema-za-ranno-opovestyavane-i-preduprezhdenie-na-naselenieto-pri-bedstviya-i-avarii-shte-bade-testvana.html", "text": "Националната система за ранно оповестяване и предупреждение на населението при бедствия и аварии се тества два пъти годишно в първия работен ден на месец април и на месец октомври чрез задействане на акустичните сигнали. Това съобщиха от пресцентъра на Община Бургас. В тази връзка днес от 13.00 часа в Бургас ще се провери техническото състояние на изградената сиренна система.\r\nЗа да се избегне излишен стрес, Общината съветва да бъдат предупредени деца, възрастни хора, роднини и колеги, че това ще е просто тренировка и няма нищо страшно.", "date": "2018.04.02", "title": "Бургас: Националната система за ранно оповестяване и предупреждение на населението при бедствия и аварии ще бъде тествана"}
{"url": "http://www.focus-news.net/news/2018/04/02/2506707/yavor-notev-op-imat-svoi-mneniya-pri-sabitiya-s-dvoyak-prochit-zashtoto-koy-shte-kazhe-koe-e-vyarnoto-reshenie-za-interesite-na-balgariya.html", "text": "ОП имат свои мнения при събития с двояк прочит, защото кой ще каже кое е вярното решение за интересите на България. Това каза Явор Нотев, заместник-председател на 44-тото НС, ОП, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nВодещата Илиана Беновска подари на своя гост книгата с интервюто ѝ с Ахмед Доган от 1992 г. с думите: „Може би ще го разберете този политик по друг начин, ако прочетете това!”. Явор Нотев отговори, че ще му бъде любопитно да види какво е съдържанието.Атаките от страна на ДПС срещу участието на „Обединените патриоти“ в управляващата коалиция\r\n„Вярно ли е, че „Обединените патриоти“ подавате оставка от правителството?“, попита водещата Илиана Беновска. „При едно условие!“, отговори Явор Нотев. „Честит първи април, днес никой не ми се хваща!“, пошегува се Беновска. \r\n„Защо продължавате да издържате на нападките срещу вас, че сте националисти, че сте нежелани и от Европа, и в България в управлението?“, продължи вече сериозно водещата. Явор Нотев отговори, че според него това е въпрос на самооценка на тези, които продължават с тези нападки. Според него е ясно, че нападките са неефективни и не са полезни за никого, но въпреки това те продължават. „Очаквам умора от подобни твърдения и инициативи, защото да се влезе в спор също е такава загуба на време и на енергия!“, каза заместник-председателя на Народното събрание. \r\n„Не знам каква умора ще настъпи, не знам дали слушахте коментара ми, но споменавам в него, че почетният председател на ДПС Ахмед Доган, споменавам ДПС, защото те са основният опонент срещу вашето присъствие в управлението, е получил един доста иносказателен подарък на старинен съд с надпис със златни букви „и това ще отмине“. Не че този надпис е бил адресиран към това, че „Патриотите“ ще отминете от управлението, но след това Доган е напомнил по случай своя рожден ден на своите гости, че ДПС е гарант на сигурността и Вие знаете, че в крайна сметка те са пазителят на етническия модел в България, няма да го отречете!“, коментира водещата Илиана Беновска. Събеседникът ѝ отговори: „Аз не бих казал, че всичко, което се случва в страната, се дължи на вижданията на ДПС и нейния почетен председател. Всеки има своето място, своята роля. Най-лесно е да се върнем към резултатите от изборите, когато за първи път „Обединени патриоти“ застанаха в тази вътрешнополитическа палитра като трета политическа сила. Ето защо не съм склонен непрекъснато да се обръщам надолу и назад и да коментирам конкретни изявления или конкретни разсъждения върху ситуации, които съпътстват деня ни!“. Той продължи, че за него много по-важно и по-определящо е какво се случва в „Обединени патриоти“, в управляващата коалиция и отношенията, които за пръв път са се проявили през миналата седмица, а именно оценката на лидера на БСП за решението на правителството по случая „Скрипал“.\r\n„Не е ли въпрос на политическа справедливост обаче и вие, и ДПС да признаете взаимно качествата, които носите, като политически субекти, и да има уравновесено политическо отношение не на противопоставяне, а на работа в политиката в името на България?“, попита водещата Илиана Беновска. Явор Нотев отговори, че нападките срещу „Обединените патриоти“ идват най-вече от страна на ДПС и те се появяват без конкретен повод. „Но те си имат своите аргументи, които са убедителни за тях, и сигурно имат голямото историческо право, бидейки гарант за етническия мир не само в България, но и на Балканите, да имат ясно отношение към онова, което те наричан национализъм при вас!“, отбеляза водещата Илиана Беновска. Събеседникът й отговори, че по-добре да не влизаме в темата за историческите аргументи и емоции по този начин. Той продължи, че ако ДПС има възражения към формата на управлението на страната, става въпрос за коалиция, в която безусловно са включени „Обединени патриоти“, то критиката трябва да бъде масирана и да бъде отнесена най-вече към голямата партия в тази коалиция. „Но те не критикуват Бойко Борисов, те се фиксират само върху критика към партиите от „Обединени патриоти“, визирам ПП Атака най-вече, може би и като коалиция и това е една несериозна дейност от гледна точка на вътрешнополитическите задачи, които имаме да решаваме!“, каза още заместник-председателят на Народното събрание.Отношенията вътре в коалицията „Обединени патриоти” и в управляващата коалиция\r\n„Но Вие казахте нещо много интересно сега, че вие „Обединени патриоти“ „безусловно сте в коалицията“. Аз искам да Ви попитам без ирония дали вашата коалиция „Обединени патриоти“ е безусловна, помежду ви, между трите партии, защото често прескачат искри помежду ви, а пък дори Валери Симеонов става като проводник на токови удари между самите „Обединени патриоти“, ГЕРБ и самия Борисов?“, попита водещата Илиана Беновска. Явор Нотев отговори, че наистина има отделни моменти, в които прехвърчат искри, но е прекалено рано да се говори за разпад на коалицията. „Не говоря за разпад, питам за безусловност. Питах безусловна ли е вашата коалиция между трите партии – Атака, ВМРО и НФСБ? И второ, безусловно ли присъствате вие в коалицията с ГЕРБ, след като непрекъснато протичат токови удари?“, уточни водещата. Събеседникът й отговори, че и двете коалиции са факт. Условията, които съществуват между партиите, съставляващи коалицията, са предмет на договаряне при влизането в управлението. „Питам Ви комфортно ли ви е, ако трябва да го преведа на по-човешки език, в тази коалиция, или още не сте напаснали зъбчатите колелца помежду си?“, продължи водещата. Събеседникът ѝ отговори: „Те няма да се напаснат! Най-комфортно щеше да ни бъде, ако ПП Атака беше спечелила изборите и беше управляваща с мнозинство, само че това не е така! Щом като не е така и не е факт сега, ние сме в условията на коалиция. Условията, при които работим, са в нашето коалиционно споразумение и аз твърдя, че то е работещо споразумение, както в рамките на „Обединените патриоти”, така и в тази на управляващата коалиция с ГЕРБ! Не се наблюдават процеси, нито основания да се твърди сериозно, че коалициите са пред разпад!”.\r\n„Добре, но Волен Сидеров, вашият лидер на Атака, на 7-ми март заяви „Ще съм безкомпромисен, ако Валери Симеонов не се извини на патриарх Кирил!”. Да сте чули, аз не съм чула извинение от страна на Валери Симеонов?”, попита водещата Илиана Беновска. Събеседникът ѝ отговори, че Валери Симеонов е потвърдил своята позиция, че има моралното право да каже тези думи и извинение не е последвало. „Е тогава къде му е безкомпромисността на Волен Сидеров?”, продължи водещата. Явор Нотев отговори: „Това, че няма да направи компромис със своята опозиция, означа, че и той не се извинява и не оттегля позицията на ПГ, ръководена от него, да се разграничи от думите на г-н Валери Симеонов. Вярвам никой не е разбрал, че групата се отграничи!”. Водещата обясни, че Волен Сидеров е заявил „Изявлението на Валери Симеонов за патриарх Кирил не беше съгласувано с мен и с Красимир Каракачанов”. Заместник-председателят на парламента се съгласи, че това е точно така и продължи, че това е част от начина, по който работи коалицията, по който говорят нейните лидери, на отношенията между представителите й в изпълнителната власт и парламентарната група. „Да, така си говорим и всеки има право на позиция, която да заяви. Оценката, че парламентарната група и Волен Сидеров няма да отстъпи от решението си да се отграничи от думите на Валери Симеонов не е променено! Този въпрос остава решен по този начин, всеки има своето право, своята относителна тежест и своята отговорност за това, което е направил!”, заяви той. \r\n„Но не е само това, не тлее ли някакво напрежение, вие може да се превърнете в бомба със закъснител за ГЕРБ и Бойко Борисов?”, попита водещата Илиана Беновска. Явор Нотев отговори, че вижда как това може да се случи и не вижда защо. \r\n„Но вие имате и други противоречия, като казвам „вие” имам предвид, че като че ли сте разделени на две групи – Атака и ВМРО намирате повече допирни точки и повече общност в позициите и действията си, докато и НФСБ и бих казала неговият лидер Валери Симеонов често се различават, рязко при това понякога, от ВМРО и Атака. Например позицията за Русия. Вярно, че Валери Симеонов, сега да изясня да не ме обвини, приветства министър-председателя по отношението на решението, което взе, да не се отзовават посланици – руски от България и български от Русия, но имахте достатъчно разминаване по отношение на изборите, които се проведоха в Русия!”, продължи темата водещата Илиана Беновска. Събеседникът й подчерта, че тези различия са били факт още при съставянето на коалицията. „Сякаш възниква нужда или да се осъвременят условията в коалиционното споразумение, или някои от тях да се махнат, а други да се добавят във вътрешнокоалиционното ви споразумение, не го ли усещате?”, попита водещата Илиана Беновска. Явор Нотев категорично заяви, че не може да се съгласи с такова твърдение. Той обясни, че точно по тази причина трите партии не са се обединили в една. Всяка партия в „Обединените патриоти” е запазила своя периметър на действия, свободата си и посланията към собствените си избиратели. „Казахме това, което ни обединява. Твърдим, че интересите на страната са водещи, когато приехме да участваме в управлението. Резултатите от изборите, начина, по който се постави въпроса за това дали да се състави правителство или да има нови избори, начина, по който трябваше да вземем решение в този формат да участваме и това не е нов момент, това е нещо, което ние сме заявили. Имахме предистория, имахме участие в президентските избори заедно, имахме посланието от нашите избиратели и желанието да се обединим. Но това обединение не е достигнало до степента на пълно обединение, на отказ от идентичност на която и да е от трите партии!”, обясни заместник-председателят на Народното събрание. \r\n„Без да се заяждам или да търся някаква интрига, питам Ви като избирател и като политически журналист. Не е ли редно все пак, как да кажа, не да се заглаждат острите ръбове и някой от лидерите да бъде възпиран да си изказва позицията, но не е ли време ръководната гледна точка да бъде интересите на България, общата национална политика, когато вътре някой в „Обединени патриоти” има различно мнение от това било на вашата малка коалиция Атака, НФСБ и ВМРО, било на голямата коалиция с ГЕРБ? Защото пак в основата стои, „хиените” чакат, ако вие взривите Борисов, те мечтаят за власт, чакат нови избори!”, попита водещата Илиана Беновска. Събеседникът й на свой ред попита: „А кой ще каже кое е вярното решение, което съответства на интересите на България? Ако беше толкова лесно и ясно, наистина нямаше да има изявления, нямаше да има събития, които да имат двояк прочит, нямаше да се обясняваме защо Валери Симеонов е казал или направил нещо, но ние някак си не го одобряваме докрай! Валери Симеонов нямаше да бъде на позиция, която той принципно има право да отстоява като вицепремиер на страната и като лидер на партия за която той твърди, че е вярната посока в интерес на България! Такава е ситуацията и аз не я намирам за толкова трагична и драматична, стига по този път да се стига до вярното и правилното решение!”.Случаят „Скрипал”. Има ли противопоставяне между Бойко Борисов и Цветан Цветанов?\r\n„От миналата седмица имаме примери, че дори един лидер като че ли не може еднозначно да наложи волята си, включително и в управляващата партия ГЕРБ, най-голямата партия!”, заяви Явор Нотев. „Я говорете по-ясно, какво значи един лидер, колко лидери има ГЕРБ?”, попита водещата Илиана Беновска. Събеседникът й поясни: „Говоря за това, че дори премиерът Бойко Борисов не може да бъде спокоен тогава, когато сочи път, който ние подкрепяме, одобряваме и аз мисля, че болшинството от българските граждани одобряват и го приеха с разбиране и облекчение. И дори един такъв верен тон, подаден от лидера на най-голямата партия, не може да бъде оставен без опонент и този опонент е Цветан Цветанов, председател на ПГ на ГЕРБ!”.\r\n„Има ли противопоставяне между Борисов и Цветанов, как Ви изглежда?”, попита водещата Илиана Беновска. Събеседникът ѝ отговори, че няма как да знае, но двамата са отправили различни послания. „Смятате ли да искате коалиционен съвет по това различие?”, продължи с въпросите си водещата Илиана Беновска. Заместник-председателят отговори, че решението на казуса вече е взето с решение на МС, което е било паралелно с извънредния председателски съвет в Народното събрание, където Цветан Цветанов е изложил собствените си аргументи.Оценката му за срещата ЕС-Турция във Варна. Позицията на „Обединените патриоти”. Липсата на ясно заявена позиция от страна на президента Румен Радев какви трябва да бъдат отношенията ни с Турция и Русия\r\n„А имате ли единна позиция по политиката ни с Турция и срещата, която се проведе по покана на Борисов, по инициатива на Борисов, по ангажимент и отговорност на Борисов между върха на ЕС и турския президент Ердоган?”, попита водещата Илиана Беновска. Явор Нотев отговори, че такава единна позиция в рамките на „Обединените патриоти” има и тя е проличала в отсъствието на каквито и да било реакции по отношение на организирането на срещата. Той обясни, че самата среща е била под въпрос на европейско ниво, никой не е знаел дали тя ще се състои. Нито една от патриотичните партии обаче не е заявила резерви и критика към този формат на обсъждане на важни за страната ни проблеми и в крайна сметка всички резултати от тази среща са били приети с разбиране от водещите лица в „Обединените патриоти”.\r\n„Вие подхващате Корнелия Нинова, но някак си президента срамежливо го премълчавате. Прави ли Ви впечатление, че той още от времето на кандидат-президентската си кампания и до момента не е изказал ясна позиция какви трябва да са ни отношенията с Турция. Не е изказал също така ясна позиция какви трябва да са ни отношенията с Русия!”, попита водещата Илиана Беновска. Събеседникът й заяви, че в никакъв случай не избягва да коментира действията на президента. Според него Румен Радев е имал своята роля в инцидента, свързан с изказването на руския патриарх. „Аз мисля, че ако поведението, стъпките и решенията на президента не са толкова актуални и не присъстват с относителна тежест в такива разговори като днешния, то до голяма степен се дължи и на начина, по който българските медии отразяват неговите стъпки! В деня, в който се проведе срещата във Варна, българският президент посрещна словенския президент!”, коментира заместник-председателят на Народното събрание. Водещата Илиана Беновска отговори, че това е било по програма. Събеседникът ѝ отвърна, че не възразява срещу съвпадението на тези срещи, но говори за отразяването на едно посещение на президент на страна, която е член на ЕС, в медиите. „Вие също се срещнахте със словенския президент, вие го приехте като заместник-председател на Народното събрание, нещо засегнат ли сте? Не Ви ли отразиха добре?”, попита водещата Илиана Беновска. Явор Нотев отговори, че според него посещението на словенския президент не е било отразено с достатъчна тежест в медиите. Беновска отговори: „Като медия ще Ви кажа, че не сте прав! Не искам да подценявам словенския президент, но срещата на върха в Евксиноград не само по мое мнение е историческа за последните 28 години, а президенти много идват в България, пак никой да не се обижда!”. Събеседникът ѝ отговори, че в една ситуация, в която обемът информация, който се поднася, е подреден по времетраене и съдържание, то не само този, който създава новините, е отговорен за важността им. \r\n„Но аз зададох един въпрос и ще Ви моля за кратък отговор, който не от 26-ти март и срещата във Варна, а е отпреди президентската кампания на Радев 2016 г. задавам. Оттогава аз лично преди първата знаменателна среща на Борисов с Ердоган попитах каква трябва да бъде позицията на България. Той оттогава и вече президент не е изразил такава!”, обясни водещата Илиана Беновска. Събеседникът ѝ отговори, че ще обърне специално внимание на това. „Не мога да коментирам такова дълго мълчание, още повече от кандидат-президентската кампания!”, завърши Явор Нотев разговора си с Илиана Беновска в предаването “Беновска пита” по Радио К2 и Канал 3 на 1 април 2018 година.", "date": "2018.04.02", "title": "Явор Нотев: ОП имат свои мнения при събития с двояк прочит, защото кой ще каже кое е вярното решение за интересите на България"}
{"url": "http://www.focus-news.net/news/2018/04/02/2506713/blagoevgrad-piesata-vsichko-ili-nishto-shte-bade-predstavena-v-zala-peyo-yavorov.html", "text": "Пиесата „Всичко или нищо” ще бъде представена в зала „Пейо Яворов” от 19.00 часа. Това съобщиха от пресцентъра на Община Благоевград. „Всичко или нищо“ е пиеса, вдъхновена от темата за приятелството и любовта. Интригуваща история, написана и режисирана от Лиза Шопова специално за Христо Шопов, Лилия Маравиля и Ирини Жамбонас. Актьори, свързани помежду си от близко приятелство и общ творчески път. Пиесата е изпълнена с изключително забавни, дори комични диалози, с драматични откровения, емоции и трогващи моменти.\r\nСлед успешното си партньорство във филмите „Love.net“ и „Маргарит и Маргарита“ актьорите се срещат отново, но на театралната сцена, за да представят един трогателен, истински и качествен спектакъл. Тяхната впечатляваща игра просълзява и усмихва зрителя, като го повлича в един интересен лабиринт от неочаквани срещи и събития.\r\nКостюмите и сценографията са дело на Антония Попова, а Светлин Къслев работи по музикалното оформление на постановката. Продуцент е Лилия Грънчарова.", "date": "2018.04.02", "title": "Благоевград: Пиесата „Всичко или нищо” ще бъде представена в зала „Пейо Яворов”"}
{"url": "http://www.focus-news.net/news/2018/04/02/2506711/ministar-krasimir-karakachanov-nadyavam-se-da-priklyuchim-trite-proekta-za-modernizatsiya-na-armiyata-prez-tazi-godina.html", "text": "Надявам се тази година да успеем да приключим с трите проекта за модернизация на армията, за да можем да ги реализираме - за бронираните машини, за новите изтребители, ремонтираме и МИГ-овете. Това каза министърът на отбраната Красимир Каракачанов във връзка с бюджета на армията в предаването „Здравей, България“ по Нова телевизия. „На 3 януари Министерски съвет по мое предложение прие План за увеличение на разходите за отбрана до 2% от БВП. Това е ангажимент, поет още през 2016 година. Поетапно до 2024 година разходите за отбрана ще стигнат 2%, всяка година по малко“, припомни той. „За да може да има достатъчно средства и за увеличение на заплатите на военнослужещите и през следващата година. Заплатите не бяха увеличавани от 2008 година. Тази година ги увеличихме за първи път“, посочи министърът.\r\nПо повод падането на Китайската космическа станция над Тихия океан, без да причини щети Красимир Каракачанов обясни: „Сутринта в 3.16 часа Китайската космическа станция, която буквално от 2 години е неуправляема и се въртеше около нас, падна в Тихия океан. Дадох заповед за отмяна на положението. Благодаря на всички колеги, които следяха ситуацията и бяха в готовност да окажат помощ на населението, ако това се наложи“. „Взехме необходимите мерки още в четвъртък по начин, по който нямаше нужда обществото да се стресира излишно, но трябваше да бъде информирано“, посочи министърът. „Химическите модули в Министерството на отбраната, които трябва да се справят, ако има опасност, бяха в готовност“, изтъкна той. „Имаше тревожни сигнали вчера сутринта, най-вече от някои партньорски държави, които наблюдаваха ситуацията и се притесняваха - като Испания и Италия“, каза още Красимир Каракачанов.", "date": "2018.04.02", "title": "Министър Красимир Каракачанов: Надявам се да приключим трите проекта за модернизация на армията през тази година"}
{"url": "http://www.focus-news.net/news/2018/04/02/2506714/kyustendil-vremenno-dvizhenieto-se-izvarshva-v-edna-lenta-po-pat-iii-107-rila-rilski-manastir-v-rayona-na-selo-pastra-poradi-padnali-darveta.html", "text": "Временно движението  се извършва в една лента по път III-107 Рила – Рилски манастир в района на село Пастра поради паднали дървета. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.04.02", "title": "Кюстендил: Временно движението  се извършва в една лента по път III-107 Рила – Рилски манастир в района на село Пастра поради паднали дървета"}
{"url": "http://www.focus-news.net/news/2018/04/02/2506715/ivan-sazdov-borisov-e-premier-koyto-balgariya-ne-e-imala-pozitiven-umeren-s-misal-za-dobroto-na-stranata-saobrazyava-se-s-volyata-na-horata-i-pravi-taka-che-balgarite-da-ne-se-mrazyat-s-nikogo.html", "text": "Борисов е премиер, който България не е имала  – позитивен, умерен, с мисъл за доброто на страната, съобразява се с волята на хората и прави така, че българите да не се мразят с никого. Това каза Иван Саздов, президент на Мотоклуб „Джентълмен“ България, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“. Саздов заяви позиции по следните теми: \r\nБеновска посрещна своя гост Иван Саздов, който ѝ донесе цял плик с ябълки и каза шеговито, че именно той ги продава и то навсякъде. Заедно с него дойде и Явор Веселинов – писател и сценарист, който подари на предаването своята книга „Моторист“. Тъй като вчера – 31-ви март бе откриването на мотосезона Беновска отрази събитието и се „повози“ на мотор заедно със събеседника си Иван Саздов.\r\nОткриване на мотосезон 2018 година – интервю с Иван Саздов в деня на събитието – 31 март – на площада пред храм-паметник Александър Невски\r\nГражданската позиция на мотористите; Лидерът на България – БорисовБеновска поздрави мотоклуб „Джентълмен“ и президента на клуба Саздов с откриването на сезона. Саздов благодари и каза, че за 11 път откриват мотосезона и се надяват на хубаво време. Водещата попита каква е гражданската позиция на мотоклуба. Саздов отговори, че в страната ни има място за всички стига да няма омраза и завист и това, за което се борят мотористите е да се каже „Не!“ на агресията, защото мирният път и приятелските договорки са правилният път, а на пътя всички са братя. Беновска попита дали Борисов е показал, че всичко се решава приятелски, с решението си да не отстранява руски посланици. Саздов отговори, че, може би, ще прозвучи банално, но смята, че „Борисов е премиер, който България не е имала досега – позитивен, умерен, със страшна мисъл за доброто на страната, съобразява се с волята на хората и прави така, че българите да не се мразят с никого. Членове сме на ЕС и спазваме европейските правила, но въпреки това той запазва и достатъчно добър неутралитет и към другите ни приятели“ каза президента на клуб „Джентълмен“. Беновска подари на Саздов българска, здрава, червена ябълка и го попоита могат лида спрат убийствата по пътищата. Саздов каза, че точно за това се борят и отбеляза, че статистиките сочат, че мотоклубовете карат много организирано и почти няма жертви, когато те карат, и апелират всички шофьори да не бъдат агресивни. Той обясни, че когато мотористи се срещнат на пътя се поздравяват с два пръста, но рядко шофьорите на автомобили го правят. Беновска се качи за една обиколка на мотора на своя събеседник Саздов и откриха мотосезона.Протеста срещу гражданската отговорност за моторите през зимата; Инициативен комитет за издигане на Борисов за кмет –миналото и бъдещето в отношенията между Саздов и БорисовОбратно в студиото, Беновска попита Саздов дали мотористите не са на ръба на хорското неразбиране и при протеста срещу гражданската отговорност за моторите през зимния сезон Борисов е казал, че моторите и екипировките са много скъпи и неразбираеми за обикновения човек. Саздов не се съгласи с това и каза, че колите са повече от моторите, въпреки че много по-често се говори, че моторите са много по-удобно средство за придвижване, по-бързи, не правят задръствания и навсякъде по света това се знае. Относно екипировката – гостът каза, че е според индивидуалните възможности, но е направена така, че да предпазва от инциденти. Беновска се извини, че може да прозвучи като нападение, но припомни, че Саздов е бил в инициативния комитет, който е издигнал Борисов за кмет 2007 година,и се е изписало, че гостът капитализира тази си постъпка. Президентът на мотоклуб „Джентълмен“ каза, че много се пише, а в рокерските среди се е говорело, че е изпратен с поръчка да управлява рокерите, но това не е така. Според него българите са достатъчно интелигентни, че да си измислят всякакви сценарии, с които да атакуват лица и политици. Беновска попита дали все още са в добри човешки отношения с премиера. Саздов отговори, че са в добри отношения, но не се виждат често – за последно са се видели преди нова година. Водещата попита дали Борисов е бил на рождения ден на моториста. Той отговори, че Борисов е бил зает и не е могъл да присъства и не е бил задължен да присъства на всеки един имен ден и рожден ден. Беновска припомни, че двамата са били много близки, а Саздов обясни, че така е било, но един ден животът ги отделя – той не е в политиката, за разлика от Борисов. „Вие силно го похвалихте в интервюто вчера“ каза Беновска. Саздов потвърди, че и сега би го казал и сподели, че преди да влезе в телевизията е видял лозунга, на който пише „Съединението прави силата“. Беновска каза, че това е и мотото на европредседателството ни. Саздов каза, че за съжаление много политици не го следват и попита водещата дали знае колко царе в българската история са доживели своя логичен край в живота. Той отговори на въпроса си – 98 процента са загинали от чужда ръка. „Г-н Борисов е лидер, който рядко се ражда. Навремето, когато го издигахме за кмет аз казах, тогава пак беше състезание между БСП, г-н Борисов и ние като инициативен комитет, че най-добрият скулптор да вземат, който с кал да го прави или да го дялка от камък, няма да могат да направят такъв. Той го доказа през живота, в това, което се прави в България, сега в Европа. Никой не е предполагал, че той ще може да обедини Европа, поне тези 6 месеца, да постигне неща, които не са постигали от много години“. Беновска каза, че това са хубави думи, но дано не провокират двусмислено разбиране. Саздов каза, че животът е за всички и всеки има свое мнение, а той живее според своите разбирания и убеждения, и не иска да се мрази с другите, а и не държи да се харесва на всички, защото в България се прокламира една фраза за мотористите, че са донори на органи. „Това е обидно, защото това, което се случва по пътищата, не е само вина на мотористите, а на всички ни.“каза Саздов. Беновска припомни на събеседника си, че вчера ѝ е обещал да спре убийствата по пътищата. Тя се обърна към Явор Веселинов и каза, че богатите и известните винаги печелят. Тя подари клубната тениска на предаването „Беновска пита“ на своите гости и попита Веселинов  „Защо си моторист като си писател?“. Веселинов отговори, че не е моторист, защото на писателите не се налага да влизат в ролите на героите, които описват, а той разказва историята на наш национален герой. Беновска подари книгата с интервюто ѝ с Ахмед Доган и каза, че ще покани в отделно интервю Явор Веселинов.Така завърши разговорът между Иван Саздов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 1-ви април 2018 година.", "date": "2018.04.02", "title": "Иван Саздов: Борисов е премиер, който България не е имала  – позитивен, умерен, с мисъл за доброто на страната, съобразява се с волята на хората и прави така, че българите да не се мразят с никого"}
{"url": "http://www.focus-news.net/news/2018/04/02/2506701/vitsepremierat-krasimir-karakachanov-nyamam-informatsiya-ministar-da-e-pritiskan-da-vzima-edno-ili-drugo-reshenie-po-sluchaya-skripal-bilo-to-ot-moskva-ili-ot-bryuksel.html", "text": "Нямам информация някой мой колега министър да е бил притискан да взима едно или друго решение, било от Москва, или от Брюксел. Това каза вицепремиерът и министър на отбраната Красимир Каракачанов за българската позиция по случая „Скрипал“ в предаването „Здравей, България“ по Нова телевизия. „В коалицията „Обединени патриоти“ не сме се разбирали да вземем решение какво да препоръчаме на правителството. Нито е имало коалиционен съвет с ГЕРБ какво решение да се вземе. Решението е на базата на информацията на външно министерство и на службите“, посочи той. „Решението на правителството е правилно - да не се бърза, България е председател на Съвета на ЕС и трябва да води по-балансирана политика“, заяви Красимир Каракачанов. „Правителството казва, че на този етап, фактите не доказват категорично ролята на Русия в този атентат“, обясни вицепремиерът и допълни, че ако има доказателства за роля на Русия, България може да промени позицията си. „Никой не може да ни се сърди, ако променим решението си, нито на Изток, нито на Запад, ако има доказателства за роля на Русия и решим да експулсираме руски дипломати“, коментира Красимир Каракачанов.", "date": "2018.04.02", "title": "Вицепремиерът Красимир Каракачанов: Нямам информация министър да е притискан да взима едно или друго решение по случая „Скрипал“, било то от Москва или от Брюксел"}
{"url": "http://www.focus-news.net/news/2018/04/02/2506716/vidin-natovaren-e-trafikat-po-glaven-pat-e-79-v-posoka-za-granichen-punkt-dunav-most-2.html", "text": "Натоварен е трафикът по главен път Е 79 в посока за граничен пункт „Дунав мост 2“. Това съобщи за Радио „Фокус“ – Видин дежурният служител в Областно пътно управление. Той посочи, че се движат предимно тежкотоварни автомобили, като най-много автомобили се движат в участъка между Видин и Дунавци. Пътните настилки са сухи. Движението по път III-121 Раброво – Бойница е ограничено за всички автомобили поради разрушено временно мостово съоръжение при км 23+166. Обходният маршрут е  по път II-14 Видин – Кула – Бойница и обратно.  Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Във Видин трафикът е интензивен в централната градска част по бул. „Панония“ и на входно изходните артерии на града.\r\nАнна ЛОЗАНОВА", "date": "2018.04.02", "title": "Видин: Натоварен е трафикът по главен път Е-79 в посока за граничен пункт „Дунав мост 2“"}
{"url": "http://www.focus-news.net/news/2018/04/02/2506712/prof-mihail-konstantinov-ako-dps-ne-si-varnat-kardzhali-shte-se-marginalizirat.html", "text": "Ако ДПС не си върнат Кърджали, ще се маргинализират. Това каза Проф. Михаил Константинов в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването. Професор Антоанета Христова, политически психолог и професор Михаил Константинов, политически математик, заявиха позиции по следните теми:Срещата между Европейския съюз и Турци във Варна и вторият план в аферата „Скрипал” \r\n„Особено ми е драго, двама професори, честита Цветница! Не успях днес да излъжа никого, така че и Вас няма да опитвам да излъжа, но дано не ни излъжат политиците, хайде така да започнем. Случиха ли се през тази седмица, пред Великден, според мен най-важните в най-новата ни 28 годишна история събития – срещата между Европейският съюз, Ердоган, с живата връзка Бойко Борисов и смелостта да имаме най-сетне една уравновесена, балансирана, отговаряща и на националния ни дух и на световните реалности позиция за Русия? Къде сме ние в това?, обърна се водещата Илиана Беновска към своите гости. „Това, което се случи, е много важно, но мисля, че събитията, които се развиват в България и около нас трябва да бъдат разглеждани в по-широк контекст. Само вътре в България не могат да бъдат разбрани. За срещата, за която говорите – крайната оценка е добра. Тя беше толкова успешна, колкото беше възможно. Да се надяваме, че нещата, които започнаха там, ще продължат. Що се отнася до тази разправия около шпионската афера във Великобритания – там нещата са много интересни, далеч от своя финал. Там трябва да се опитаме да отговорим въпроса – кому е изгодно и какъв е реалния резултат от това, което се случи? Резултатът от това беше изгонване на около 120 шпиони от двете страни на барикадата. Изгонени бяха професионалните разузнавачи от двете страни, което се е правило и друг път, но не в такива мащаби. Реалният резултат е, че за момент кадровото разузнаване и на двете страни е обезглавено. Много е страшно, когато няма кадрово разузнаване, защото тогава нещата изненадват всички, а изненаданият човек действа спонтанно и някой път фатално. Нещата придобиха водевилен вид, тъй като и Германия, и Щатите казаха –  колкото сме изгонили, толкова вкарайте. Тоест те казват – не ви щем тези шпиони, докарайте други шпиони. Утре Русия ще каже същото. Тази замяна е опасна. Новите шпиони нямат тези контакти, които имат старите. Шпионажът в момента е фактор за баланса”, анализира Михаил Константинов. \r\n„Кой е сивият кардинал?”, попита водещата Илиана Беновска. „Най-тежката конспиративна теория е, че някой се кани да направи нещо. Някой иска временно разузнаванията да са ослепени”, отчете преподавателят в Университета по архитектура, строителство и геодезия. \r\n„Между известните „някои” са Путин и американският президент, който и да е той, в случая Тръмп.”, констатира водещата Илиана Беновска. „Световните дългове са достигнали невъобразимата стойност от 1000 трилиона. Ако искате представете си го по друг начин – по 150 000 долара на човек по света, това са ни дълговете. Те са абсолютно невъзвръщаеми, никой не мисли да ги връща, само ги трупа и печата нови финансови боклуци. Ако тези финансови боклуци трябва да бъдат изчистени в мирни условия – банкстерите ще пострадат. Банкстер е комбинацията между банкер и гангстер. Ако има война, това може да бъде хвърлено на войната.”, категоричен беше бившият заместник-председател на ЦИК. \r\n„Кои държави имат интерес от прегрупиране – Китай, Индия, Северна Корея?”, попита водещата Илиана Беновска. „Това е една от държавите, но още няма силата да го направи. Северна Корея все още не е толкова силна, но като обединят с Южна ще стане страшно. На много хора им трябва война, обаче тя трябва да бъде малка и да бъде далеч от тях. На тия хора трябва най-официално да им съобщим – войната няма да е малка и няма да е далеч от тях.”, поясни  изпълнителният директор на Българската асоциация по изборни системи (БАИС). \r\n„А близо ли ще е до нас?”, попита водещата Илиана Беновска. „Ще бъде близо до всички и до Нова Зеландия включително, където голяма част от банкстерите си купиха  имения, защото мислят, че бъдат спасени, не.”, заяви екс-координаторът на Съвета на Европа за България по електронно гласуване. \r\n„Кое може да спре тази война?”, попита водещата Илиана Беновска. „Ако Господ малко ни повиши количеството разум в главите – това е, което ще ни спре. Расте поколение, което не е воювало. Днешните ръководители на света не знаят какво е война”, отговори Михаил Константинов, ръководил експертната група, изработила първия проект за Изборен кодекс на България. \r\n„Ние на страната на войната ли застанахме или на страната на мира, с нашата позиция по „разправията”, както го нарекохте, между Русия и Великобритания?”, попита водещата Илиана Беновска. „Застанахме на страната на разума, доказателство за това е факта, че никой не ни е атакувал за тази позиция.”, каза математикът.\r\n„Професор Христова, Вие?” попита водещата Илиана Беновска политическата психоложка за нейния коментар по изложените проблеми. „Ние взехме изключително разумно решение, то беше съобразено с историческия момент, в който България е в нова роля на международната сцена – постепенно влиза в ролята на международен посредник, свързан с няколко силни позитивни страни, които притежаваме ние, след като влязохме в Европейския съюз, и второ, със специфичния си стил, министър-председателят съумя да омекоти бариерите и да превърне себе си и България като желан партньор за конфликтуващите страни.”, сподели Антоанета Христова, специализирала Клиенто-центрирана консултация и психотерапия към Международния институт по личностно-центриран подход в гр. Лугано, Швейцария.Ролята на България в международните отношения\r\n„Забравихте ли, че сме влезли и в НАТО? 28 годишни натрупвания ли има по отношение на изграждането на авторитета на България, за да стигне до тази роля на международен посредник, включително обстоятелствата, както казахте – Европейски съюз и НАТО или ескалираха тези възможности по времето на кабинет Борисов 1, 2, но може би 3 най-вече? Каква е симбиозата? Колко е политическия принос на партиите, които не са били на власт и са в опозиция, това ми е скритият въпрос”, попита водещата Илиана Беновска. „Ако 1999 г. Иван Костов се опита да влезе в тази роля и беше неуспешно влизането, поради поредица от причини, то сега се случи това, поради стечение на обстоятелствата – личност на премиера, ситуации, които са около страната, значението на Балканската среда и разбира се това, което казахме – вече сме членове на Европейския съюз и НАТО. Тогава не можахме да го случим именно поради отсъствието на тези четири фактора. Тогава се опитахме да станем сериозен медиатор на международните конфликти във връзка с войната в Косово, но това не се случи”, обясни изучавалата политическа психология в САЩ анализаторка. Поредният логически ребус в посланията на Ахмед Доган\r\n„Да не пропуснем един голям участник в политическите процеси. Посланието, което в своя иносказателен стил Ахмед Доган отправи след своя рожден ден. Излезе, доста елегантно и непринудено, новина, че на рождения си ден той е получил подарък – един съд, на който е написана една притча, със златни букви, озаглавена „И това ще мине”. „Кое е това, което трябва да мине и какво предстои? Вторият въпрос – Доган отново, за пореден път, е подчертал, че ДПС е гарант за сигурността и е добавил: „каквото и да значи това”, това е вече моя скоба: „По природа съм миролюбив човек, но ако някой ми посегне, ще отвърна. Радвайте се на живота, изживейте си го”. Какъв е подтекста, професор Константинов?”, попита водещата Илиана Беновска. „Няма защо да говорим за подтекст, това си е прав текст. Всичко ще мине и ние ще минем, както в миналото са велики хора останали, велики помисли, велики дела – добри и лоши, защото и лошите дела могат да бъдат велики. Величието се измерва с размера, а не с етичната оценка на събитието.”, поясни членът на Американско математическо общество.\r\n„Какво предстои като мине всичко? Да не е перифраза на израза „Sic transit gloria mundi” – „Така преминава световната слава“ (думи, отправени към римокатолически папа, при неговото възкачване на престола, за да помни преходността на властта – бел. авт.)?”, попита водещата Илиана Беновска. „Една хубава, подобна на тази мисъл, само че с латински произход. Така е, всичко ще мине, това включително, нашето минало ще стане с един ден по-дълго, а бъдещото, което ни е определил Господ, с един ден по-късо. Много трябва да внимаваме какво правим в момента. Можем да променим бъдещето. Ще стане това, което сме си направили всички ние, няма малки и големи хора. Аз казах, че се приближихме към голямата война и затова е хубаво тези, които ни приближават там, да знаят, че спасение няма да има. България трябва да отстоява позицията, която има, а тя е – ние сме лоялни, а за конкретни действия искаме конкретни доказателства. Изгонването на дипломати вече придоби своя водевилен оттенък”, довери съветникът на Организацията за сигурност и сътрудничество в Европа. „Според мене има предвид ДПС и неговата роля, защото в момента ДПС още не може да се похвали с онази роля, към която Доган се стреми. ДПС имаше много силна балансираща роля в миналото, загуби я”, допълни Антоанета Христова. \r\n„Защо я загуби?”, попита водещата Илиана Беновска. „Загуби я покрай скандала с ДОСТ, покрай раздялата с определени лидери, покрай това, че имаше доста български турци, които се ориентираха към ДОСТ и в момента чисто рейтингово загубиха сериозна подкрепа”, заяви директорката на Института за изследване на населението и човека към БАН.\r\n„Има ли връщане назад или ДПС трябва да мине в ново качество”, попита водещата Илиана Беновска. „Не, то има чисто количествено измерение това, което говорим. ДПС загуби 90 000 гласа. 2001 година имаха 19 души, това е историческият минимум на ДПС, както и историческият максимум е 38, точно два пъти повече. В момента имат 25, един-двама загубиха, те винаги губят по един-двама след изборите. Те загубиха 90 000 гласа, с които щяха да имат 250 000 и да имат много по-стабилен резултат от патриотичната формация, гласът им щеше да се чува повече. Сега имаме проверка, догодина са евроизборите, ще видим колко гласа ще имат. Най-важното са местните избори, да видим дали са си върнали Кърджали. Ако не си върнат Кърджали, те са пътници, ще се маргинализират все повече”, убеден е Михаил Константинов. \r\n„Това добро или лошо е за България, ако ДПС, както казвате, недай си Боже, са пътници, значи може да се появи нов ДОСТ или да се възроди?”, попита водещата Илиана Беновска. „ДПС е устойчива, трудно може да кажем, че са пътници, ако продължат да губят – да, но ми се струва, че ДОСТ са в кризисна ситуация”, включи се с коментар Антоанета Христова. \r\n„С риск екзактният г-н Местан да ми се обиди, но ние с него си имаме отношения, аз не мисля, че ДОСТ е обратимо явление”, изрази мнение водещата Илиана Беновска. „Един много деликатен момент, свързан с личната вярност и невярност. Пита се човек колко пъти може да се обърне. Нормално е човек да се обърне един път. Чърчил се е обръщал три пъти. При тях верността е нещо много важно, но до един път може да се обърнеш. Едно желязо, като го огънеш два пъти, на втория път го чупиш. Аз мисля, че ДПС ще възвърне частично загубените гласове, но не напълно.”, каза Михаил Константинов. „Затова им е трудно. Затова е това послание „И това ще мине”, надяваме се да мине под тях”, изрази становище Антоанета Христова.Перспективите на България, в контекста на международната криза и вътрешнополитическият антагонизъм\r\n„Професор Константинов не отговори на моя въпрос, който следваше след „И  това ще минен” – какво предстои за България, Вие ми отговорете?”, попита водещата Илиана Беновска своята събеседничка. „Мисля, че в близките няколко месеца ние ще имаме стабилна конфигурацията. В момента не виждам опасност за правителството. Нищо не може да се случи на фона на тези динамични събития. Международната ситуация е много критична. Политическите партии в момента се отдалечиха от усещането какво се случва долу. Всеки е отдаден на търсене на сблъсъка, особено опозицията, което отдалечава темата от тази, която е темата на хората, а тя е – социалните проблеми, здравеопазването, образованието и така нататък”, отговори преподавателката по Политическа психология. \r\n„С по едно кратко изречение, за финал, моля Ви и двамата, един след друг. Какво трябва за Великден да прозвучи в главите на политиците”, в заключение се обърна към гостите си водещата Илиана Беновска. „Кое ме удивлява в ситуацията в България – удивителното постоянство на подкрепата към политическите сили, независимо от това какво се случва. Ако имаме избори утре, ще бъде същото. Да си спомним, че сме хора преди всичко и най-важното – България е над всичко”, каза Михаил Константинов. „Да си спомнят едно основно правило в политиката, че тогава, когато си обещал нещо, човек може да бъде толерантен малък брой пъти. В един определен момент трябва вече да се види резултата”, завърши Антоанета Христова разговора си с Илиана Беновска в ефира на „Радио К2” и „Канал 3” на 1 април 2018 година.", "date": "2018.04.02", "title": "Проф. Михаил Константинов: Ако ДПС не си върнат Кърджали, ще се маргинализират"}
{"url": "http://www.focus-news.net/news/2018/04/02/2506718/pregled-na-osnovnite-temi-v-shumenskiya-pechat.html", "text": "„За Цветница дариха икона на преславски храм“ е водещото заглавие във вестник „Шуменска заря“. С икона за всички Господни, Богородични и светийски празници се сдоби храм-паметникът „Св. св. Кирил и Методий” край Велики Преслав. Иконата е от дарителка, която не иска да се споменава името ѝ, каза презвитера Мария при получаване на църковния подарък. Той пристигна на Лазаровден, а на Цветница беше поставен на централно място в храма, редом с осветените върбови клонки. Иконата наподобява книга, която се разтваря и която съдържа повече от 30 тематични изображения. Те се поставят под стъклото според празника. За Цветница дарението дойде с изображение на „Входа Господен в Йерусалим”. Презвитера Мария добави, че отдавна мечтае за такава икона и храмът я получи в навечерието на светли празници. „Млади театрали „превзеха” шуменските сцени“, пише изданието. С впечатляваща церемония пред шуменския Драматично-куклен театър „Васил Друмев“ бяха открити XIII Национални ученически театрални празници „Тодор Колев. Век и половина след възторженото начало на театъра, поставено в Шумен, се убедихме че искрата на духовността е жива. Детските театрални празници в Шумен са живо огънче, което гори и възпламенява сърцата на младите хора с възторга и преклонението пред възвишеното духовно съзидание”, сподели директорът на Центъра за подкрепа за личностно развитие – Общински детски комплекс в Шумен Мария Йорданова. „Пролетен празник в обновения Пенсионерски клуб №7“ е акцент от стр. 2 в броя. С голям пролетен празник членовете на Пенсионерския клуб №7 , намиращ се на шуменската улица “Съединение”, отбелязаха приключването на ремонта на своята база. Със средства на община Шумен и дарение на фирма „Алкомет” бе поставена топлоизолация, ремонтирани покрива и санитарния възел. В момента се благоустроява градинката пред клуба. „Урок за младите хора и за  европредседателството“ е друго заглавие в броя. Урок по темите на Европа и европейските институции беше изнесен в СУ „Йоан Екзарх Български“. Ролите обаче бяха разменени. Вместо учители пред аудиторията се изправиха ученици и изнесоха урок на тема „Младите хора и европейското председателство“. Интерактивната игра бе кулминацията в отбелязването на патронния празник на училището. „20 сантиметра е процепът в цистерната, от която е изтичал полипропиленът след дерайлирането на влака на гара Хитрино на 10 декември 2016 г.“, информира ежедневникът. Това се видя на снимките, които „Булмаркет“ са направили на мястото на катастрофата и приобщени към делото. В Шуменския окръжен съд продължи наказателното дело срещу машинистите Димитър Михнев и Радослав Петков, обвинени в причиняване на смърт по непредпазливост в железопътния транспорт.", "date": "2018.04.02", "title": "Преглед на основните теми в шуменския печат"}
{"url": "http://www.focus-news.net/news/2018/04/02/2506717/vratsa-negovo-visokopreosveshtenstvo-vrachanskiyat-mitropolit-grigoriy-shte-oglavi-posledovanie-na-zheniha-v-mitropolitskiya-hram-sv-nikolay.html", "text": "На днешния Велики понеделник от Страстната седмица във всички епархии на Българската православна църква се отслужва богослужението Последование на Жениха, предаде репортер на Агенция \"Фокус\". Във Враца, от 17.00 часа в митрополитския храм \"Св. Николай Мирликийски Чудотворец\" Последованието на Жениха ще оглави Негово високопреосвещенство Врачански митрополит Григорий. \r\nНикола ПЕТКОВА", "date": "2018.04.02", "title": "Враца: Негово високопреосвещенство Врачанският митрополит Григорий ще оглави Последование  на Жениха в митрополитския храм \"Св. Николай\""}
{"url": "http://www.focus-news.net/news/2018/04/02/2506719/burgas-deputatat-ot-gerb-diana-savateva-organizira-priemen-den-v-tsarevo.html", "text": "Народният представител от ГЕРБ - Бургас Диана Саватева ще има приемен ден за жителите на община Царево от 10.00 часа. Това съобщиха от пресцентъра на ПП ГЕРБ. Срещата ще се състои в офиса на партията в гр. Царево на адрес ул. \"Рибарска\" 2. \r\nДиана Саватева е зам.-председател на парламентарната Комисия по културата и медиите и е член на Комисията по вътрешна сигурност и обществен ред.", "date": "2018.04.02", "title": "Бургас: Депутатът от ГЕРБ Диана Саватева организира приемен ден в Царево"}
{"url": "http://www.focus-news.net/news/2018/04/02/2506720/blagoevgrad-v-grada-shte-se-provede-initsiativata-velikdenska-rabotilnitsa.html", "text": "С богата програма Община Благоевград ще зарадва малките жители и гости на града. Това съобщиха от пресцентъра на Община Благоевград. Първата инициатива, включена в празничната програмата, е „Великденска работилница“. Тя ще бъде открита във фоайето на Младежки дом - Благоевград. До 5 април децата от града ще имат възможност да боядисват яйца, да рисуват върху тях, да измислят нови и интересни идеи за украсяване. Във „Великденска работилница“ ще бъдат изработвани и поставки за яйца, великденски картички, украшения по повод Великден. В традиционната инициатива ще се включат деца, представители от всички детски учебни заведения, както и ученици от първите класове на началното училище. За тяхната по-лека работа и насоки ще се грижат възпитатели, учители от Център за личностно и творческо развитие на децата на Благоевград.\r\nПрограмата на Община Благоевград ще продължи с интересни игри и предизвикателства, сред които и вече любимата на децата - „На лов за великденски яйца“.", "date": "2018.04.02", "title": "Благоевград: В града ще се проведе инициативата „Великденска работилница“"}
{"url": "http://www.focus-news.net/news/2018/04/02/2506721/veliko-tarnovo-intenzivno-e-dvizhenieto-po-glavnite-bulevardi-i-krastovishta-v-grada.html", "text": "Интензивно е движението по главните булеварди и кръстовища в града. Пътните настилки са сухи, а времето – ясно и слънчево, без облаци и ограничена видимост, предаде репортер на Радио „Фокус“ – Велико Търново. Засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел \"Качица\", както и по околовръстния път, който съвпада с път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на „Пътна полиция“ следят за правилното протичане на движението. Патрули са разположени на входовете и изходите на старата столица. \r\nУсловията за пътуване в региона също са нормални. Настилките са предимно сухи, а времето – слънчево. В по-усойните места е мокро и хлъзгаво и нека водачите карат с повишено внимание. Затворен за товарни автомобили над 10 тона е път -551 Дебелец - Средни колиби - Елена. Обходният  маршрут е през Дебелец - В. Търново - Лясковски кантон - Миндя - Елена. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.04.02", "title": "Велико Търново: Интензивно е движението по главните булеварди и кръстовища в града"}
{"url": "http://www.focus-news.net/news/2018/04/02/2506710/premierat-boyko-borisov-i-zemedelskiyat-ministar-rumen-porozhanov-shte-se-sreshtnat-sas-zarnoproizvoditeli.html", "text": "Министър-председателят Бойко Борисов и министърът на земеделието, храните и горите Румен Порожанов ще се срещнат с представители на зърнопроизводителите. Това съобщиха от правителствената информационна служба. Срещата ще се проведе от 10.00 часа в Министерския съвет. След нея са предвидени изявления.", "date": "2018.04.02", "title": "Премиерът Бойко Борисов и земеделският министър Румен Порожанов ще се срещнат със зърнопроизводители"}
{"url": "http://www.focus-news.net/news/2018/04/02/2506722/dobrich-obshtinata-organizira-za-treta-poredna-godina-kampaniyata-badi-zdrav.html", "text": "Община град Добрич организира за трета поредна година кампанията „Бъди здрав“. Това съобщиха от пресцентъра на Община Добрич. Подготвена е богата програма за различни възрасти, която цели да допринесе за здравословен начин на живот и да възпита у децата здрав дух и здраво тяло. Кампанията ще се проведе в периода от 2 до 5 април 2018 г. От 15.00 часа до 17.00 часа днес ще работи здравен пункт за измерване на кръвно налягане, кръвна захар, индекс телесна маса и диагностика на здравето с биоскенер. Ще бъдат предоставяни и информационни брошури на Алеята на здравето пред Скейт парк в Градски парк. Организатори са Община град Добрич, БЧК, Център за здравословно хранене гр.Добрич и Био магазин „Добрата фея”. От 16.00 часа ще започне официалното откриване на седмицата на здравето с участието на Хип-хоп формация NNS crew при Общински младежки център „Захари Стоянов” и Студио за поп-рок певци „Сарандев” при ОМЦ „Захари Стоянов”. Мястото на събитието е Алеята на здравето пред Скейт парк в Градски парк. Организатори са Община град Добрич и ОМЦ „Захари Стоянов”. \r\nНа 3 април от 10.30 часа ще се проведе крос и колоездене за здраве, съвместно с ученици и учители от Спортно училище „Г. С. Раковски” в Градски парк „Свети Георги”. Сборният пункт е пред скулптурна фигура на св. Георги в Градски парк\r\nФинал Площадка пред СК „Изида”. Организатори са Община град Добрич, СУ „Г.С.Раковски”.\r\nВ рамките на кампанията ще се проведат презентация „Хармонията на здраво тяло в гръцкото изкуство” в Художествената галерия, както и витрини с библиотечни документи по повод 7 април - Международен ден на здравето в Регионална библиотека „Дора Габе”. Предвижда се и провеждане на Празник на Витамините в Детските ясли от 10.00 часа всеки ден между 2 и 5 април.  В рамките на събитията от кампанията ще се проведат и дни на отворените врати в ДКЦ. Дерматовенерологът д-р Жанета Стефанова ще прави безплатни прегледи за профилактика на псориазис във времето от 9.00 до 10.00 часа на 2 и 3 април и от 14.00 до 15.00 часа на 4 и 5 април. Телефонът за предварително записване е 058/601 474. Прегледите ще се извършват в ДКЦ І, кабинет №320. От 15.00 до 16.00 часа на 2 април и от 8.00 до 9.00 часа на 4 април д-р Силвена Цветанова, гастроентеролог, ще извършва безплатни прегледи за профилактика на язвената болест и НР инфекции в ДКЦ І, кабинет №417. Телефон за предварително записване: 058/601 474. \r\nНа 3 април от 10.00 часа в Детска градина № 9 „Пчеличка“ ще се проведат детски тържества „Здравословно аз ще ям, за да стана най – голям”. \r\nОт 13.30 до 15.30 часа на 3 и 4 април в ДКЦ ІІ в кабинет 311 д-р Валери Веселинов (хирург) ще проведе безплатни ехографски прегледи на млечна жлеза. Телефон за предварително записване: 058/ 604 574.\r\nОт 11.00 часа до 12.00 часа на 3 и 5 април в ЦПЗ „Д-р П.Станчев” ще се провеждат безплатни прегледи при специалисти психиатри. \r\nНа 3 април от 14.00 часа ще се състои беседа на тема „Здравословно хранене” за членове на пенсионерските клубове в Пенсионерски клуб „Европейски гласове”. От 14.30 часа ще се проведе демонстрация на СК по художествена гимнастика и борба към СУ „Г. С. Раковски” на площадката пред СК „Изида”. Събитията продължават със спортни игри между потребители на Дневен център за пълнолетни лица с увреждания и Защитени жилища за лица с умствена изостаналост, които ще се проведат на 4 април от 10.00 часа в ДЦПЛУ, ул. „Суха река“ № 37. От 13.30 часа същия ден ще се състои библиотерапия с потребители на ЦПЗ „Д-р Петър Станчев” в Регионална библиотека „Дора Габе”. От 15.00 до 17.00 часа ще се състои здравен пункт за измерване на кръвно налягане, кръвна захар, индекс телесна маса и диагностика на здравето с биоскенер. Предоставяне на информационни брошури на Алеята на здравето пред Скейт парк в Градски парк. В 15.00 часа ще започне демонстрация по канадска борба на същото място.\r\nНа 5 април от 10.30 часа ще започнат спортни игри с участие на потребители и възпитатели на Центрове за настаняване от семеен тип за деца без увреждания и Център за обществена подкрепа в ЦНСТ 1,2,3 и ЦОП. В 13.30 часа в Бизнес залата на Община град Добрич ще се проведе обучение за медицински специалисти на тема „Превенция на агресия и рисково поведение в ранното образование”.", "date": "2018.04.02", "title": "Добрич: Общината организира за трета поредна година кампанията „Бъди здрав“"}
{"url": "http://www.focus-news.net/news/2018/04/02/2506723/pregled-na-osnovnite-temi-v-burgaskiya-pechat.html", "text": "„Бургаски магистрати искат нова сграда“ е водещото заглавие на регионалния всекидневник „Черноморски фар\".  Административният съд в Бургас се пука по шевовете, капацитетът на помещенията, в който се намира, е напълно изчерпан. Магистрати поставиха това като един от основните проблеми по време на отчета за дейността на институцията, пише още вестникът.  „Зърнопроизводителите остават в стачна готовност“ е друго заглавие от първа страница на изданието. В последния ден на март, след среща с министъра на земеделието Румен Порожанов и председателя на НСЗ-КБ, Управителния съвет на НАС реши да възложи на юристите от земеделския сектор, съвместно с юристите на министерството да разработят предложения за изменения на законопроекта за горивата, продължава статията. „Педофилът Андон близо година е обработвал жертвата си във фейсбук“ е тема от 2-ра и 3-та страница на регионалното издание. Обвиненият за педофилия Андон Христов ще дочака началото на делото си в ареста. Чрез приложението на Фейсбук – „Месинджър“, Андон се опитвал да склони към блудствени действия момиче, ненавършило 18-годишна възраст.\r\n„По-малко обжалвани присъди на Окръжен съд – Бургас за 2017-а“, „250 свободни работни места на трудовата борса в Айтос“ и „Малчугани в благотворителен бой с яйца преди Великден“ са други теми от страниците на вестника.", "date": "2018.04.02", "title": "Преглед на основните теми в бургаския печат"}
{"url": "http://www.focus-news.net/news/2018/04/02/2506708/volen-siderov-obedineni-patrioti-premierat-borisov-mozhe-da-organizira-v-balgariya-sreshta-es-rusiya.html", "text": "Усложнени отношения с Русия биха ни се отразили трудно. Сега имаме златен шанс заради Българското европредседателство, министър-председателят Борисов има шанса да направи мост между Москва и Брюксел, по примера на този с Турция. Такъв ход е логичен. Това коментира председателят на ПГ на \"Обединените патриоти\" и лидер на ПП АТАКА Волен Сидеров в предаването \"Денят започва\" по БНТ. Премиерът води балансирана политика, ето защо можем да направим домакинство на среща ЕС-Русия, това е очаквано и от европейските лидери, заяви Сидеров.\r\nСпоред него позицията на правителството се дължи и на присъствието на Обединените патриоти, който дава \"правилната посока\".\r\nС вероятности не се работи, липсват достатъчно доказателства. Малко непрофесионални беше направена цялата тази история със Скрипал, коментира Волен Сидеров.", "date": "2018.04.02", "title": "Волен Сидеров, \"Обединени патриоти\": Премиерът Борисов може да организира в България среща ЕС-Русия"}
{"url": "http://www.focus-news.net/news/2018/04/02/2506725/stara-zagora-narodniyat-predstaviteli-ot-gerb-radostin-tanev-organizira-priemna-za-grazhdani.html", "text": "Народният представители от ГЕРБ Радостин Танев организира приемна за граждани. Това съобщиха от пресцентъра на ПП ГЕРБ. Срещите ще се проведат от 09.00 до 11.00 часа в офиса на партията бул. „Митрополит Методий Кусев” №5.", "date": "2018.04.02", "title": "Стара Загора: Народният представители от ГЕРБ Радостин Танев организира приемна за граждани"}
{"url": "http://www.focus-news.net/news/2018/04/02/2506726/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния и село Стоманеците. Водачите трябва да карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30 юни. Това съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри и хлъзгави. Движението в началото на работната седмица е натоварено. Времето е ясно и слънчево, без мъгли и намален видимост. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III-5004 – път II-44 – път III-4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август.\r\nЛуиза ТРАНЧЕВА", "date": "2018.04.02", "title": "Габрово: Пропаднал участък от асфалтовата настилка затруднява движението в участък от пътя между Габрово и село Стоманеците"}
{"url": "http://www.focus-news.net/news/2018/04/02/2506727/burgas-intenziven-e-avtomobilniyat-trafik-v-k-s-slaveykov-po-ul-yanko-komitov-i-na-krastovishteto-mezhdu-ul-sportna-s-todor-aleksandrov.html", "text": "С нормална интензивност е движението по централните улици „Христо Ботев“ и „Демокрация“, както и по булевардите „Сан Стефано“, „Стефан Стамболов“ и „Тодор Александров“. Това каза за Радио \"Фокус\" - Бургасдежурният в Областно пътно управление - Бургас. Интензивен е автомобилният трафик в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“. Нормално проходими са пътищата в област Бургас. Пътните настилки са сухи. Видимостта е отлична.\r\nВ Бургас пътищата са преобладаващо сухи, на места влажни заради превалявания от дъжд през изминалото денонощие. Движението е интензивно по централните улици и булеварди. До 26 април е въведена временна организация на движение по улицата от кръгово кръстовище „Трапезица“ до бул. „Стефан Стамболов“. В посочения период автомобилите могат да преминават по „Струга“ двупосочно, но само в две от четирите ленти. Когато бъде преасфалтирано едното платно, ще бъде затворено другото.\r\nДо 26 април ще бъде затворено за ремонтни дейности и движението на пътни превозни средства по ул. „Даме Груев“, в отсечката от ул. „Струга“ до ул. „Л. Маджаров“.\r\nВеселина НИКОЛОВА", "date": "2018.04.02", "title": "Бургас: Интензивен е автомобилният трафик в к-с „Славейков“ по ул. „Янко Комитов“ и на кръстовището между ул. „Спортна“ с „Тодор Александров“"}
{"url": "http://www.focus-news.net/news/2018/04/02/2506729/deputatat-ot-gerb-asya-peeva-organizira-priemen-den-v-s-ruen.html", "text": "Депутатът от ГЕРБ Ася Пеева организира приемен ден в с. Руен. Това съобщиха от пресцентъра на ПП ГЕРБ. Той ще започне в 12.00 часа в областната централа на ГЕРБ, намираща се на ул. \"Конт Андрованти\" 5.  Ася Пеева е член на Комисията по образованието и науката и на Комисията по взаимодействието с неправителствените организации и жалбите на гражданите в 44-то Народно събрание.", "date": "2018.04.02", "title": "Депутатът от ГЕРБ Ася Пеева организира приемен ден в с. Руен"}
{"url": "http://www.focus-news.net/news/2018/04/02/2506733/mvr-trima-dushi-sa-zaginali-a-10-sa-raneni-pri-katastrofi-v-stranata-prez-izminaloto-denonoshtie.html", "text": "Трима души са загинали, а 10 са ранени при 10 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 2 тежки и 50 леки ътни инцидента, при които са пострадали двама души.", "date": "2018.04.02", "title": "МВР: Трима души са загинали, а 10 са ранени при катастрофи в страната през изминалото денонощие"}
{"url": "http://www.focus-news.net/news/2018/04/02/2506731/sofiya-vavezhda-se-vremenna-organizatsiya-na-dvizhenieto-po-ul-sv-georgi-sofiyski.html", "text": "Въвежда се временна организация на движението по ул. „Св. Георги Софийски“. Това съобщиха от пресцентъра на Столична община. До 19 септември 2018 г. се забранява влизането на пътни превозни средства по ул. „д-р Тодор Даскалов” в участък от 40 м, считано от кръстовището с ул. „Св. Георги Софийски”.\r\nОт днес до 19 септември 2018 г. се закриват местата за почасово платено паркиране както следва:\r\n- от южната страна на ул. „Св. Георги Софийски” в участък от 115м, считано преди кръстовището с ул. „д-р Тодор Даскалов”;\r\n- от северната страна на ул. „Св. Георги Софийски”, след кръстовището с ул. „Райко Жинзифов”.\r\nТова се налага във връзка с организацията на междинната шахта на тунело-пробивната машина.", "date": "2018.04.02", "title": "София: Въвежда се временна организация на движението по ул. „Св. Георги Софийски“"}
{"url": "http://www.focus-news.net/news/2018/04/02/2506730/dobrich-v-nyakolko-naseleni-mesta-ot-oblastta-e-narusheno-vodopodavaneto-zaradi-avarii.html", "text": "В шест общини в областта има населени места с нарушено водоподаване поради отстраняване на аварии, по информация на ВиК - Добрич, предаде кореспондентът на Радио „Фокус” – Варна. В район Добрич-селска с нарушено водоподаване са селата Дебрене, Козлодуйци и Победа, в район Балчик – село Кранево, в Район Каварна – ул. „България“ в града и селата Нейково и Белгун, в Район Тервел – село Орляк, в Район Генерал Тошево – селата Люляково, Пчеларово и Балканци, и в Район Шабла – село Горун. \r\nЖулиета НИКОЛОВА", "date": "2018.04.02", "title": "Добрич: В няколко населени места от областта е нарушено водоподаването заради аварии"}
{"url": "http://www.focus-news.net/news/2018/04/02/2506732/veliko-tarnovo-sveta-liturgiya-po-povod-veliki-ponedelnik-beshe-otsluzhena-v-katedralniya-hram-rozhdestvo-bogorodichno.html", "text": "Света литургия по повод Велики понеделник беше отслужена в Катедралния храм „Рождество Богородично“, както и във всички православни църкви в областта. Това постави началото на Страстната седмица, която приключва с големия празник Възкресение Христово или Великден, предаде репортер на Радио „Фокус“ – Велико Търново. Църквата  нарича настоящата седмица Страстна, защото тя е посветена на възпоменанията за последните дни от земния живот на Спасителя Господ Иисус Христос – неговите страдания, кръстна смърт и погребение.\r\nВ първите дни на Страстната седмица във всички епархии на Българската православна църква се отслужва Последование на Жениха.\r\nВсеки ден от тази седмица се нарича велик – Велики понеделник, Велики вторник, Велика сряда, Велики четвъртък и Велики Петък. Седмицата е последната от Великденския пост и на всеки един ден от нея се извършват специални служби от църквата. Седмицата завършва с Великден.\r\nВъв Велики понеделник Иисус Христос влиза в Йерусалимския храм и го намира пълен с търговци. Божият Син изгонва търговците, защото храмът е дом за молитва, а не пазар.\r\nЛуиза ТРАНЧЕВА", "date": "2018.04.02", "title": "Велико Търново: Света литургия по повод Велики понеделник беше отслужена в Катедралния храм „Рождество Богородично“"}
{"url": "http://www.focus-news.net/news/2018/04/02/2506736/blagoevgrad-lek-avtomobil-se-e-preobarnal-v-rayona-na-kresnenskoto-defile-nyama-tezhko-postradali.html", "text": "Лек автомобил се е преобърнал в района на Кресненското дефиле след тунел „Кривия“. Това съобщи за Радио „Фокус“ – Пирин дежурният служител в Областно пътно управление – Благоевград. Инцидентът е възникнал около 8.00 часа. При пътнотранспортното произшествие няма данни за загинали или тежко пострадали. Преминаването по пътя Симитли – Кресна се извършва в една лента, като се регулира от служители на „Пътна полиция“. Необходимо е шофьорите да се движат с повишено внимание и съобразена скорост, спазвайки указанията на органите на реда.\r\nЛивия НИНОВА", "date": "2018.04.02", "title": "Благоевград: Лек автомобил се е преобърнал в района на Кресненското дефиле, няма тежко пострадали"}
{"url": "http://www.focus-news.net/news/2018/04/02/2506703/anadolu-agency-arabskata-liga-shte-provede-izvanredno-zasedanie-za-palestina.html", "text": "Арабската лига ще проведе извънредна среща във вторник във връзка със смъртоносните атаки на израелските сили за сигурност срещу палестинците в Ивицата Газа, заяви в понеделник официалният представител на организацията, предава държавната информационна агенция на Турция Anadolu Agency.\r\nПомощник-генералният секретар Саид Абу Али заяви, че Саудитска Арабия ще председателства извънредното заседание, което ще се проведе по искане на властите на Палестинската автономия. В неделя Рамала настоя Арабската лига да се събере във връзка с „израелските престъпления\" на територията на Палестинската автономия, поясни посланикът на страната в Кайро Диаб ал-Лух пред турската агенция, като допълни, че страната му е изпратила меморандум до Арабската лига, за да свика среща на ниво постоянни представители.\r\nАрабската лига съобщи, че следи отблизо събитията, довели до 17 загинали и 1,5 хил. ранени в Ивицата Газа. Организацията също така поиска от международната общност да изпълни ангажиментите си, като спре израелските нарушения и създаде анкетна комисия. \r\nДесетки хиляди демонстранти се събраха в петък край източната граница на Ивицата Газа с Израел с настояване да се признае правото им да се завърнат в домовете си в Палестина. В отговор Израел изпрати хиляди войници по границата.\r\n„Великият март на завръщането\" бе организиран и с цел оказване на натиск върху Израел да вдигне блокадата над Ивицата Газа, която е в сила вече няколко десетилетия. Тереза Герова", "date": "2018.04.02", "title": "Anadolu Agency: Арабската лига ще проведе извънредно заседание за Палестина"}
{"url": "http://www.focus-news.net/news/2018/04/02/2506724/ria-novosti-generalnoto-konsulstvo-na-ruskata-federatsiya-v-siatal-e-okonchatelno-zakrito.html", "text": "Генералното консулство на Руската федерация в Сиатъл е окончателно закрито – от сградата са изнесени всички вещи, съобщи за РИА Новости съветникът на консула Халит Айсин.\r\nПо този начин руските дипломати са изпълнили предписанията на американските власти и са освободили сградата в определения от тях срок – 1 април. Съгласно думите на Айсин, на служителите на Държавния департамент е предложено да огледат помещенията, но те са отказали. \r\nНа 26 март САЩ изгониха от страната 60 руски дипломати, включително 12 от мисията на Москва при ООН, след което обявиха и закриването на Генералното консулство на Руската федерация в Сиатъл. Това е най-голямото експулсиране на дипломати в най-новата история на двустранните отношения между Москва и Вашингтон. \r\nОбщият брой на дипломатите и техните семейства, които напуснаха САЩ, е 171 души. За тях във Вашингтон бяха изпратени два самолета.Тереза Герова", "date": "2018.04.02", "title": "РИА Новости: Генералното консулство на Руската федерация в Сиатъл е окончателно закрито"}
{"url": "http://www.focus-news.net/news/2018/04/02/2506740/veliko-tarnovo-s-4-sm-se-e-povishilo-nivoto-na-reka-dunav-pri-svishtov-prez-izminaloto-denonoshtie.html", "text": "С 4 см се е повишило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 679 см, а температурата на водата 7.9 градуса. Ветровито ще бъде днес над българския участък на реката. Вятърът ще е умерен, временно и силен от северозапад. Ще е малко по-хладно от вчера и максималната температура ще е между 10° и 14°.", "date": "2018.04.02", "title": "Велико Търново: С 4 см се е повишило нивото на река Дунав при Свищов през изминалото денонощие"}
{"url": "http://www.focus-news.net/news/2018/04/02/2506739/blagoevgrad-intenziven-e-trafikat-po-osnovnite-ulitsi-i-bulevardi-v-grada-patnite-nastilki-sa-suhi.html", "text": "Интензивен е трафикът по основните улици и булеварди в Благоевград, предаде репортер на Радио „Фокус“ – Пирин. Пътните настилки са сухи и нормално проходими, времето е слънчево. В началото на деня по-натоварено е движението в района на детските градини и училищата. Интензивен трафик, но бе образуването на задръствания или колони от автомобили има по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През изминалата нощ няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност.\r\nЛивия НИНОВА", "date": "2018.04.02", "title": "Благоевград: Интензивен е трафикът по основните улици и булеварди в града, пътните настилки са сухи"}
{"url": "http://www.focus-news.net/news/2018/04/02/2506738/pregled-na-osnovnite-temi-vav-velikotarnovskiya-pechat.html", "text": "„Стартира международен конкурс за новия градски център на В. Търново“ е заглавие от първа страница на областния всекидневник „Янтра Днес”. Тази седмица ще бъде обявен Международен конкурс за проектиране на новия градски център, който ще бъде разположен на територията на Старото военно училищата във Велико Търново, научи „Янтра ДНЕС“. Процедурата ще е организирана по Закона за обществените поръчки. „Министър Румен Порожанов подкрепи искането на зърнопроизводителите“ е друго заглавие от днешното издание. Министърът на земеделието Румен Порожанов подкрепи искането на зърнопроизводителите за бъдат извадени от скандалния Проектозакон за търговия с горивата, който предстои да бъде обсъждан в Парламента. „Търси се финансиране за нов мост над Янтра“ , пише още вестникът. Община В. Търново ще търси средства за изграждането на нов мост над р. Янтра в подножието на Балдуиновата кула. Новото съоръжение ще е в съседство с въжения мост. „Със 7 млн. лв. правят пътищата в Стражишко“ е друга новина от днешното издание. Там ще откриете и статия, разказваща за весели игри, горски беседи и творчески ателиета, които „зарадваха децата на Дебелец“. \r\n„Затворникът Георги Вълев и недоволен от магистрат съдят Висшия съдебен съвет“  е заглавие от другия областен ежедневник „Борба“. Осъденият с доживотна присъда Георги Вълев е завел иск против МВР, Министерството на финансите, Прокуратурата на Република България и Висшия съдебен съвет по ЗОДОВ. Районният съд във Велико Търново обаче е отказал да образува такова дело и е препратил документите в Административен съд – София, защото той бил компетентен. „Даниел Панов вече е доктор по защита от бедствия и катастрофи“ е друга тема от вестника. Кметът Даниел Панов  успешно защити докторска степен в Националния военен университет „Васил Левски“. Това го прави единственият градоначалник у нас с научна разработка по темата. Само преди броени дни Панов е защитил дисертация на тема „Възможности за нова ефективна защита от бедствия, аварии и катастрофи в община Велико Търново“. „Държавен фонд „Земеделие“ дава 72 хил. лв. за празника на суджука“ е друга тема от всекидневника. Държавен фонд „Земеделие“ подкрепя поредното издание на празника на горнооряховския суджук чрез целева субсидия към Асоциацията на месопреработвателите в България. На първа страница на областния ежедневник е поместен и материал, разказващ за предстоящ ремонт на пътя до манастира „Св. Троица“.", "date": "2018.04.02", "title": "Преглед на основните теми във великотърновския печат"}
{"url": "http://www.focus-news.net/news/2018/04/02/2506742/lovech-dvama-mazhe-na-23-i-58-godini-sa-pochinalite-pri-katastrofata-na-patya-pleven-troyan.html", "text": "Двама мъже на 23 и 58 години са починалите при катастрофата на пътя Плевен-Троян. Това съобщиха за Агенция „Фокус“ от пресцентъра на ОДМВР-Ловеч. На 1 април в 19.20 часа на пътя Плевен-Троян, след изхода от град Ловеч в посока Троян, на разклона за село Хлевене, на прав и равен пътен участък при мокър асфалт са се ударили челно „Пежо 206“, управлявано от 23-годишен мъж от Троян и лек автомобил „Тойота Ярис“, управляван от 58-годишен мъж от Варна. В резултат на удара са починали и двамата водачи. В колите не е имало други пътници. По случая е образувано досъдебно производство и се изясняват причините за пътния инцидент. Още късно снощи движението по пътя е било отворено.\r\nЛюба АЛЕКСИЕВА", "date": "2018.04.02", "title": "Ловеч: Двама мъже на 23 и 58 години са починалите при катастрофата на пътя Плевен-Троян"}
{"url": "http://www.focus-news.net/news/2018/04/02/2506737/sport-viktoriya-tomova-otstapi-s-edna-pozitsiya-v-svetovnata-ranglista.html", "text": "Виктория Томова отстъпи с една позиция в световната ранглиста и през новата седмица първата ракета на България при жените е поставена под номер 143. С 20 места по-напред до номер 197 се изкачи Елица Костова. Цветана Пиронкова е 213-та, с девет позиции по-надолу спрямо миналата седмица.\r\nЕдинствената промяна в „Топ 10“ при жените е свързана с дебюта на Слоун Стивънс. След победата си на турнира от сериите „Мастърс“ в Маями американката успя за първи път в кариерата си да се изкачи до номер девет в световната ранглиста. \r\nНачело на класацията остава румънката Симона Халеп, следвана от Каролине Вожняцки, Гарбине Мугуруса, Елина Свитолина и Йелена Остапенко.", "date": "2018.04.02", "title": "Спорт: Виктория Томова отстъпи с една позиция в световната ранглиста"}
{"url": "http://www.focus-news.net/news/2018/04/02/2506741/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в Кресненското дефиле и по второкласен път-19 Симитли – Гоце Делчев. Това съобщиха за Радио „Фокус“ – Пирин от Областно пътно направление – Благоевград. Пътните настилки в областта са мокри и хлъзгави на места, времето е слънчево. Трафикът по автомагистрала „Струма“ се извършва без проблеми. Само в една лента се осъществява преминаването по главен път Е-79 след тунел „Криви“ поради пътнотранспортно произшествие, затова шофьорите трябва да карат внимателно. Нормално натоварено е движението по второкласен път-19 Симитли – Гоце Делчев. През изминалата нощ няма регистрирани тежки пътни инциденти. В област Благоевград няма допълнително въведени ограничения за движението на леки и товарни автомобили.\r\nЛивия НИНОВА", "date": "2018.04.02", "title": "Благоевград: Повишена е опасността от падащи камъни в Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/04/02/2506745/the-local-shvetsiya-vavede-nov-danak-koyto-shte-oskapi-poletite-na-grazhdanskata-aviatsiya.html", "text": "Швеция въведе нов данък в авиацията, който ще добави допълнителна такса за всички полети на гражданската авиация в страната в опит да бъде намалено въздействието на въздушния транспорт върху климата, съобщава електронното издание The Local в редакцията си за скандинавското кралство.\r\n„Целта на данъка е да се сведе до минимум изхвърлянето на въглерод от самолетите на фона на рязкото увеличение на пътуванията с въздушен транспорт\", поясни шведският министър за климата Изабела Льовин.\r\nВсички полети, излитащи от шведските летища, ще бъдат таксувани допълнително с между 60 и 400 крони (от шест до 39 евро), в зависимост от крайната точка на пътуването им. \r\nТаксата ще се прилага за всички пасажери, с изключение на малолетни, а при някои обстоятелства и за онези, които само се прекачват на друг полет от летище в страната. От допълнителната такса ще бъдат освободени членовете на екипажа на самолетите. \r\nСпоред проучване, публикувано на 25 март от местни медии, 53% от шведите подкрепят въвеждането на новия данък.\r\nОпозиционната „Партия на центъра“ обаче критикува този ход, като вместо въвеждането на такси предложи авиокомпаниите да бъдат задължавани да използват биогорива.Тереза Герова", "date": "2018.04.02", "title": "The Local: Швеция въведе нов данък, който ще оскъпи полетите на гражданската авиация"}
{"url": "http://www.focus-news.net/news/2018/04/02/2506747/pss-loshi-sa-usloviyata-za-turizam-po-visokite-chasti-na-planinite.html", "text": "Лоши са условията за туризъм по високите части на планините. Това съобщиха за Агенция „Фокус“ от Планинска спасителна служба (ПСС) към БЧК. Условията за туризъм и ски във високите части на Витоша и Стара Планина са лоши, поради метеорологични причини. Днес времето ще бъде динамично там и най-вероятно тези условия ще се запазят за целия ден. В планините Пирин и Рила условията са по-благоприятни по отношение на липсата на мъгла, но и там, както и по всички високи части на планините духа много силен вятър. На връх Ботев поривите на вятъра са ураганни, а на Черни връх и връх Мусала вятърът е бурен. От ПСС не препоръчват излизане в района на връх Ботев, както и в района на Черни връх. Ски курортите все още работят с повишаващ се брой затворени писти, най-вече в Пампорово. На Витоша ще работи Лалето, а поради метеорологичните условия Лале 2 и Черни връх няма да работят. В Пирин работи цялата ски зона, с изключение на големите писти на Чалин Валог, които са затворени поради липса на сняг. За изминалото денонощие няма регистрирани инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470.", "date": "2018.04.02", "title": "ПСС: Лоши са условията за туризъм по високите части на планините"}
{"url": "http://www.focus-news.net/news/2018/04/02/2506746/inzh-grigor-gogov-izpalnitelna-agentsiya-po-gorite-20-hil-dekara-plosht-shte-bade-zalesena-prez-tazi-godina.html", "text": "20 хиляди декара площ ще бъде залесена през тази година. Това каза в сутрешния блок „Добро утро, България“ на Радио „Фокус“ инж. Григор Гогов, изпълнителен директор на Изпълнителната агенция по горите по повод инициативата „Седмица на гората“, която стартира днес в Габрово. По думите му от тези площи 15 хил. декара са държавни горски територии, като има голяма вероятност през следващите години залесяването да достигне около 100 хил. декара годишно. „Следващите няколко години предстои сериозно увеличение на залесяването в България, заради освободените площи, които се получиха заради короядите, заради климатичните проблеми, които имаше през последните няколко години и от пожарите. Преди десетина дни проведохме първото заседание на възобновения Национален съвет по горите и там се взе решение да се изготви 5-годишна програма за залесяване. За всички тези освободени площи и такива, които пустеят от държавния поземлен фонд“, обясни той. Инж. Григор Гогов добави, че инициативата „Седмица на гората“ се осъществява за 94-ти път у нас, като най-мащабни залесявания предстоят в района на Кресна.", "date": "2018.04.02", "title": "Инж. Григор Гогов, Изпълнителна агенция по горите: 20 хил. декара площ ще бъде залесена през тази година"}
{"url": "http://www.focus-news.net/news/2018/04/02/2506728/vidin-nivoto-na-reka-dunav-se-e-ponizhilo-s-10-sm-kray-novo-selo-prez-izminaloto-denonoshtie.html", "text": "Нивото на река Дунав се е понижило с 10 см край Ново село през изминалото денонощие и водният стоеж там е 684 см, съобщиха от местната Хидрометеорологична станция. Нивото на реката при Видин е 735 см, понижението за последното денонощие е с 8 см.  Край Лом нивото е 763 см, регистрирано е понижение от 5 см. Нивото на Дунав край Оряхово е 635 см и няма промяна през последното денонощие. Температурата на водата край Ново село е 7.6 градуса, край Оряхово е 8.4  градуса.", "date": "2018.04.02", "title": "Видин: Нивото на река Дунав се е понижило с 10 см край Ново село през изминалото денонощие"}
{"url": "http://www.focus-news.net/news/2018/04/02/2506749/blagoevgrad-zapochna-miene-na-tsentralnite-ulitsi-i-trotoari-v-grada-predi-velikden.html", "text": "Служители на общинска фирма „Биострой“ започнаха миене на централните части на Благоевград преди Великден, предаде репортер на Радио „Фокус“ – Пирин. Ранно тази сутрин екипи на фирмата, с помощта на три водоноски почистиха площад „Македония“. Традиционно всяка година преди големия християнски празник се извършва миене на града, като то се осъществява по график и обхваща пешеходните зони, площадите, основните улици и кварталите в областния център.\r\nЛивия НИНОВА", "date": "2018.04.02", "title": "Благоевград: Започна миене на централните улици и тротоари в града преди Великден"}
{"url": "http://www.focus-news.net/news/2018/04/02/2506750/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Интензивно е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Трафикът по пътя от село Радилово до град Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.04.02", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2018/04/02/2506744/blagoevgrad-bez-problemi-se-izvarshva-preminavaneto-na-avtomobili-prez-gkpp-kulata.html", "text": "Без проблеми се извършва преминаването на автомобили през ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“ движението също е нормално, както и на останалите пунктове по българо-гръцката граница. Преминаването през пунктове между България и Македония е обичайно натоварено.\r\nЛивия НИНОВА", "date": "2018.04.02", "title": "Благоевград: Без проблеми се извършва преминаването на автомобили през ГКПП „Кулата“"}
{"url": "http://www.focus-news.net/news/2018/04/02/2506753/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще обърнем внимание на възможностите, предоставяни от Програмата за трансгранично сътрудничество между България и Сърбия, по чиято втора покана Община Кюстендил разработва две проектни предложения. Приоритетните оси са свързани с развитието на туризма и с опазване на околната среда. Събеседник по темата ще бъде зам.-кметът на Община Кюстендил с ресор „Социални дейности и проекти” Радмила Рангелова. От днес започва традиционната Седмица на гората, която тази година преминава под мотото „Децата и гората на България – за бъдещето на зелена Европа“. В Кюстендил програмата включва конкурси за фотографии и изработване на видеоклипове, интерактивни игри, инициативата „Лесовъд за един ден”, залесяване на нови гори и други дейности. Седмицата на гората е и повод да се обърне внимание върху опазването и състоянието на зеленото богатство на страната. По темата ще разговаряме с Анелия Алексова, главен лесничей към Община Кюстендил. В първия ден от Страстната седмица ще ви срещнем с етнолога към Регионален исторически музей – Кюстендил Веска Спасова, която ще разкаже повече за народните обичаи и традиции, свързани с дните преди настъпването на Възкресение Христово. Ще отидем и до най-големия манастир в страната – Рилската света обител, където преди години беше възстановена възрожденската кюстендилска стая. Каква е историята на тази стая, какво представлява тя и какъв е интересът към нея? Отговор на тези въпроси ще потърсим от Живка Мантаркова, директор на музейният комплекс към Рилски манастир. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.04.02", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/04/02/2506752/kyustendil-vavedena-e-vremenna-organizatsiya-na-dvizhenieto-po-avtomagistrala-struma-predi-tunel-blatino-zaradi-remontni-deynosti-v-avariynata-lenta.html", "text": "Въведена е временна организация на движението по автомагистрала „Струма” преди тунел „Блатино” заради ремонтни дейности в аварийната лента. Това съобщи за Радио „Фокус” – Кюстендил дежурният в Областно пътно управление – Кюстендил. Движението се пропуска последователно в активна лента и в изпреварваща лента. Скоростта на движение е ограничена до 70 км/час в участък от 200 м. Шофьорите да се движат с повишено внимание, спазвайки пътната сигнализация. Поради почистване на земни маси върху аварийната лента шофьорите да се движат с повишено внимание, спазвайки пътната сигнализация, в участъка Джерман – Дупница в посока София. Временната организация за движение е със срок до края на работния ден. До 5 април се извършва профилиране на банкети по пътя Кюстендил – ГКПП „Гюешево”. Временно движението по пътя Рила – Рилски манастир е в една лента поради паднали дървета в района на село Пастра. Шофьорите трябва да се движат с повишено внимание и съобразена скорост. Нормален е трафикът по автомагистрала „Струма” и главен път Е-79. Слабо натоварено е движението в посока ГКПП „Гюешево”. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 30 юни.\r\nВенцеслав ИЛЧЕВ", "date": "2018.04.02", "title": "Кюстендил: Въведена е временна организация на движението по автомагистрала „Струма” преди тунел „Блатино” заради ремонтни дейности в аварийната лента"}
{"url": "http://www.focus-news.net/news/2018/04/02/2506751/vratsa-neizvestno-litse-e-umartvilo-kuche-s-ognestrelno-orazhie-v-s-tarnava.html", "text": "Неизвестно лице е умъртвило куче с огнестрелно оръжие в с. Търнава. Това съобщиха от ОДМВР-Враца. На 1 април, в 16.10 часа в РУ-Бяла Слатина е получено съобщение от жител на село Търнава, който съобщил за проявена жестокост към куче, негова собственост.\r\nОт извършения оглед, разпит на свидетели и аутопсия е установено, че кучето е било простреляно с неустановено по вид огнестрелно оръжие. Работата по случая продължава. Образувано  е досъдебно производство. Уведомена  е районна прокуратура-Бяла Слатина.", "date": "2018.04.02", "title": "Враца: Неизвестно лице е умъртвило куче с огнестрелно оръжие в с. Търнава"}
{"url": "http://www.focus-news.net/news/2018/04/02/2506754/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Швеция въведе нов данък в авиацията, който ще добави допълнителна такса за всички полети на гражданската авиация в страната в опит да бъде намалено въздействието на въздушния транспорт върху климата, съобщава електронното издание The Local в редакцията си за скандинавското кралство.\r\n„Целта на данъка е да се сведе до минимум изхвърлянето на въглерод от самолетите на фона на рязкото увеличение на пътуванията с въздушен транспорт\", поясни шведският министър за климата Изабела Льовин.\r\nВсички полети, излитащи от шведските летища, ще бъдат таксувани допълнително с между 60 и 400 крони (от шест до 39 евро), в зависимост от крайната точка на пътуването им. \r\nТаксата ще се прилага за всички пасажери, с изключение на малолетни, а при някои обстоятелства и за онези, които само се прекачват на друг полет от летище в страната. От допълнителната такса ще бъдат освободени членовете на екипажа на самолетите. \r\nСпоред проучване, публикувано на 25 март от местни медии, 53% от шведите подкрепят въвеждането на новия данък.\r\nОпозиционната „Партия на центъра“ обаче критикува този ход, като вместо въвеждането на такси предложи авиокомпаниите да бъдат задължавани да използват биогорива.\r\n*** От лятото на 2016 г. насам, когато срещу Реджеп Тайип Ердоган бе организиран опит за държавен преврат, над хиляда турски дипломати, държавни служители и техните семейства са подали молби за убежище в Германия. Броят на одобрените кандидатури до този момент от годината се равнява на 42%, съобщава националният ежедневник Die Frankfurter Allgemeine Zeitung.\r\nПо данни на Федералната служба за миграцията и бежанците 288 притежатели на дипломатически паспорти (черни паспорти) и  771 държавни служители (със зелени паспорти) са подали молба за убежище до 7 март тази година. В данните са включени и членовете на техните семейства. \r\nОт началото на текущата година до края на месец февруари във ФРГ закрила са потърсили 1,4 хил. граждани на Турция. През цялата 2017 г. броят на турците, кандидатстващи за убежищe в Германия е бил около 8,5 хил., докато през 2016 г. те са били около 5,7 хил. \r\nПроцентът на признатите молби за убежище се е увеличил през 2017 г. от около осем процента на 28%, а през тази година са 42%. Федералната служба за миграцията и бежанците не коментира причините за увеличаването на броя на признатите за бежанци. Причините за бягство от страните на произход не се отчитат статистически от органа, поясняват от редакцията.\r\n*** В рамките на последните две години федералното правителство на Германия е одобрило износ на оръжие за Ирак на обща стойност 60 милиона евро. Това става ясно от отговор на Министерството на външните работи на запитване от фракцията на партията „Левица“, отбелязва австрийският ежедневник Die Presse. \r\nПрез 2017 г. общата стойност на одобрения износ на оръжие е била 15 милиона евро. В тази връзка от редиците на „Левица“ бе отправена остра критика. Заместник-председателят на парламентарната група на партията Севим Дагделем изрази възмущение от факта, че „федералното правителство безотговорно разрешава германските оръжия да се изнасят директно към зоната на военни действия в Ирак\". Управляващите в Берлин не могат нито да контролират, нито да гарантират за какво биват използвани доставените оръжия, подчерта Дагделен, като същевременно допълни, че не може да се изключи възможността за това кюрдските сили и военните на Багдад да ги използват едни срещу други. \r\n„Федералното правителство е доста абсурдно в собствените си изявления за политика за ограничаване на износа на оръжие, след като в същото време нарушава германското право\", коментира заместник-председателят на парламентарната група на партията „Левица“.\r\n***Офисът на гръцкия премиер Алексис Ципрас даде отговор на коментарите на турския президент Реджеп Тайип Ердоган за случаите на гръцки и турски войници, преминали границата, пише гръцкият Ekathimerini.\r\nОт офиса на гръцкия премиер характеризират коментарите на турския президент като „неразбираемо хлъзгав път на провокативни атаки“, като визират случая на двамата гръцки войници пресекли границата с Турция, които се намират в турски затвор, със случая на осемте турски военни избягали от страната си след неуспешния опит за преврат през 2016 година.\r\nВ изявлението на гръцката страна се казва, че „Гърция е правова държава и има министър-председател, който уважава процедурите на гръцкото правосъдие, а не султан, който може да влияе на съдебните решения“\r\n„Ако турският президент иска да каже нещо по случая с осемте (турски военни), той можеше да го направи лично на Алексис Ципрас или публично по време на визитата му в Атина. Днес той избира да продължи по един неразбираемо хлъзгав път на  провокативните атаки, противопоставяйки два напълно различни случая“, добавят от офиса на гръцкия премиер.\r\n***Великобритания дава 20 милиона паунда на училища в Палестина, знаейки че материалът който се преподава там може да насърчава идеи, прославящи мъченичеството и Джихада, пише британският вестник The Times.\r\nВ серия от парламентарни питания  министърът, отговарящ за хуманитарната помощ Аластър Бърт признава, че британските данъкоплатци финансират заплатите на 33 хиляди учители, преподаващи материал, който насърчава насилието срещу Израел. Дават се примери, като например илюстрирането на  Втория закон на Нютон с момче насочило прашка срещу войници, а в учебник по математика се дава задача за изчисление на броя на мъчениците от палестинските бунтове. Децата биват обучавани, че палестинските власти подпомагат семействата на тези, които извършват терористични атаки и как те ще бъдат възнаградени в Рая.В новата програма, одобрена през 2017 година дори учебниците по различните науки промотират насилие. За сметка на това не се говори нищо за мирните споразумения между Израел и Палестинските власти.\r\nОт Министерството официално заявяват: „Нашата подкрепа  подпомага около 25 хиляди палестински деца да ходят на училище всяка година. Британското правителство категорично осъжда всички форми на насилие, както и насаждането на насилие“.\r\n***", "date": "2018.04.02", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/04/02/2506755/plovdiv-aktsiya-za-sabirane-na-izlyazlo-ot-upotreba-elektrichesko-i-elektronno-oborudvane-shte-se-provede-v-rayon-severen.html", "text": "Акция за събиране на излязло от употреба електрическо и електронно оборудване (ИУЕЕО) организира администрацията на район „Северен”. Това съобщи за Радио „Фокус“ - Пловдив кметът на района инж. Ральо Ралев. Неработещите електрически и електронни уреди гражданите могат да предават на 4 април 2016 г.  от 09.00 до 13.00 часа на паркинга източно от бул. ”България” №108, (южно от кметството на район „Северен”). Жителите на района могат да предават в мобилния пункт следните излезли от употреба електрически и електронни уреди: печки, хладилници, тостери, микровълнови печки, сешоари, перални, бойлери, миксери, климатици, телевизори, радиа, транзистори, компютри, монитори, мишки за компютър, мобилни апарати, телефонни апарати, фризери, електрически радиатори, отоплителни печки, прахосмукачки, маши за коса, преси.\r\nЗа лицата, които ще се включат в акцията, са предвидени ваучери за покупка на подарък от голяма търговска верига за битова техника в Пловдив. Възрастни хора, хора, които нямат възможност да доставят на място своите уреди или нямат транспорт могат да дават своите заявки на тел.032/901 165 – отдел „Екология” на район „Северен” като посочат своето име, адрес, телефон и вида на излезлия от употреба уред, който желаят да предадат .\r\nВ срок до две седмици ще бъдат посетени на адрес и ненужните им уреди ще бъдат взети.\r\n„Призовавам гражданите да се възползват от възможността, която им предоставяме и да изчистят домовете си от ненужните елекрически и елекронни уреди”, каза кметът на района инж. Ралев.", "date": "2018.04.02", "title": "Пловдив: Акция за събиране на излязло от употреба електрическо и електронно оборудване ще се проведе в район „Северен“"}
{"url": "http://www.focus-news.net/news/2018/04/02/2506757/api-dvizhenieto-se-izvarshva-v-izprevarvashtata-lenta-po-avtomagistrala-lyulin-v-tunel-malo-buchino-v-posoka-pernik-poradi-remontni-deynosti-na-osvetlenieto-v-aktivnata-lenta.html", "text": "Движението се извършва само в изпреварващата лента в тунел \"Мало Бучино\" в посока Перник на АМ \"Люлин\", поради ремонтни дейности на осветлението в активната лента. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.04.02", "title": "АПИ: Движението се извършва в изпреварващата лента по автомагистрала \"Люлин\", в тунел \"Мало Бучино\" в посока Перник, поради ремонтни дейности на осветлението в активната лента"}
{"url": "http://www.focus-news.net/news/2018/04/02/2506748/dobrich-sredno-godishno-na-teritoriyata-na-darzhavno-gorsko-stopanstvo-se-zalesyavat-okolo-70-dka-gori.html", "text": "Средно годишно на територията на Държавно горско стопанство - Добрич се залесяват около 70 дка, по информация на директора му инж. Цанко Николов. И тази година в Седмицата на гората са предвидени множество залесителни мероприятия, предаде кореспондент на Радио „Фокус” – Варна. Екипът на Областна администрация в Добрич ще се включи активно и ще извърши залесителни мероприятия в горски парк „Дъбовете“ край града със съдействието на служители на Държавно горско стопанство, съобщават от пресцентъра на администрацията. Държавно горско стопанство - Добрич стопанисва 18 хил. ха, които са разположени в общините Добрич и Добричка, териториите обхващат също 65 населени места общо. 15% от територията, за която се грижат 18 горски стражари са гори, а други 10% са полезащитни пояси. Според Закона за горите е задължително да бъде залесена в срок от 2 години всяка една оголена територия, вследствие на сеч или по други причини, като фиданките, с които се извършва залесяването се произвеждат в разсадника на ДГС – Добрич. Полезащитните пояси на територията му са с площ 19 000 дка – около 1000 км. Те са изградени преди повече от 60 г. с основна задача срещу ветровата ерозия на почвите. В цяла Добруджа площта на полезащитните пояси е 65 хил. дка. За тази година ДГС - Добрич ще извършва дейности по производство на горски репродуктивни материали от цер, сребролистна липа, акация, планински ясен и гледичия, като разсадникът е с капацитет за производство на около 300 хил. броя фиданки. Ще продължат дейностите по грижи за гората в цялото стопанство. През пролетта е предвидено да се извърши попълване на широколистни култури на площ от 20 дка, а през есента такова попълване е планирано да се направи на други 19 дка. През месеците април и май ще бъде направено ограждане на новозасадена широколистна култура. През периода април-ноември ще се полагат грижи за отглеждането на общо 615 дка широколистни култури в землището на няколко села от Община Добричка. Опазването на горите от пожари също е от първостепенно значение и затова през периода май-август ще се направят и поддържат 30 по 500 линейни метра минерализовани ивици в землищата на Добрич, Самуилово, Долина, Одринци, Апенец и Дончево. Освен това ще се поддържат и 16 870 линейни метра лесокултурни прегради. От този месец започва също оборудването на 3 броя противопожарни депа. В Държавно ловно стопанство (ДЛС)-Балчик Седмицата на гората ще бъде открита днес с деца от града, а за по-големите е предвидено залесяване  в местността „Новия плаж“ и в Природен парк „Златни пясъци“. Утре и деца от Шабла ще могат да залесят дръвчета, а на 4 април празникът ще бъде отбелязан, заедно с лесовъди ветерани. Отново утре в ДГС-Генерал Тошево ще бъдат организирани излет с деца от ОУ „Христо Смирненски“ и разговори на тема: „Децата на България – бъдещи стопани на гората в Европа“. Официалното откриване на празниците ще започне днес със залесяване в двора на стопанството под наслов „Гората дава живот“. Утре ръководството на териториалното поделение организира дискусионна кръгла маса и посещение на Демонстрационен учебен обект от колектива на стопанството. На 4 април граждани, организации, училища и детски градини ще получат фиданки от стопанството и ще ги залесят в зелените площи до прилежащите им сгради. И в ДЛС-Тервел официалното откриване на Седмицата на гората ще се състои днес. Утре педагози на стопанството ще учат и играят с децата от ДГ „1 юни“, а в края на заниманията ще засадят дръвчета в двора на учебното заведение. На този ден в стопанството ще гостуват и бивши служители. Заниманията по Горска педагогика ще продължат на 4 април  с децата от различните школи в ОДК „Малкия принц“. Предвидено е откритият урок да бъде в местността „Хижата“. На следващия ден ръководството на ДЛС-Тервел и служители на общината ще засадят дръвчета в двора на църквата „Свети Георги“.\r\nЖулиета НИКОЛОВА", "date": "2018.04.02", "title": "Добрич: Средно годишно на територията на Държавно горско стопанство се залесяват около 70 дка гори"}
{"url": "http://www.focus-news.net/news/2018/04/02/2506760/die-zeit-prezidentskite-izbori-v-kosta-rika-byaha-specheleni-ot-poddrazhnik-na-ednopolovite-brakove.html", "text": "Лявоцентристкият политик Карлос Алварадо бе избран за нов президент на Коста Рика, съобщава германският вестник Die Zeit. \r\nКандидатът на управляващата партия събра подкрепата на 61% на гражданите на латиноамериканската страна, показват данните от Централната избирателна комисия при обработени 95% от бюлетините. Право на глас имаха 3,3 млн. избиратели, поясняват от редакцията.\r\n38-годишният Алварадо, бивш министър на труда, се изявява като рок певец в свободното си време. Но това, с което е по-известен, са либералните му позиции по социални въпроси. В предизборната си кампания той обеща да защитава правата на хомосексуалистите и да предприеме конкретни стъпки за разрешаването на еднополовите бракове в Коста Рика. В първия тур на гласуването той стигна до малко под 22%.\r\nЕвангелският активист Фабрицио Алварадо, който няма роднинска връзка с Карлос Алварадо, спечели в първия кръг с малко под 25% от гласовете. Той действа като радикален противник на еднополовите бракове. В предизборната кампания 43-годишният евангелист заложи на възмущението от липсата на ред в Коста Рика.\r\nКарлос Алварадо няма да има мнозинство в парламента. Следователно и двамата кандидати вече са започнали разговори с други партии, за да изградят коалиционно правителство в случай на победа. Карлос Алваро ще трябва да се справи със сериозна бюджетна криза, корупционни скандали и нарастваща престъпност, свързана с наркотиците. Държавният дефицит през 2017 г. бе малко под шест процента от брутния вътрешен продукт (БВП) на страната. Тереза Герова", "date": "2018.04.02", "title": "Die Zeit: Президентските избори в Коста Рика бяха спечелени от поддръжник на еднополовите бракове"}
{"url": "http://www.focus-news.net/news/2018/04/02/2506762/pazardzhik-34-godishen-mazh-e-zaginal-pri-pozhar-v-apartament-na-ulitsa-temenuga.html", "text": "Мъж на 34 години е загинал при пожар в апартамент в Пазарджик, съобщиха от ГД „Пожарна безопасност и защита на населението“. На 1 април 2018 г. в 01.09 часа в Областния център при РДПБЗН – Пазарджик е получено съобщение за пожар в апартамент на улица „Теменуга“ № 6, етаж 2, в Пазарджик. В ликвидиране на произшествието са участвали 2 противопожарни автомобила с 6 служители от РСПБЗН – Пазарджик. Загинал е мъж на 34 години. Унищожени са 4 броя мебели, домашно имущество и са опушени около 30 кв. м стени. Инцидентът се разследва от РУ на МВР – Пазарджик.", "date": "2018.04.02", "title": "Пазарджик: 34-годишен мъж е загинал при пожар в апартамент на улица „Теменуга“"}
{"url": "http://www.focus-news.net/news/2018/04/02/2506743/ochakva-se-da-zapochne-tehnicheskata-ekspertiza-za-prichinite-za-pozhara-vav-vlaka-sofiya-burgas.html", "text": "Очаква се днес да започне извършването на техническата експертиза, която трябва да установи причините за избухналия в петък (30 март) вечерта пожар във влака София - Бургас, в района на гара Коньово. \r\nВ петък два вагона от бързия влак София-Бургас се запалиха в района на гара Коньово. Пожарът възникна около 20.00 часа в третия вагон и е  забелязан от превозните служители при навлизане на влаковата композиция в гарата. Всички около 80 пътници бяха евакуирани. \r\nВследствие на инцидента няма пострадали пътници или служители на БДЖ. Националният железопътен превозвач осигури превоз с автобуси за своите клиенти до Бургас. Поради късният час на пристигане в Бургас, пътниците бяха откарани с автобусите до своите домове.\r\nОт днес пътниците от влака ще могат да получат обещаната им след инцидента от железопътния превозвач компенсация - билет по избран от тях маршрут. Клиентите на националния железопътен превозвач могат да получат своята компенсация на билетните каси във всяка една гара, като предоставят билета си от пътуването с бързия влак от София за Бургас.", "date": "2018.04.02", "title": "Очаква се да започне техническата експертиза за причините за пожара във влака София - Бургас"}
{"url": "http://www.focus-news.net/news/2018/04/02/2506756/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.04.02", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/04/02/2506758/kiril-kostadinov-patnicheski-prevozi-v-bdzh-presileno-e-da-se-tvardi-che-vlakovete-sa-opasni-no-bez-modernizatsiya-vinagi-shte-ima-risk.html", "text": "Пресилено е да се твърди, че влаковете са опасни, но без модернизация винаги ще има риск. Това заяви Кирил Костадинов, ръководител отдел „Безопасност” в „Пътнически превози” на БДЖ, в предаването „Тази сутрин” по бТВ. Огледите на влака София – Бургас, който се запали миналата седмица, продължават и днес, като ще се извършват от експерта от транспортното министерство Бойчо Скробански. Проверката, която ще установи причините за пожара, ще приключи до края на май месец. „Работим по всички версии”, заяви Скробански в студиото на „Тази сутрин”, като поясни, че не може да коментира причините за пожара на „прима виста”.\r\n„Поддръжката на тези вагони е така разписана и така се изпълнява, че е недопустимо с какъвто и да е проблем по вагона или влака да бъдат пуснати в експлоатация”, заяви Кирил Костадинов.\r\nТой е категоричен, че в случая превозният персонал е действал адекватно и не е създаден риск за пътниците.", "date": "2018.04.02", "title": "Кирил Костадинов, „Пътнически превози” в БДЖ : Пресилено е да се твърди, че влаковете са опасни, но без модернизация винаги ще има риск"}
{"url": "http://www.focus-news.net/news/2018/04/02/2506763/kyustendil-s-pohod-ot-stadion-osogovo-shte-badat-otbelyazani-104-godini-ot-parviya-organiziran-turisticheski-pohod-v-grada.html", "text": "Туристите в Кюстендил ще отбележат 104 години от първия организиран туристически поход в града. Това съобщи за Радио „Фокус” – Кюстендил Силвия Михова, секретар на Туристическо дружество „Осогово” – Кюстендил. Отбелязването на годишнината ще започне с поход от стадион „Осогово” до местността „Юч бунар”, където се намират и вековните секвои. Там преди 104 години е проведен първият организиран туристически поход. Там се намира и паметникът на дружеството. „Ще си припомним какво се е случило в този ден. Децата са подготвили музикална програма, ще има и рецитал”, каза Силвия Михова. По думите ѝ на 25 март 1914 година 20 ученици от кюстендилската мъжка гимназия се срещат в една беседка на градската градина и основават младежко туристическо дружество „Руен”. Приема се, че тази дата е началото на организирания туризъм в Кюстендилския край. На 2 април 1914 година е организиран и първия поход до местността „Юч бунар”.\r\nВенцеслав ИЛЧЕВ", "date": "2018.04.02", "title": "Кюстендил: С поход от стадион „Осогово” ще бъдат отбелязани 104 години от първия организиран туристически поход в града"}
{"url": "http://www.focus-news.net/news/2018/04/02/2506759/kyustendil-oblastniyat-informatsionen-tsentar-shte-predstavi-initsiativata-nashata-evropa-nasheto-badeshte.html", "text": "Областният информационен център в Кюстендил ще представи инициативата „Нашата Европа, нашето бъдеще”. Това съобщи за Радио „Фокус” – Кюстендил Любомира Велинова, управител на Областния информационен център към Общината. Инициативата ще бъде представена от 10.00 часа в офиса на центъра. Тя включва и конкурс за презентация „Нашата Европа, нашето бъдеще“. „В инициативата има предвидени много събития, за които ще информираме обществеността”, каза Любомира Велинова. По думите ѝ това е поредната дейност, осъществявана от страна на Областния информационен център в града, създаден и работещ по проект на Община Кюстендил.\r\nВенцеслав ИЛЧЕВ", "date": "2018.04.02", "title": "Кюстендил: Областният информационен център ще представи инициативата „Нашата Европа, нашето бъдеще”"}
{"url": "http://www.focus-news.net/news/2018/04/02/2506764/georgi-cholakov-vas-deystvashtite-v-momenta-28-administrativni-sadilishta-v-stranata-tryabva-da-badat-zapazeni-za-da-se-garantira-pravnata-zashtita-na-grazhdanite.html", "text": "Действащите в момента 28 административни съдилища в страната трябва да бъдат запазени, за да се гарантира правната защита на гражданите. Това заяви председателят на Върховния административен съд Георги Чолаков в предаването \"Преди всички\" по БНР. \"Ще се боря да не бъде премахнат нито един административен съд. Може да има реорганизация на бройките. Да, ако някъде административните съдии са в повече от това, което има като натовареност, може да се проведе процедура по съкращаване или преместване. В Бургас са свръхнатоварени, имат над 20 дела на месец. В Сливен и Ямбол са по-малко натоварени. От 16 април аз ще командировам съдии от Сливен и от Ямбол, които ще правораздават в Бургас\", обясни Чолаков. \r\nПредседателят на Върховния административен съд заяви още, че основната му цел на поста остава намаляването на тежестта върху институцията, за което е сезиран и Конституционния съд. \"Конституционният съд да тълкува разпоредбата на чл. 125 ал. 2 от Конституцията дали конституционният законодател е възложил задължително на Върховния административен съд да разглежда и се произнася по законосъобразност на актове на министри и на Министерски съвет. Едно такова тълкуване би помогнало Върховният административен съд да не гледа като първа инстанция всички актове на министри и на Министерски съвет\", коментира той. \r\n\"Извърших реорганизация във всички отделения, като съответно преместих една материя от едно отделение в друго, за да може там да се освободи възможност да влезе бърза материя. Така всички отчуждавания също са пренасочени в друга материя, като уволненията ги преразпределих между три отделения. Тези, които са във Втора колегия, които се занимават с този вид дела, защото е опасно тези дела да се пръснат между всички съдии и това ще доведе до доста противоречива практика. Затова делата за уволнения си останаха в рамките на Втора колегия\", добави Георги Чолаков.", "date": "2018.04.02", "title": "Георги Чолаков, ВАС: Действащите в момента 28 административни съдилища в страната трябва да бъдат запазени, за да се гарантира правната защита на гражданите"}
{"url": "http://www.focus-news.net/news/2018/04/02/2506767/plovdiv-narusheno-e-vodopodavaneto-v-nyakolko-naseleni-mesta-ot-oblastta-zaradi-avarii.html", "text": "Без вода са жителите на селата Стряма, Храбрино и Черноземен. Авария затруднява водоподаването и в района на улица „Ека Караминкова“ №12 в град Калофер, район Карлово. Това съобщиха за Радио „Фокус“ – Пловдив от водоснабдителното дружество. Живущите на пловдивската улица „Отец Паисий“ са без вода заради авария от външна фирма. Водопадаването ще бъде възстановено след отстраняването на аварията. Без вода заради аварии до 16.00 часа ще бъдат и домакинствата, които се намират в района на пресечката на улица „Софроний Врачански“ и улица „Бетовен“ и пресечката на улица „Кръстьо Пастухов“ и улица „Д-р Александър Пеев“ в Пловдив. Нарушено е водоподаването в квартал „Долни Воден“, улица „Захария“ в Асеновград.\r\nВесела КРЪСТЕВА", "date": "2018.04.02", "title": "Пловдив: Нарушено е водоподаването в няколко населени места от областта заради аварии"}
{"url": "http://www.focus-news.net/news/2018/04/02/2506766/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-april.html", "text": "„Софийска вода” временно ще прекъсне водоснабдяването в някои части на столицата на 3 април. Това съобщиха от пресцентъра на дружеството.\r\nВъв връзка с реконструкция на уличен водопровод на ул. „Твърдишки проход“ жк. „Стрелбище“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Златишки проход“ от ул. „Нишава“ до ул. „Хайдушка гора“, бл. 128, магазин „Фантастико“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 128.\r\nВъв връзка с подмяна на сградно водопроводно отклонение на бул. „Сливница“ Център, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: бул. „Сливница“ от ул. „Отец Паисий“ до ул. „Опълченска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ ъгъла с ул. „Средна гора“.\r\nВъв връзка с монтаж на спирателен кран на ул. „Сава Михайлов“ жк. „Гевгелийски“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Сава Михайлов“ от ул. „Мачуково“ до ул. „Бачево“; ул. „Бачево“ от ул. „Сава Михайлов“ до ул. „Попчево“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул.“ Сава Михайлов“ ъгъла с ул. „Бачево“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.02", "title": "„Софийска вода” временно ще прекъсне водоснабдяването в някои части на столицата на 3 април"}
{"url": "http://www.focus-news.net/news/2018/04/02/2506771/shumen-srednata-skorost-na-vyatara-v-grada-e-okolo-9-msek.html", "text": "Средната скорост на вятъра в Шумен към момента е около 9 м/сек. Това съобщи за Радио „Фокус“ - Шумен дежурният в Хидрометеорологичната обсерватория. Отчетен е порив до 13 - 14 м/сек. Вятърът е умерен до засилен с посока от запад-северозапад. Най-голямо количество валежи през денонощието са измерени в Нови пазар - 15.2 л/кв. м и в Шумен - 11.4 л/кв. м. В района на Тодор Икономово са отчетени 9 л/кв. м, Велики Преслав - 8,2 л/кв. м, близо 6 л/кв. м във Върбица, Хърсово и Риш. В Смядово падналият дъжд е 6.5 л/кв. м, а във Венец - 4.2 л/кв. м.\r\nИвелина ИВАНОВА", "date": "2018.04.02", "title": "Шумен: Средната скорост на вятъра в града е около 9 м/сек"}
{"url": "http://www.focus-news.net/news/2018/04/02/2506768/burgas-nad-2-400-sa-registriranite-v-elektronnata-sistema-za-priem-za-detski-gradini-i-yasli-na-teritoriyata-na-obshtinata.html", "text": "Над 2 400 са регистрираните в Електронната система за прием за детски градини и ясли на територията на община Бургас до момента. Това каза за Радио „Фокус“ - Бургас Веселина Таралова, директор на Дирекция „Образование и демографски въпроси” в Община Бургас.\r\nДнес в 8.00 часа започна електронният прием за детски градини и ясли на територията на община Бургас.  Свободните места за детска ясла са 1 100 на брой, а тези за детска градина са 1 600 на брой. Срокът за кандидатстване е до 20 април.\r\nВеселина НИКОЛОВА", "date": "2018.04.02", "title": "Бургас: Над 2 400 са регистрираните в Електронната система за прием за детски градини и ясли на територията на общината"}
{"url": "http://www.focus-news.net/news/2018/04/02/2506765/aleksi-stratiev-15-ot-vodachite-na-dvukolesni-motorni-sredstva-u-nas-zagivat-na-patya.html", "text": "15% от водачите на двуколесни моторни средства у нас загиват на пътя. Това каза в интервю за Радио „Фокус“ комисар Алекси Стратиев, експерт по пътна безопасност. По думите му общата бройка на мотористите в страната представлява едва 4% от всички водачи на моторни превозни средства. „Едни от основните животозастрашаващи фактори на пътя са скоростта и липсата на правоспособност\", коментира Стратиев. По думите му е необходимо да настъпят промени в законодателството, така че да бъде ограничена скоростта при водачите на двуколесни превозни средства. „Трябва да се търсят способи и методи за контрол върху тяхното движение, което да гарантира и тяхната безопасност. Така че е добре да има промени в законодателството по отношение на нарушенията, най-вече на скоростта. При всички случаи мотористите при една превишена скорост са много по-рисково. Но ако те се съобразяват с останалите участници на пътя не биха попадали толкова често в тежки произшествия с фатален край“, допълни комисар Стратиев. Той каза още, че летните месеци предполагат по-фриволно поведение от страна на водачите. „Когато скоростта на превозното средство е твърде висока, това отнема от времето на водача за реакция\", каза комисарят. „Спазването на дистанция също трябва да бъде съблюдавано, като превенция срещу инциденти\", посочи Алекси Стратиев.", "date": "2018.04.02", "title": "Алекси Стратиев: 15% от водачите на двуколесни моторни средства у нас загиват на пътя"}
{"url": "http://www.focus-news.net/news/2018/04/02/2506772/mariana-nedeleva-natsionalna-sluzhba-za-saveti-v-zemedelieto-smolyan-ima-interes-ot-zemedelskite-stopani-ot-oblastta-kam-myarkata-mlad-fermer.html", "text": "Има интерес от земеделските стопани от област Смолян към кандидатстване по мярката „Млад фермер“. Това каза за Радио „Фокус“ – Смолян Мариана Неделева, главен експерт и координатор към териториален областен офис на Национална служба за съвети в земеделието. По думите ѝ от стартирането на насоките по кандидатстване за „Млад фермер“, мярка 6.1 в средата на март, около 20 човека – потенциални кандидати са проявили интерес към нея. Срокът за кандидатстване за финансиране по мярката е тримесечен и е до 17 юни т. г. Неделева поясни, че на място в службата предоставят консултантски пакет на регистрирани земеделски стопани, които са декларирали, че ще кандидатстват по тази мярка. „Едно от условията е те да имат икономическо стопанство от 8 до 16 000 евро СПО и да отговарят на изискванията, посочени в актуалните условия за кандидатстване по Марка 6.1. Консултантският пакет включва съвети относно различни възможности и алтернативи за развитие на стопанството, съвети за процеса на отглеждане на животни или култури в стопанството, съвети за законно-нормативни изисквания свързани с регистрационни разрешителни и лицензионни режими при стартиране на дейност в областта на земеделието. Пакетът включва и изготвяне на бизнес-план и основна информация за проектопредложение по мярката. При декларирано желание от страна на бенефициента ние съдействаме и при подаване на проектното предложение чрез ИСУН 2020, това информационна система за управление и наблюдение на средствата от Европейския съюз в България“, посочи Неделева. Тя уточни, че общият размер на помощта не може да надвишава 25 000 евро, като плащането се извършва на два транша – при одобрение на проекта половината сума и второто плащане след коректното изпълнение на бизнес-плана. За финансиране по мярката могат да кандидатстват физически лица, еднолични търговци или ЕООД, които задължително са регистрирани по Наредба № 3 от 1999 г като земеделски стопани. „Възрастта, която е допустима за кандидатстване е от 18 навършени до 40 навършени години към датата на подаване на проектното предложение. Важно за кандидатите е да не са изминали 24 месеца от регистрацията им като земеделски стопани\", подчерта Неделева. Тя отбеляза, че приоритетните области, за които се дават точки освен, че област Смолян се намира в планински район, са животновъдство, плодове и зеленчуци. „Тази година зайците са изключени от мярката, но са включени кокошки, пуйки и гъски и приоритет се дава на прехода към биологичното производство или биологичните производители\", посочи експертът. Неделева добави, че важно условие е, кандидатът да поддържа икономическия размер, с който е тръгнал и да не го намалява през годините. „Задължително трябва да направи поне една инвестиция в дълготраен материален актив. Не се предоставя финансова помощ на кандидати, чието стопанство е съсобственост с друго лице, с изключение на съпружески начала, не се подпомагат и стопанства, които имат втори ръководител, не се подпомагат и дейности, свързани с производство на тютюн, в които продължава да се отглежда такъв след края на стопанската година – 30 септември“, обясни Неделена. Тя каза още, че приоритет се дава на хора, които имат образование в областта на селското стопанство и ветеринарната медицина, както и на млади фермери, които създават заетост и нови работни места.\r\nНели ГЕРГЬОВСКА", "date": "2018.04.02", "title": "Мариана Неделева, Национална служба за съвети в земеделието – Смолян: Има интерес от земеделските стопани от областта към мярката „Млад фермер“"}
{"url": "http://www.focus-news.net/news/2018/04/02/2506774/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Пловдив организират приемни за граждани. Това съобщиха от пресцентъра на ПП ГЕРБ.\r\nДнес приемни с гражданите ще проведат:\r\nДаниела Дженева - от 17:00 до 18:00 часа в офиса на ГЕРБ в район „Южен”, ул. ”Академик Петър Динеков” №1А;\r\nСпартак Николов - от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\nВихър Захов - от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\nВера Тоскова - от 16:00 до 18:00 часа в офиса на ГЕРБ в район „Тракия” в жк. ”Тракия” бл. 91;\r\nАлександър Радев - от 17:30 до 19:00 часа в офиса на ГЕРБ в район „Централен” на ул. ”Прага” №2; \r\nАтанас Узунов - от 17:30 до 19:00 часа в офиса на ГЕРБ в район „Южен” на ул. ”Академик Петър Динеков” №1А;\r\nЕли Гатева - от 16:00 до 18:00 часа в офиса на ГЕРБ в район „Тракия” в жк. ”Тракия” бл.91.\r\nОбщинският съветник от  ГЕРБ в Общински съвет – Пловдив Иван Вичков ще приема граждани на 3 април 2018 г. от 16:00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия  „Здравеопазване и социални дейности”.\r\nНа 4 април 2018 г. приемни с граждани ще проведат следните общински от  ГЕРБ в Общински съвет - Пловдив:\r\nРадослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А;\r\nД-р Аргир Аргиров - от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А;\r\nАни Лафчиева - от 17:00 до 18:30 часа в офиса на ГЕРБ в район „Източен” на ул. ”Коста Паница” №5. \r\nЕмил Русинов - от 17:30 до 19:00 часа в офиса на ГЕРБ в район „Източен” на ул. ”Коста Паница” №5. \r\nНа 5 април 2018 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17:30  до 19:00 часа в офиса на ГЕРБ в район „Западен” на ул. ”Царевец” №9;\r\nЯсен Михайлов - от 17:30 до 19:00 часа в офиса на ГЕРБ в район „Западен” на ул. ”Царевец” №9;\r\nГошо Къчков - от 17:30  до 19:00 часа в офиса на ГЕРБ в район „Северен” на бул. ”Марица” №91;\r\nПенчо Малинов - от 17:00  до 18:30 часа в офиса на ГЕРБ в район „Източен” на ул. ”Коста Паница” №5;\r\nВеселин Маневски - от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.04.02", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/04/02/2506773/daily-sabah-turskite-sili-za-sigurnost-sa-zadarzhali-blizo-900-nelegalni-migranti.html", "text": "Турските сили за сигурност са задържали общо 899 нелегални имигранти в страната, съобщава вестник Daily Sabah, като се позовава на изявление от военните на Анкара.\r\nВ изявление от Генералния щаб на Въоръжените сили на Турция се пояснява, че граничните служители са заловили 641 мигранти, опитващи се незаконно да влязат в страната от територията на Сирия. Други 123-ма са задържани при опит за пресичане на границата от Иран. При операциите са конфискувани 111 килограма наркотици, става ясно още от изявлението, без обаче да се посочва какъв точно е видът им. \r\nДруги 135 мигранти са задържани при опит да се прехвърлят в Гърция. Тереза Герова", "date": "2018.04.02", "title": "Daily Sabah: Турските сили за сигурност са задържали близо 900 нелегални мигранти"}
{"url": "http://www.focus-news.net/news/2018/04/02/2506777/plovdiv-narodnite-predstaviteli-ot-gerb-organizirat-priemni-za-grazhdani.html", "text": "Народните представители от ГЕРБ - Пловдив ще проведат приемни с граждани от избирателния си район днес, както следва:\r\nМенда Стоянова, председател на Комисията по бюджет и финанси в 44-тото Народно събрание – от 16.00 часа в централния офис на  ГЕРБ – Пловдив, на бул. „Марица” 91.\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2. \r\nАтанас Ташков, член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21.\r\nСпас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.04.02", "title": "Пловдив: Народните представители от ГЕРБ организират приемни за граждани"}
{"url": "http://www.focus-news.net/news/2018/04/02/2506778/targovishte-izzeti-sa-1115-litra-alkohol-bez-aktsizen-banderol-ot-46-godishen-zhitel-na-gr-popovo.html", "text": "Иззети са 1115 литра алкохол без акцизен бандерол от 46-годишен жител на гр. Попово. Това съобщиха от ОДМВР-Търговище. Алкохолът е открит разпределен в общо 144 бутилки в ресторант, складово помещение, бараки и пункт за изваряване на ракия – ползвани от 46-годишния И.И, в хода на проведена на територията специализирана полицейска операция. Предстои да бъдат назначени съответните експертизи. По случая е образувано досъдебно производство по чл. 234 от Наказателния кодекс по описа на РУ-Попово.", "date": "2018.04.02", "title": "Търговище: Иззети са 1115 литра алкохол без акцизен бандерол от 46-годишен жител на гр. Попово"}
{"url": "http://www.focus-news.net/news/2018/04/02/2506776/varna-vremenno-e-ogranicheno-dvizhenieto-po-chast-ot-patya-asparuhovo-provadiya-poradi-podmyana-na-prelezna-nastilka.html", "text": "Предимно сухи са пътните настилки във Варна и областта, предаде репортер на Радио „Фокус“ – Варна. Времето е с разкъсана облачност, ветровито е. Във Варна трафикът е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“ в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”. С цел облекчаване на трафика за двупосочно движение е отворена ул. „Бачо Киро“. Във връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул. “Янко Славчев“. Временна организация на движение е въведена и във връзка с ремонтните дейности по реконструкция на ул. „Мара Тасева“ в кв. „Аспарухово“. Едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“, ще остане затворено за преминаване на автомобили. Движението от и към центъра на Аспарухово ще се осъществява двупосочно в съседното платно. Улица. „Мара Тасева“ ще бъде затворена с пренасочване  на движението по бул. „Народни будители“, който ще бъде отворен след новостроящото се кръгово кръстовище.\r\nВ областта трафикът по направленията Варна – София, Варна – Бургас, както и в посока Добрич се извършва без въведени ограничения. По част от третокласната пътна мрежа в областта се извършват ремонтни дейности. Движението по път III-904 Старо Оряхово – Гроздьово от км 0+0 до км 17+377 и от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Движението по път Провадия – Айтос от км 11+000 до км 51+000се осъществява с повишено внимание поради ремонтни дейности на асфалтовата настилка, по данни на Агенция „Пътна инфраструктура“. Временно движението по път III-9004 Аспарухово – Провадия в участъка Белослав – Падина при км 24+159 е ограничено за всички моторни превозни средства поради подмяна на прелезна настилка. Ограничението важи само за тъмната част на денонощието за времевия интервал от 21.00 до 05.00 часа. Движението се отклонява по обходен маршрут през селата Аврен и Синдел. За периода на ремонтните дейности автомобилите със специален режим на движение се пропускат през територията на Фериботен комплекс. Движението по път III-9004 Варна – Разделна – Житница при км 24+159 в района на жп прелез Разделна се осъществява с повишено внимание поради подмяна на прелезна настилка.\r\nМарияна ВАЛЕНТИНОВА", "date": "2018.04.02", "title": "Варна: Временно е ограничено движението по част от пътя Аспарухово - Провадия поради подмяна на прелезна настилка"}
{"url": "http://www.focus-news.net/news/2018/04/02/2506770/gazeta-express-predsedatelyat-na-kosovskiya-parlament-opredeli-izyavleniyata-na-turskiya-prezident-kato-obezpokoitelni.html", "text": "Председателят на парламента на Косово Кадри Весели сподели, че е изненадан от изявленията на турския президент Реджеп Тайип Ердоган, който критикува Прищина, след като шестима граждани на страната му бяха депортирани заради връзки с движението на Фетхуллах Гюлен, отбелязва електронното издание Gazeta Express.\r\nВ публикация в социалната мрежа „Фейсбук“ Весели подчерта, че подобни изявления не допринасят за приятелството между двете страни. Той защити действията на премиера Рамуш Харадинай, като заяви, че те произтичат от решение на независима държава.\r\nВ изказване в събота пред поддръжниците му в Истанбул Ердоган заяви, че е разстроен от премиера на Косово, който освободи от длъжност вътрешния министър и директора на разузнаването. „И сега питам премиера на Косово, по чия заповед предприе такава стъпка? От кога започнахте да защитавате онези, които са направили опит за преврат срещу Република Турция?\", бяха думите на Ердоган, като същевременно подчерта силната подкрепа, която Турция даде на Косово в борбата му за независимост от Сърбия. \r\nХаридинай уволни в четвъртък министъра на вътрешните работи и шеф на разузнавателната агенция, заявявайки, че не е бил информиран за арестуването и екстрадирането на шестимата турски граждани. Председателят на парламента също осъди операцията и поиска  участващите в тази „тайна\" мисия да бъдат държани отговорни за техните действия. „Изненадани сме от изказването на президента на Република Турция, Реджеп Тайип Ердоган, адресирано до министър-председателя на Република Косово Рамуш Харадинай, като се има предвид, че косовските институции подробно разследват действията, довели до арестуването и депортацията от Косово в Турция на шестимата турски граждани\", пише Весели във „Фейсбук“.\r\n„Тези твърдения са свързани, защото идват от лидер на приятелска страна, чиято подкрепа бе доказана в приемственост преди и по време на съществуването на нашата страна. Ето защо подобни изявления не допринасят за укрепване на нашето приятелство и взаимно сътрудничество, с които нашата страна е била и продължава да бъде ангажирана. Действията на косовските институции са независими и не могат да се подчинят на натиск отвън“, подчерта още косовският политик. \r\nПолицията на най-младата държава на Балканите в сътрудничество с разузнаването и Турската разузнавателна агенция (MIT) арестува в четвъртък шестима турски граждани и ги екстрадира в родината им. Косовските лидери, включително премиерът Харадинай и председателят на парламента Кадри Весели, заявиха, че не са били информирани за операцията. Тереза Герова", "date": "2018.04.02", "title": "Gazeta Express: Председателят на косовския парламент определи изявленията на турския президент като „обезпокоителни“"}
{"url": "http://www.focus-news.net/news/2018/04/02/2506775/emsc-zemetresenie-ot-62-po-rihter-e-registrirano-kray-fidzhi.html", "text": "Земетресение с магнитуд от 6,2 по скалата на Рихтер е регистрирано южно от островите Фиджи в 18:57 часа местно време (около 9:00 часа българско време), показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 424 километра югозападно от Охонуа в Кралство Тонга в Тихия океан, с дълбочина от 20 километра под земната кора. \r\nНе се привеждат данни за материални щети или пострадали. Няма информация за издадено предупреждение за опасност от образуване на цунами.Тереза Герова", "date": "2018.04.02", "title": "EMSC: Земетресение от 6,2 по Рихтер е регистрирано край Фиджи"}
{"url": "http://www.focus-news.net/news/2018/04/02/2506779/lokalno-makedoniya-nikola-gruevski-i-sapartiytsi-shte-seftosat-novata-sgrada-na-nakazatelniya-sad-v-skopie.html", "text": "В новата сграда на Наказателния съд в Скопие ще се проведе първото изслушване по делото „Титаник“ на Специализираната прокуратура, което се отнася до десетки случаи, свързани с изборни нередности, припомня македонското електронно издание „Локално“. \r\nОбвиняеми по делото са бившият председател на ВМРО-ДПМНЕ Никола Груевски и съпартийците му Мартин Протогеров, Кирил Божиновски, Миле Янакиески и Гордана Янкуловска. Те са заподозрени за престъпно сдружение, нарушаване на избирателно право, нарушаване на свободата на определяне на избирателите, подкуп при избори и гласуване, унищожаване на изборни материали и злоупотреба със средства за финансиране предизборната кампания през 2012 година.\r\nНовата сграда на Наказателния съд в Скопие бе официално беше пусната в експлоатация в събота, 31 март, когато бе отбелязан Денят на правосъдието.Тереза Герова", "date": "2018.04.02", "title": "„Локално“ (Македония): Никола Груевски и съпартийци ще сефтосат новата сграда на Наказателния съд в Скопие"}
{"url": "http://www.focus-news.net/news/2018/04/02/2506780/stara-zagora-izlozhba-na-prof-valentin-starchev-shte-bade-predstavena-v-grada-na-4-april.html", "text": "На 4 април 2018 г. от 18.00 часа в западната зала на Художествена галерия - Стара Загора ще бъде представена изложба на известния български скулптор, старозагореца проф. Валентин Старчев. Това съобщиха от пресцентъра на Община Стара Загора. За тази експозиция авторът е подбрал пластики и рисунки, създадени през последните няколко години – „Мадона“, „Пророк“, „Орфей“, „Светлина“, „Нощ“ и др. Изложбата ще бъде открита до 2 май т.г. \r\nПроф. Валентин Старчев е автор на монументални композиции, разположени на много места у нас и в чужбина. Негово дело са няколко паметника и пластики в Стара Загора, като най-популярни са паметниците на Митрополит Методий Кусев на входа на едноименния парк, на Капитан Петко войвода в парк „Тракия“ и Братската могила на падналите за свобода в парк \"Пети октомври\". Повечето от неговите произведения са предоставени като дарение на родния град.\r\nВалентин Старчев е роден на 14 август 1935 година в Стара Загора. Завършва Художествената Академия през 1959 година специалност \"скулптура\" при професор Марко Марков. От 1964 г. е преподавател по пластика в Архитектурния факултет на ВИАС. От 1976 година. е доцент, а от 1982 г. – професор в катедра „Рисуване“  при Архитектурния факултет на ВИАС.\r\nРаботи в областта на монументалната скулптура, кавалентната скулптура, малка пластика, медалиерно изкуство - ордени и монети и др.", "date": "2018.04.02", "title": "Стара Загора: Изложба на проф. Валентин Старчев ще бъде представена в града на 4 април"}
{"url": "http://www.focus-news.net/news/2018/04/02/2506782/pregled-na-osnovnite-temi-v-pazardzhishkiya-pechat.html", "text": "Водеща тема за вестник „Пазарджишка Марица“ е засаждането на фиданки от ловците в областния град. „Ловци станаха лесовъди, садят тополи“, пише изданието и допълва, че са засадени общо 125 тополи около водоема край село Звъничево. Втора страница е посветена на образователни теми. „Пътешествие в биологията отведе Даниан право в университета“ е заглавието, под което се уточнява, че гимназистът е спечелил състезание, което му осигурява място в Пловдивския университет. На следващата си страница вестникът коментира убийството в село Виноградец под заглавието „Деница Тонкева пита Цацаров за убийството на баща си“. Вестник „Пазарджишка Марица“ отделя място в днешния си брой и за предстоящите Великденски празници. „Бизнесдама плете яйца, помага на социални домове“, пише изданието и уточнява, че стремежът и е да покаже, че когато повече хора помагат, макар и с малко, се получава едно голямо добро. Интересни културни и спортни теми са коментирани на  следващите страници на изданието, те са придружени с много цветни снимки.", "date": "2018.04.02", "title": "Преглед на основните теми в пазарджишкия печат"}
{"url": "http://www.focus-news.net/news/2018/04/02/2506783/plovdiv-ot-dnes-e-v-sila-novata-tsena-za-parkirane-v-sinya-zona-v-grada.html", "text": "Шофьорите плащат нова цена за „Синя зона“ от днес, предаде репортер на Радио „Фокус“ - Пловдив. Престоят в зоната струва 2 лв./час (досега беше 1.50 лв./час). „Това е една от мерките за ограничаване на броя на автомобилите в централната градска част и подобряване на качеството на атмосферния въздух“, коментира зам.-кметът по транспорта Златин Велев. Освен с талони по два лева за едночасов престой, срещу същата цена (с включено ДДС) може да се изпрати SMS. Монтирани са и 23 паркомата на възлови места в града, които дават възможност да се плати един лев за 30 минути. „Синя зона“ в Пловдив работи от 8.30 часа до 17.30 часа в дните от понеделник до събота, включително, а в неделя и на официалните празници паркирането е безплатно.\r\nЦветана ТОНЧЕВА", "date": "2018.04.02", "title": "Пловдив: От днес е в сила новата цена за паркиране в „Синя зона“ в града"}
{"url": "http://www.focus-news.net/news/2018/04/02/2506787/shumen-riosv-organizira-konkurs-za-nay-golyamo-kolichestvo-predadena-hartiya-za-retsiklirane.html", "text": "„Гората за децата“ e мотото на конкурса, организиран от РИОСВ – Шумен и е за най-голямо количество предадена хартия за рециклиране. Това съобщиха от Регионалната инспекция по околната среда и водите - Шумен. Инициативата се провежда за седма поредна година и в нея могат да участват класове от училища и  групи от детски градини от Шуменска и Търговищка област. Конкурсът започва на 2 април и ще продължи до 15 май. Предаденото количество хартия се удостоява с кантарна бележка. Крайното класиране ще бъде оповестено на 18 май на сайта на РИОСВ – Шумен. Организаторите предвиждат всеки клас или група, предал над 100 кг хартия да получи семена за цветя или млади фиданки за засаждане. Те ще бъдат раздадени в периода 21 - 23 май по повод Международния ден на биоразнообразието. Отличените участници в конкурса ще бъдат наградени на 5 юни 2018 г., когато се отбелязва Световния ден на околната среда.", "date": "2018.04.02", "title": "Шумен: РИОСВ организира конкурс за най-голямо количество предадена хартия за рециклиране"}
{"url": "http://www.focus-news.net/news/2018/04/02/2506784/silistra-9-godishno-momche-e-s-cherepno-mozachna-travma-sled-kato-e-ritnato-v-glavata-ot-kon.html", "text": "9-годишно момче е с черепно-мозъчна травма, след като е ритнато в главата от кон. Това съобщиха от ОДМВР - Силистра. Произшествието е станало на 1 април около 14.30 часа в село Нова Черна. Според първоначалните данни детето е управлявало каруцата, в която се возел и пълнолетният му брат, но конят се подплашил и го ритнал в главата. С фрактура на черепа момчето било настанено за лечение в болница в Русе. Случаят се изяснява, образувано е досъдебно производство.", "date": "2018.04.02", "title": "Силистра: 9-годишно момче е с черепно-мозъчна травма, след като е ритнато в главата от кон"}
{"url": "http://www.focus-news.net/news/2018/04/02/2506786/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В новата сграда на Наказателния съд в Скопие ще се проведе първото изслушване по делото „Титаник“ на Специализираната прокуратура, което се отнася до десетки случаи, свързани с изборни нередности, припомня македонското електронно издание „Локално“. \r\nОбвиняеми по делото са бившият председател на ВМРО-ДПМНЕ Никола Груевски и съпартийците му Мартин Протогеров, Кирил Божиновски, Миле Янакиески и Гордана Янкуловска. Те са заподозрени за престъпно сдружение, нарушаване на избирателно право, нарушаване на свободата на определяне на избирателите, подкуп при избори и гласуване, унищожаване на изборни материали и злоупотреба със средства за финансиране предизборната кампания през 2012 година.\r\nНовата сграда на Наказателния съд в Скопие бе официално беше пусната в експлоатация в събота, 31 март, когато бе отбелязан Денят на правосъдието.\r\n***Офисът на гръцкия премиер Алексис Ципрас даде отговор на коментарите на турския президент Реджеп Тайип Ердоган за случаите на гръцки и турски войници, преминали границата, пише гръцкият Ekathimerini.\r\nОт офиса на гръцкия премиер характеризират коментарите на турския президент като „неразбираемо хлъзгав път на провокативни атаки“, като визират случая на двамата гръцки войници пресекли границата с Турция, които се намират в турски затвор, със случая на осемте турски военни избягали от страната си след неуспешния опит за преврат през 2016 година.\r\nВ изявлението на гръцката страна се казва, че „Гърция е правова държава и има министър-председател, който уважава процедурите на гръцкото правосъдие, а не султан, който може да влияе на съдебните решения“\r\n„Ако турският президент иска да каже нещо по случая с осемте (турски военни), той можеше да го направи лично на Алексис Ципрас или публично по време на визитата му в Атина. Днес той избира да продължи по един неразбираемо хлъзгав път на  провокативните атаки, противопоставяйки два напълно различни случая“, добавят от офиса на гръцкия премиер.\r\n*** Турските сили за сигурност са задържали общо 899 нелегални имигранти в страната, съобщава вестник Daily Sabah, като се позовава на изявление от военните на Анкара.\r\nВ изявление от Генералния щаб на Въоръжените сили на Турция се пояснява, че граничните служители са заловили 641 мигранти, опитващи се незаконно да влязат в страната от територията на Сирия. Други 123-ма са задържани при опит за пресичане на границата от Иран. При операциите са конфискувани 111 килограма наркотици, става ясно още от изявлението, без обаче да се посочва какъв точно е видът им. \r\nДруги 135 мигранти са задържани при опит да се прехвърлят в Гърция.\r\n*** Председателят на парламента на Косово Кадри Весели сподели, че е изненадан от изявленията на турския президент Реджеп Тайип Ердоган, който критикува Прищина, след като шестима граждани на страната му бяха депортирани заради връзки с движението на Фетхуллах Гюлен, отбелязва електронното издание Gazeta Express.\r\nВ публикация в социалната мрежа „Фейсбук“ Весели подчерта, че подобни изявления не допринасят за приятелството между двете страни. Той защити действията на премиера Рамуш Харадинай, като заяви, че те произтичат от решение на независима държава.\r\nВ изказване в събота пред поддръжниците му в Истанбул Ердоган заяви, че е разстроен от премиера на Косово, който освободи от длъжност вътрешния министър и директора на разузнаването. „И сега питам премиера на Косово, по чия заповед предприе такава стъпка? От кога започнахте да защитавате онези, които са направили опит за преврат срещу Република Турция?\", бяха думите на Ердоган, като същевременно подчерта силната подкрепа, която Турция даде на Косово в борбата му за независимост от Сърбия. \r\nХаридинай уволни в четвъртък министъра на вътрешните работи и шеф на разузнавателната агенция, заявявайки, че не е бил информиран за арестуването и екстрадирането на шестимата турски граждани. Председателят на парламента също осъди операцията и поиска  участващите в тази „тайна\" мисия да бъдат държани отговорни за техните действия. „Изненадани сме от изказването на президента на Република Турция, Реджеп Тайип Ердоган, адресирано до министър-председателя на Република Косово Рамуш Харадинай, като се има предвид, че косовските институции подробно разследват действията, довели до арестуването и депортацията от Косово в Турция на шестимата турски граждани\", пише Весели във „Фейсбук“.\r\n„Тези твърдения са свързани, защото идват от лидер на приятелска страна, чиято подкрепа бе доказана в приемственост преди и по време на съществуването на нашата страна. Ето защо подобни изявления не допринасят за укрепване на нашето приятелство и взаимно сътрудничество, с които нашата страна е била и продължава да бъде ангажирана. Действията на косовските институции са независими и не могат да се подчинят на натиск отвън“, подчерта още косовският политик. \r\nПолицията на най-младата държава на Балканите в сътрудничество с разузнаването и Турската разузнавателна агенция (MIT) арестува в четвъртък шестима турски граждани и ги екстрадира в родината им. Косовските лидери, включително премиерът Харадинай и председателят на парламента Кадри Весели, заявиха, че не са били информирани за операцията.\r\n***", "date": "2018.04.02", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/04/02/2506785/burgas-voleybolistite-na-deya-sport-sa-samo-na-edna-pobeda-ot-reshitelniya-barazh-za-vlizane-v-natsionalnata-superligata.html", "text": "Волейболистите на „Дея спорт“ са само на една победа от решителния бараж за влизане в националната Суперлига, след като надиграха с 3:1 в Русе местния „Дунав“ в първи плейоф. Това съобщиха от Община Бургас. В отделните геймове резултатът е 25:23, 25:21, 23:25, 25:19 за бургазлии. Опитните Георги Петров, Стоян Златев и Стоян Самунев имат най-голям принос за ценния успех. Втората среща между двата тима е на 3 април от 18.00 часа в зала Младост“. Входът е свободен.\r\nОт ръководството на „Дея спорт“ призовават любителите на волейбола от Бургас да подкрепят отбора. \r\nВ тази финална серия се играе до 2 победи от 3 мача. Ако се стигне до трети двубой, той отново ще е в Русе на 5 април. Крайният победител ще срещне на бараж за влизане в Суперлигата предпоследния в класирането от редовния сезон „Тетевен Волей“.\r\nМачът е на 10 април на неутрален терен в столичната зала „Христо Ботев“.", "date": "2018.04.02", "title": "Бургас: Волейболистите на „Дея спорт“ са само на една победа от решителния бараж за влизане в националната Суперлигата"}
{"url": "http://www.focus-news.net/news/2018/04/02/2506781/blagoevgrad-sedmitsata-na-gorata-shte-bade-otbelyazana-v-priroden-park-belasitsa.html", "text": "„Седмицата на гората – 2018 година“ ще бъде отбелязана в Природен парк „Беласица“. Инициативите се откриват днес, съобщиха от пресцентъра на Природен парк „Беласица“. Отбелязването на празника на гората ще започне с традиционно засаждане на дръвчета в района на административната сграда на Дирекция на Природен парк „Беласица“ към Изпълнителна агенция по горите. Съпътстващите мероприятия предвидени през празничната седмица включват: ремонтиране и освежаване на паркови архитектурни елементи, организиране на занимания с природна насоченост и почистване на защитената територия. Мотото на тазгодишната Седмица на гората е „Децата и гората на България – за бъдещето на зелена Европа“. Предстоящите инициативи ще бъдат организирани съвместно с ТП ДГС - Петрич, Сдружение „Млад планинар“, ОДЗ № 2 „Здравец“ - Петрич и СУ „Никола Й. Вапцаров“ -  Петрич.", "date": "2018.04.02", "title": "Благоевград: Седмицата на гората ще бъде отбелязана в Природен парк „Беласица“"}
{"url": "http://www.focus-news.net/news/2018/04/02/2506796/varna-gerb-mladost-otbelyaza-tsvetnitsa-v-pravoslavniya-hram-sv-marina-i-dari-ikona.html", "text": "ГЕРБ - Младост отбеляза големия християнски празник Цветница в православния храм „Св. Марина” във Варна. Това съобщиха от пресцентъра на ПП ГЕРБ – Варна. По инициатива на общинските съветници от варненския район на ктитора и църковен настоятел Иван Иванов бе дарена тематична икона – „Влизането на Исус в Йерусалим”. Той от своя страна им разказа за изграждането и изографисването на храма, за неделното училище и събитията, които се организират.\r\nМестните депутати от групата на ГЕРБ в Общински съвет - Варна Станислав Иванов и Калина Пеева отправиха пожелания за здраве и благополучие.", "date": "2018.04.02", "title": "Варна: ГЕРБ - Младост отбеляза Цветница в православния храм „Св. Марина” и дари икона"}
{"url": "http://www.focus-news.net/news/2018/04/02/2506794/kyustendil-obshtina-dupnitsa-i-istoricheskiyat-muzey-v-grada-organizirat-velikdenska-detska-zanimalnya.html", "text": "Община Дупница и Историческият музей в града организират великденска детска занималня. Това съобщи за Радио „Фокус” – Кюстендил Ценка Стоянова, секретар на Местната комисия за борба срещу противообществените прояви на малолетните и непълнолетните към Община Дупница. Инициативата ще продължи до 5 април. В тези дни ежедневно в заседателната зала на общинска администрация са предвидени различни занимания за децата. В различните детски работилници тези дни ще се включат специалисти от центровете за обществена подкрепа в града, както и от детски център „Николито“. Последният ден от занималнята ще премине под надслов „Шарени и пъстри“, когато децата ще творят под ръководството на Десислава Атанасова от Исторически музей-Дупница. Всеки ден работилничките ще започват от 10.00 часа и са с продължителност два часа.\r\nВенцеслав ИЛЧЕВ", "date": "2018.04.02", "title": "Кюстендил: Община Дупница и Историческият музей в града организират великденска детска занималня"}
{"url": "http://www.focus-news.net/news/2018/04/02/2506795/sliven-zhena-se-e-prostrelyala-nevolno-v-kolyanoto-s-orazhieto-na-mazha-s-koyto-zhivee-v-s-sabrano.html", "text": "Жена се е простреляла неволно в коляното с оръжието на мъжа, с който живее в с. Събрано. Това съобщиха от ОДМВР-Сливен. Жената е без опасност за живота. Сигналът е получен на 2 април, в 00.15 часа от ЦСМП-Сливен. Оръжието е законно притежавано. Инцидентът е станал около 21,50 часа на 1 април. Работата по случая продължава. Образувано е досъдебно производство.", "date": "2018.04.02", "title": "Сливен: Жена се е простреляла неволно в коляното с оръжието на мъжа, с който живее в с. Събрано"}
{"url": "http://www.focus-news.net/news/2018/04/02/2506791/der-spiegel-v-germaniya-nastoyaha-za-po-surovi-nakazaniya-za-izvarshitelite-na-napadeniya-s-hladno-orazhie.html", "text": "Страхът от атаки с хладни оръжия изглежда е обхванал голяма част от гражданите на ФРГ, макар да няма национална статистика за действителни брой и честота на подобни атаки, отбелязват в редакцията на водещото германско издание Der Spiegel. \r\nПоради тази причина Германският полицейски съюз настоя за предприемането на необходимите действия за събиране на статистически данни за нападения с хладни оръжия, като същевременно изиска по-сурови наказания за извършителите им. \r\nАтаки с пронизващи оръжия трябва да бъде класифицирани като опит за убийство, а не както досега - опасна телесна повреда. При подобен случай трябва да бъде наредено „незабавно задържане под стража\", а в случай че извършителят е чужденец – „последващо депортиране\". Министърът на правосъдието Катарина Барли (ГСДП) ще трябва да предприеме съответни действия, настояват още от полицейския профсъюз.\r\nПрез последните седмици докладите за подобни нападения доминират в заглавията на редица медии в Германия. Атаките във Фленсбург, Кандел, Лунен или Дортмунд получиха национално внимание. \r\nОт редакцията поясняват, че някои от федералните провинции като Хесен, Рейнланд-Пфалц и Берлин вече водят статистика за нападенията с хладни оръжия, а в Северен Рейн-Вестфалия, най-гъсто населената в Германия, такава ще се води от началото на 2019 г. Долна Саксония също възнамерява да включи използването на пронизващи оръжия в статистиката за престъпността.\r\nПолицейският профсъюз представя данни за „средно седем атаки с нож в рамките на един ден“. Журналистическо разследване показа обаче, че информацията едва ли е точна, като се има предвид, че заключенията са направени на база конфискувани оръжия. Притежател на хладно оръжие може винаги да го носи със себе си, но това не означава, че ще го използва, обясняват от редакцията. \r\nНезависимо от фактите, някои германци изглежда се страхуват от ножовете. Според проучване на YouGov, всеки втори германец е уверен, че има висок или много висок процент вероятност младите хора да бъдат нападнати с хладно оръжие. Същевременно 41% определят риска като нисък или много нисък.Тереза Герова", "date": "2018.04.02", "title": "Der Spiegel: В Германия настояха за по-сурови наказания за извършителите на нападения с хладно оръжие"}
{"url": "http://www.focus-news.net/news/2018/04/02/2506792/varna-darzhavno-gorsko-stopanstvo-dade-nachalo-na-sedmitsata-na-gorata-sas-zalesyavaneto-na-1000-fidanki.html", "text": "На Цветница Държавно горско стопанство „Варна” даде начало на Седмицата на гората, като организира засаждането на 1000 церови фиданки в землището на град Аксаково. Това съобщиха от пресцентъра на Североизточно държавно предприятие (СИДП). В залесяването, което се проведе в неделното утро, се включи екип от Центъра за специализация и професионална подготовка по пожарна безопасност и спасяване – гр. Варна при Академията на МВР. Сред доброволците имаше също ученици от IV Езикова гимназия „Фредерик Жолио – Кюри” и стажант от Лесотехническия университет.\r\n„Традиционният празник на лесовъдската колегия се отбелязва за 94-ти път. Тази година Държавно горско стопанство „Варна” стартира Седмицата на гората на един от светлите християнски празници, свързан с пролетта и зараждащия се в природата нов живот”, коментира директорът на горското стопанство инж. Иван Иванов. Той допълни, че съвместната инициатива на стопанството, което е част от Североизточно държавно предприятие, на РДГ-Варна и огнеборците е знак за доброто междуинституционално взаимодействие при опазването на зеленото богатство. „Предизвикателствата, пред които ни изправят горските пожари, изискват да бъдем рамо до рамо в трудните ситуации. Радвам се, че сме заедно и днес, когато засаждаме нова гора”, изтъкна инж. Иванов по повод участието на курсистите от пожарникарското училище. Той изказа специална благодарност и към учениците. „Високо ценим съпричастността на младите хора към каузата, защото това е гаранция, че и следващите поколения ще обичат и пазят природата. Стараем се да им предаваме своите знания и умения за грижите, които изисква гората”, каза още директорът на Държавно горско стопанство „Варна”.\r\nДо края на годината горските и ловни стопанства на територията на Варненска област предвиждат залесяването на 219 дка. На площ от 7925 дка ще се предприемат лесокултурни дейности за естественото възобновяване на горите – най-ефективният начин за опазване и развитие на ценния и устойчив генетичен фонд на местните видове. През 2018 г. предстои да бъде подпомогнат растежът на млади насаждения на площ от 1128 дка, а на други 35 дка ще се извърши попълване на култури. За да се създадат условия за подмладяването на горите, на територия от общо 4813 дка ще се разчисти храстовата растителност, с която са обрасли дървесните насаждения. По данни СИДП стопанствата във Варненска област планират и поддръжката на общо 17 км минерализовани ивици, които имат важна роля за локализирането и бързото потушаване на горските пожари.\r\nПоредица от инициативи ще съпътства Седмицата на гората, която тази година преминава под мотото „Децата и гората на България за бъдещето на зелена Европа“. В морската столица тя ще бъде отбелязана в партньорство с Професионалната гимназия по горско стопанство и дървообработване „Николай Хайтов”. Ученици от училището са изработили къщички за птици, които ще бъдат поставени на дървета в дворовете на детски и социални заведения, където през идната седмица служители на Държавно горско стопанство „Варна” ще засадят фиданки.\r\nУтре е Ден на отворените врати в стопанството, а от 11.00 часа предстои залесяване в Дневния център за деца и младежи с увреждания „Св. Йоан Златоуст“. В събитията, посветени на Седмицата на гората, ще се включат и пенсионирани служители в горския сектор, а след ученическата ваканция, на 12 април в Природен парк „Златни пясъци” ще се организира националната инициатива „Лесовъд за един ден”, която вече се утвърди като традиция и помага децата да се запознават с процесите в гората и с лесовъдските дейности.", "date": "2018.04.02", "title": "Варна: Държавно горско стопанство даде начало на Седмицата на гората със залесяването на 1000 фиданки"}
{"url": "http://www.focus-news.net/news/2018/04/02/2506793/veliko-tarnovo-lek-avtomobil-gorya-na-patya-mezhdu-elena-i-selo-maryan-pri-intsidenta-nyama-postradali.html", "text": "Лек автомобил с газова уредба се запали по пътя между Елена и село Марян. Сигналът за инцидента е получен вчера сутринта, малко след 08.00 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. Причината за пожара е техническа неизправност в газовата уредба. Огънят е унищожил целия автомобил, но данни за пострадали граждани няма. Произшествието е ликвидирано от екип на Районната пожарна в Елена.  Малко преди това силният вятър затвори друг път в областта. Паднало дърво затрудняваше придвижването в павликенското село Росица. То бе отстранено от огнеборци от Павликени, след което и движението бе незабавно възстановено.\r\nЛуиза ТРАНЧЕВА", "date": "2018.04.02", "title": "Велико Търново: Лек автомобил горя на пътя между Елена и село Марян, при инцидента няма пострадали"}
{"url": "http://www.focus-news.net/news/2018/04/02/2506797/blagoevgrad-otkradnati-sa-blizo-15-000-leva-ot-kashta-v-s-garmen.html", "text": "Откраднати са около 15 000 лева от къща в с. Гърмен. Това съобщиха от ОДМВР-Благоевград. Полицейски служители на РУ-Гоце Делчев работят по получен сигнал за извършена кражба на сумите от около 5 000 евро и около 5 000 лв. от къща в с.Гърмен. Кражбата е извършена в периода от 22.00 часа на 31 март до 02.00 часа на 1 април. За случая е уведомена РП-Гоце Делчев. Образувано е досъдебно производство.", "date": "2018.04.02", "title": "Благоевград: Откраднати са близо 15 000 лева от къща в с. Гърмен"}
{"url": "http://www.focus-news.net/news/2018/04/02/2506798/stara-zagora-za-poredna-godina-biblioteka-iskra-v-kazanlak-shte-se-vklyuchi-v-natsionalnata-kampaniya-chetyashta-balgariya-s-reditsa-sabitiya-posveteni-na-knigata-i-cheteneto.html", "text": "За поредна година Библиотека „Искра“ ще се включи в Националната кампания „Четяща България“ с редица събития посветени на книгата и четенето. Това каза за Радио „Фокус“ директорът на библиотеката Анна Кожухарова. Тя добави, че кампанията се организира от Българската библиотечно-информационна асоциация от 2006 година и казанлъшкият културен институт участва в нея още от самото начало. „Кампанията си поставя за цел да популяризира книгата като основен фактор за духовното развитие на личността и да възвърне интереса към четенето“, каза Кожухарова. Тази година начинанието се провежда под патронажа на кмета на Община Казанлък Галина Стоянова.\r\nТрадиционно в програмата на Библиотека „Искра” са включени инициативи от Празници на детската книга и изкуствата за деца” и от „Маратон на четенето”. В Детско-юношески отдел и във филиалите на библиотеката ще има цикъл витрини, посветени на годишнини на бележити детски писатели, четене на любими детски произведения, творчески ателиета, изложби, спектакли. Детско-юношеският отдел ще организира и Празник на буквите „Вече съм грамотен” за първокласниците от общината. Библиотекари и доброволци ще посетят детски градини с „Вълшебното куфарче”.\r\nВ „Маратон на четенето” ще се включат и отделите „Заемна за възрастни”, „Изкуство” и „Краезнание” с цикъл витрини и изложби. Ще бъдат организирани литературни срещи с поети и писатели от Казанлък и страната.\r\nВ традиционната инициатива Дни на отворените врати ще бъдат проведени библиотечни екскурзии и рубриката „Стани библиотекар за едни час”. „Великденски подарък ще споходи всеки желаещ да стане читател на библиотеката именно в тези дни - безплатен едногодишен абонамент. По специален начин ще бъде отбелязан 23 април – Световният ден на книгата“, каза Кожухарова.\r\nПрограмата за Маратон на четенето има отворен характер. В нея със свои предложения могат да се включат и да вземат участие читалища, училища, детски градини, културни институти, сдружения и граждани.\r\nСлавяна ГАЙДАРОВА", "date": "2018.04.02", "title": "Стара Загора: За поредна година Библиотека „Искра“ в Казанлък ще се включи в Националната кампания „Четяща България“ с редица събития, посветени на книгата и четенето"}
{"url": "http://www.focus-news.net/news/2018/04/02/2506799/pazardzhik-95-dekara-shte-badat-zaleseni-prez-proletta-na-teritoriyata-na-darzhavno-gorsko-stopanstvo-pazardzhik.html", "text": "През тази година по време на пролетното залесяване ще бъдат засадени фиданки върху 95 декара, от тях 45 са за масивно залесяване – с широколистни видове. Това каза за Радио „Фокус“ – Пазарджик инж. Гаврил  Рангелов, директор на Държавно горско стопанство - Пазарджик. „С иглолистни вече не се залесява, тъй като климатът в равнинната част на Пазарджишка област не е подходящ за тях. Основно залесяваме с дъб и цер, през тази година – на територията на село Цар Асен. Освен това ще бъдат възобновени насаждения от топола. Това се прави с цел запознаване на студентите с различните видове топола, защото ние произвеждаме резниците за цялата страна. Там са 15 декара. Залагаме 30 клона, което са различни разновидности на тополата. В период от 15 години ще видим коя от разновидностите как се развива“, коментира Рангелов. Той добави, че пролетното залесяване вече и започнало и до този момент са засадени около 1/3 от предвидените фиданки. Рангелов каза, че общо през годината ще бъдат залесени 140 декара на територията на Държавно горско стопанство - Пазарджик\r\nВаня НИКОЛОВА", "date": "2018.04.02", "title": "Пазарджик: 95 декара ще бъдат залесени през пролетта на територията на Държавно горско стопанство - Пазарджик"}
{"url": "http://www.focus-news.net/news/2018/04/02/2506800/kyustendil-kontsert-na-tantsovi-sastavi-ot-obshtinite-kyustendil-i-konche-shte-se-provede-na-ploshtad-velbazhd.html", "text": "Концерт на танцови състави от общините Кюстендил и Конче ще се проведе на площада в града. Това съобщи за Радио „Фокус” – Кюстендил инж. Росица Плачкова, зам.-кмет на Община Кюстендил. Концертът ще започне от 17.30 часа на площад „Велбъжд”. „Това е една съвместна инициатива между двете общини, които успешно реализираха проект по Програмата за трансгранично сътрудничество между България и Македония. Неговата цел беше повишаване на туристическия потенциал в двете общини”, каза Росица Плачкова. Сред изпълнените по проекта дейности от страна на Община Кюстендил са рехабилитация на общинска пътна мрежа, създадени са екопътеки, маркировка, както и  зони за отдих. Проучен е потенциалът на природните ресурси за развитие на туризма в Кюстендил, изработени са на рекламни материали – банер, дипляни, брошури и плакати.\r\nВенцеслав ИЛЧЕВ", "date": "2018.04.02", "title": "Кюстендил: Концерт на танцови състави от общините Кюстендил и Конче ще се проведе на площад „Велбъжд”"}
{"url": "http://www.focus-news.net/news/2018/04/02/2506802/tass-g-20-se-sabira-na-dvudnevna-sreshta-na-varha-v-osaka-prez-yuni.html", "text": "Правителството на Япония взе решение за провеждане на среща на върха на Г-20 в град Осака от 28 до 29 юни, предава TACC, като се позовава на съобщение от властите в Токио.\r\n„Що се отнася до срещата на високо равнище на Г-20 в Осака, то ние се запознахме с графика на срещите и големите събития на международната сцена и в нашата страна, и взехме решение да я проведем от 28 до 29 юни“, поясни генералният секретар на кабинета на министрите. Агенция „Фокус“ припомня:\r\nГрупата на двайсетте, съкратено Г-20, е група от 19 страни с най-големи икономики в света плюс Европейския съюз, представян от държавата председател на Съвета на ЕС (освен в случаите, когато страната председател е член на голямата осморка и по такъв начин вече е представена в Г-20). В нея влизат Австралия, Аржентина, Бразилия, Великобритания, Германия, Индия, Индонезия, Италия, Канада, Китай, Мексико, Русия, Саудитска Арабия, САЩ, Турция, Франция, Южна Корея, ЮАР, Япония и Европейският съюз. Освен това, обикновено на срещите на Г-20 присъстват представители на Международния валутен фонд и Световната банка. Г-20 е неофициална инициатива, в която участват министри и управители на централни банки с цел сътрудничество и консултация в областите на международната финансова система, глобалната икономика и други икономически сфери.Тереза Герова", "date": "2018.04.02", "title": "ТАСС: Г-20 се събира на двудневна среща на върха в Осака през юни"}
{"url": "http://www.focus-news.net/news/2018/04/02/2506803/pregled-na-osnovnite-temi-vav-varnenskiya-pechat.html", "text": "„Бум на бронхити сред преболедувалите грип“ е заглавие от първа страница в днешния брой на варненския вестник „Черно море“. След вълната от грип броят на усложненията след прекарани остри простудни инфекции остава висок. Това сочат данните от Регионалната здравна инспекция във Варна. „Засяха 1000 фиданки за Седмицата на гората“ е друго заглавие в броя. Навръх Цветница ДГС „Варна” даде начало на Седмицата на гората, като организира засаждането на 1000 церови фиданки в землището на град Аксаково. В залесяването, което се проведе в неделното утро, се включи екип от Центъра за специализация и професионална подготовка по пожарна безопасност и спасяване – гр. Варна при Академията на МВР. Сред доброволците имаше също ученици от IV Езикова гимназия „Фредерик Жолио – Кюри” и стажант от Лесотехническия университет. „504 домакинства се включват в изследване на доходите и условията на живот“, информира още изданието. През март 2018 г. Националният статистически институт, чрез териториалните статистически бюра, започва провеждането на анкетно проучване „Статистика на доходите и условията на живот 2018”. Това съобщиха от пресцентъра на Териториално статистическо бюро-Североизток. „Близо 1000 са свободните места в яслите във Варна“ е друга тема в броя. 988 свободни места за целодневен прием са обявени в детските ясли във Варна за класирането на 31 май, съобщиха от дирекция „Здравеопазване“ към Община Варна. Документите се приемат целогодишно и по електронен път. „Ремонтите на три булеварда приключват през април“, четем още в броя. Строителните дейности по бул. „Приморски“ и в “Аспарухово” – на бул. „Първи май“ и бул. „Мара Тасева“, ще приключат през април и движението ще бъде възстановено, съобщи Христо Иванов, зам.-кмет на община Варна. Изданието информира още и за започналата обработка на терени с обществено значение на територията на община Варна против кърлежи. на стр. 7 в рубриката „Морски бизнес“ вестникът разказва за рибарските кооперации, които могат да преборят нелегалния улов.", "date": "2018.04.02", "title": "Преглед на основните теми във варненския печат"}
{"url": "http://www.focus-news.net/news/2018/04/02/2506801/burgas-nad-2-500-sa-prietite-registratsii-v-elektronnata-sistema-za-priem-v-detskite-gradini-i-yasli-v-obshtinata.html", "text": "За поредна година Община Бургас осъществява приема в своите детски градини и ясли по електронен път. Днес системата сработи добре, въпреки големия наплив от кандидатстващи веднага след активирането ѝ сутринта. Това съобщиха от Община Бургас. В първите девет минути след 08.00 часа са извършени общо 1 900 регистрации. Към 10.30 часа те са над 2 500, но свободните места в ясли и детски градини, обявени от Община Бургас, са 2700, така че закъснелите родители все още имат време да направят своята електронна заявка за първо класиране.", "date": "2018.04.02", "title": "Бургас: Над 2 500 са приетите регистрации в електронната система за прием в детските градини и ясли в общината"}
{"url": "http://www.focus-news.net/news/2018/04/02/2506806/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "От лятото на 2016 г. насам, когато срещу Реджеп Тайип Ердоган бе организиран опит за държавен преврат, над хиляда турски дипломати, държавни служители и техните семейства са подали молби за убежище в Германия. Броят на одобрените кандидатури до този момент от годината се равнява на 42%, съобщава националният ежедневник Die Frankfurter Allgemeine Zeitung.\r\nПо данни на Федералната служба за миграцията и бежанците 288 притежатели на дипломатически паспорти (черни паспорти) и  771 държавни служители (със зелени паспорти) са подали молба за убежище до 7 март тази година. В данните са включени и членовете на техните семейства. \r\nОт началото на текущата година до края на месец февруари във ФРГ закрила са потърсили 1,4 хил. граждани на Турция. През цялата 2017 г. броят на турците, кандидатстващи за убежищe в Германия е бил около 8,5 хил., докато през 2016 г. те са били около 5,7 хил. \r\nПроцентът на признатите молби за убежище се е увеличил през 2017 г. от около осем процента на 28%, а през тази година са 42%. Федералната служба за миграцията и бежанците не коментира причините за увеличаването на броя на признатите за бежанци. Причините за бягство от страните на произход не се отчитат статистически от органа, поясняват от редакцията.\r\n*** Лявоцентристкият политик Карлос Алварадо бе избран за нов президент на Коста Рика, съобщава германският вестник Die Zeit. \r\nКандидатът на управляващата партия събра подкрепата на 61% на гражданите на латиноамериканската страна, показват данните от Централната избирателна комисия при обработени 95% от бюлетините. Право на глас имаха 3,3 млн. избиратели, поясняват от редакцията.\r\n38-годишният Алварадо, бивш министър на труда, се изявява като рок певец в свободното си време. Но това, с което е по-известен, са либералните му позиции по социални въпроси. В предизборната си кампания той обеща да защитава правата на хомосексуалистите и да предприеме конкретни стъпки за разрешаването на еднополовите бракове в Коста Рика. В първия тур на гласуването той стигна до малко под 22%.\r\nЕвангелският активист Фабрицио Алварадо, който няма роднинска връзка с Карлос Алварадо, спечели в първия кръг с малко под 25% от гласовете. Той действа като радикален противник на еднополовите бракове. В предизборната кампания 43-годишният евангелист заложи на възмущението от липсата на ред в Коста Рика.\r\nКарлос Алварадо няма да има мнозинство в парламента. Следователно и двамата кандидати вече са започнали разговори с други партии, за да изградят коалиционно правителство в случай на победа. Карлос Алваро ще трябва да се справи със сериозна бюджетна криза, корупционни скандали и нарастваща престъпност, свързана с наркотиците. Държавният дефицит през 2017 г. бе малко под шест процента от брутния вътрешен продукт (БВП) на страната.\r\n*** Страхът от атаки с хладни оръжия изглежда е обхванал голяма част от гражданите на ФРГ, макар да няма национална статистика за действителни брой и честота на подобни атаки, отбелязват в редакцията на водещото германско издание Der Spiegel. \r\nПоради тази причина Германският полицейски съюз настоя за предприемането на необходимите действия за събиране на статистически данни за нападения с хладни оръжия, като същевременно изиска по-сурови наказания за извършителите им. \r\nАтаки с пронизващи оръжия трябва да бъде класифицирани като опит за убийство, а не както досега - опасна телесна повреда. При подобен случай трябва да бъде наредено „незабавно задържане под стража\", а в случай че извършителят е чужденец – „последващо депортиране\". Министърът на правосъдието Катарина Барли (ГСДП) ще трябва да предприеме съответни действия, настояват още от полицейския профсъюз.\r\nПрез последните седмици докладите за подобни нападения доминират в заглавията на редица медии в Германия. Атаките във Фленсбург, Кандел, Лунен или Дортмунд получиха национално внимание. \r\nОт редакцията поясняват, че някои от федералните провинции като Хесен, Рейнланд-Пфалц и Берлин вече водят статистика за нападенията с хладни оръжия, а в Северен Рейн-Вестфалия, най-гъсто населената в Германия, такава ще се води от началото на 2019 г. Долна Саксония също възнамерява да включи използването на пронизващи оръжия в статистиката за престъпността.\r\nПолицейският профсъюз представя данни за „средно седем атаки с нож в рамките на един ден“. Журналистическо разследване показа обаче, че информацията едва ли е точна, като се има предвид, че заключенията са направени на база конфискувани оръжия. Притежател на хладно оръжие може винаги да го носи със себе си, но това не означава, че ще го използва, обясняват от редакцията. \r\nНезависимо от фактите, някои германци изглежда се страхуват от ножовете. Според проучване на YouGov, всеки втори германец е уверен, че има висок или много висок процент вероятност младите хора да бъдат нападнати с хладно оръжие. Същевременно 41% определят риска като нисък или много нисък.\r\n***", "date": "2018.04.02", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/04/02/2506807/kardzhali-dva-leki-avtomobila-sa-izgoreli-napalno-v-grada.html", "text": "Два леки автомобила са изгорели напълно в Кърджали. Това съобщиха от ОДМВР-Кърджали. По случая е образувано досъдебно производство в РУ-Кърджали. Произшествието станало около 1.00 часа на 1 април в областния център. Запалени били „Мерцедес“ и „Мазда“ с кърджалийска регистрация. Екип на пожарната служба загасил огъня, който унищожил колите. Дежурна оперативна група от РУ-Кърджали е извършила оглед. Работата по изясняване на причините за пожара продължава разследващ полицай.", "date": "2018.04.02", "title": "Кърджали: Два леки автомобила са изгорели напълно в града"}
{"url": "http://www.focus-news.net/news/2018/04/02/2506769/veliko-tarnovo-23-dushi-se-vklyuchiha-v-kravodaritelskata-aktsiyata-v-hram-sv-nikola-na-tsvetnitsa.html", "text": "23 души се включиха в кръводарителската акцията „Запалете свещичка, дарете кръв“ в храм „Св. Никола“ във Велико Търново на Цветница. Това съобщиха за Радио „Фокус“ – Велико Търново от Отделението по трансфузионна хематология към МОБАЛ „Д-р Стефан Черкезов“. Кампанията се проведе по традиция навръх християнския празник в храма. В рамките на деня кръв са дарили 11 мъже и 12 жени. Кръводарителите са били предимно млади хора, сред тях трима са дарили за първи път. Една жена, с тегло 47 кг е била върната, тъй като не покрива критерия за тегло. Акцията на Цветница в храм „Св. Никола“ се провежда за 10-та поредна година. От Отделението по трансфузионна хематология изказват благодарност към всички съпричастни с каузата доброволно и безвъзмездно донорство на кръв.\r\nНадежда КРЪСТЕВА", "date": "2018.04.02", "title": "Велико Търново: 23 души се включиха в кръводарителската акцията в храм „Св. Никола“ на Цветница"}
{"url": "http://www.focus-news.net/news/2018/04/02/2506808/vidin-zadarzhani-sa-dvama-dushi-za-ubiystvo-na-52-godishen-mazh-v-selo-gradets.html", "text": "Задържани са двама души за убийство на 52-годишен мъж в село Градец. Това съобщиха от ОДМВР - Видин. Двамата задържани са криминално проявени жители на Градец. Те са задържани в ареста за убийство. Вчера в 09.45 часа кметът на селото сигнализирал на тел.112 за открит труп на мъж в стая на жилищна постройка. Дежурна оперативна група извършила оглед на местопроизшествието. Самоличността на мъжа била установена – 52-годишен от Градец с множество наранявания по главата и тялото. Последвалата аутопсия във видинската болница потвърдила първоначалните данни за извършено убийство. В хода на предприетите незабавни оперативно-издирвателни и процесуално следствени действия криминалисти установили и задържали авторите на престъплението – двама мъже с инициали И.М. (на 57 г.) и М.Ф. (на 49 г.). Според първоначалните данни на 28 март вечерта мъжете пили заедно в дома на М.Ф. Помежду им възникнал скандал, при който двамата нанесли побой на 52-годишния с дървен кол и метални тръби. Извършителите на деянието са приведени в полицейския арест за срок до 24 часа. Случаят е докладван в Окръжна прокуратура. Работата на разследващите продължава под ръководството на наблюдаващ прокурор. В РУ - Видин е образувано досъдебно производство.", "date": "2018.04.02", "title": "Видин: Задържани са двама души за убийство на 52-годишен мъж в село Градец"}
{"url": "http://www.focus-news.net/news/2018/04/02/2506810/sport-kaloyan-binev-specheli-srebaren-medal-na-turnira-po-olimpiysko-taekuondo-v-maroko.html", "text": "Калоян Бинев спечели сребърен медал в категория до 63 килограма на турнира по олимпийско таекуондо с ранг G2 в мароканския град Агадир. Българинът постигна четири победи по пътя си към финала, но в мача за титлата загуби от испанеца Маркос Кабайеро.\r\nТова е втори медал за българина от турнир от ранг G2 в рамките на месец, след като по-рано спечели златото от турнира в Кайро .", "date": "2018.04.02", "title": "Спорт: Калоян Бинев спечели сребърен медал на турнира по олимпийско таекуондо в Мароко"}
{"url": "http://www.focus-news.net/news/2018/04/02/2506805/rumyana-hadzhieva-etnograf-strastna-sedmitsa-narichame-dnite-mezhdu-lazarovden-i-velikden-tay-kato-tova-e-bilo-poslednoto-vreme-ot-zemniya-zhivot-na-iisus-hristos.html", "text": "Страстна седмица наричаме дните между Лазаровден и Великден, тъй като това е било последното време от земния живот на Иисус Христос. Това каза за Радио „Фокус“ – Пирин Румяна Хаджиева, етнограф в Регионален исторически музей – Благоевград. Тя обясни, че всички забрани и ограничения в този период са подчинени на народните представи за преходния характер на дните около Великден. „В този период не се пее, свири, играе хоро, не се извършват трудови дейности свързани с вдигането на шум и участие на жени. Не се яде месо, не се пие вино и ракия, задължително е забранено правенето на сватби“, каза още Хаджиева. Тя добави, че по цялата етническа българска територия се наблюдават сходни обредни изисквания – приключване на Великденско чистене до четвъртък, боядисване и шарене на яйца от четвъртък до събота, месене на обреден хляб, подновяване на квас и бране на билки от сряда до събота. „Цялата Великденска обредност е преосмислена през култа към смъртта и възкресението“, подчерта Хаджиева.\r\nЛивия НИНОВА", "date": "2018.04.02", "title": "Румяна Хаджиева, етнограф: Страстна седмица наричаме дните между Лазаровден и Великден, тъй като това е било последното време от земния живот на Иисус Христос"}
{"url": "http://www.focus-news.net/news/2018/04/02/2506811/smolyan-s-initsiativi-za-detsa-i-mladezhi-yuzhnotsentralno-darzhavno-predpriyatie-shte-otbelezhi-sedmitsata-na-gorata.html", "text": "„Децата и гората на България за бъдещето на зелена Европа“ е тазгодишното мото на Седмицата на гората, която ще се проведе в периода от днес до 8 април 2018 г. И тази година Южноцентрално държавно предприятие – Смолян ще чества събитието, чрез организиране и провеждане на редица мероприятия с децата и младежите на град Смолян. Това съобщиха от пресцентъра на Южноцентрално държавно предприятие – Смолян. На 4 април 2018 година, в рамките на официалното откриване и в присъствието на официални лица и гости ще бъде връчен традиционния приз „Лесовъд на годината“ за област Смолян. На същото събитие ще бъдат наградени и участниците в конкурса за рисунка „Българската гора, част от Европейското природно наследство“, който се проведе през месец март 2018 за ученици от училищата в град Смолян. Традиционно на 4 април от 10.30 часа на Амфитеатър – Нов център жителите и гостите на град Смолян ще имат възможност да получат фиданки от служителите на Държавно горско стопанство – Смилян, а на 13 април учениците от училищата на града ще се включат в инициативата „Да засадим и осиновим гора“ в района на село Хасовица.", "date": "2018.04.02", "title": "Смолян: С инициативи за деца и младежи Южноцентрално държавно предприятие ще отбележи седмицата на гората"}
{"url": "http://www.focus-news.net/news/2018/04/02/2506790/vremennata-komisiya-za-chez-shte-zasedava-na-3-april-ne-e-yasno-dali-premierat-boyko-borisov-shte-prisastva.html", "text": "Временната комисия за установяване на фактите и обстоятелствата във връзка с приватизацията и планираната продажба на ЧЕЗ в България ще заседава на 3 април. Това сочи справка на сайта на Народното събрание. Според дневния ред Министерски съвет ще предостави информация относно изразеното намерение на държавата да участва в сделката по придобиването на активите на дружеството в България. Не става ясно обаче дали премиерът Бойко Борисов ще присъства лично, както настояха в комисията на миналото заседание. Главният прокурор Сотир Цацаров ще информира депутатите за образуваните преписки и досъдебни производства спрямо лицата, страни по сделката. КЕВР ще представи резултатите от извършените проверки на ЧЕЗ от 2005 година до момента. Заседанието ще се състои от 14.00 часа в зала „Запад“. \r\nТова ще бъде третото заседание на Временната комисия по случая ЧЕЗ, която беше създадена на 14 март, по предложение на БСП. На първото заседание комисията прие процедурните си правила. Второто заседание на комисията продължи 4 часа и беше закрито. Информация предоставиха от ДАНС, ДАР и Министерството на финансите, отсъстваха обаче председателите на службите.", "date": "2018.04.02", "title": "Временната комисия за ЧЕЗ ще заседава на 3 април, не е ясно дали премиерът Бойко Борисов ще присъства"}
{"url": "http://www.focus-news.net/news/2018/04/02/2506804/sled-sreshtata-pri-premiera-boyko-borisov-zarnoproizvoditelite-nyama-da-protestirat.html", "text": "След срещата при премиера Бойко Борисов, зърнопроизводителите няма да протестират. Това стана ясно на брифинг след срещата в Министерския съвет, предаде репортер на Агенция „Фокус“. Председателят на УС на Националната асоциация на зърнопроизводитлите Костадин Костадинов благодари на премиера и на земеделският министър Румен Порожанов за разрешаването на този проблем. „За момента той е решен“, добави той. По думите му се отменя и предвиденият протест, който щеше да се състои на 3 април. Агенция „Фокус“ припомня: На 26 март на извънредно заседание УС на Националната асоциация на зърнопроизводителите взе решение на 3 април да бъдат блокирани пътищата в страната в знак на протест срещу проектозакона за горивата. От браншовата организация уточниха, че с проектозакона на земеделците се вменяват неприложими изисквания и се налага тежък финансов и бюрократичен режим на регистриране. Зърнопроизводителите настояха чрез декларация до парламента и правителството да бъдат изключени от обхвата на Закона за горивата и заплашиха, че ако това не се случи, са готови да докарат тежките машини в София. \r\nНа 31 март след среща с министъра на земеделието Румен Порожанов и председателя на НСЗКБ, Управителният съвет на НАЗ реши да възложи на юристите на земеделския сектор, съвместно с юристите на МЗХГ, да разработят предложения за изменения на законопроекта за горивата, така че земеделските производители да не бъдат натоварвани с излишни изисквания извън съществуващата регулация по Наредба № Н-18 от 2006 г. за регистриране и отчитане на продажби в търговските обекти чрез фискални устройства. \r\nНа днешната среща с министър-председателя трябваше да бъдат обсъдени разработените предложения. \r\nЛюба АЛЕКСИЕВА \r\nОчаквайте подробности!", "date": "2018.04.02", "title": "След срещата при премиера Бойко Борисов, зърнопроизводителите няма да протестират"}
{"url": "http://www.focus-news.net/news/2018/04/02/2506809/gen-kircho-kirov-prezidentat-aleksandar-vuchich-priznava-che-ima-natisk-belgrad-da-priznae-kosovo-kato-nezavisima-darzhava.html", "text": "Президентът на Сърбия Александър Вучич признава, че върху него се оказва натиск, за промяна на отношенията в Москва в посока преориентация на Белград към САЩ и ЕС и признаване на Косово като независима държава. Това каза в интервю за сутрешният блок „Добро утро България“ на Радио „Фокус“ ген. Кирчо Киров началник на разузнавателната служба в периода 2002-2012 г. Той допълни, че Сърбия се намира в много трудна ситуация, предвид декларирания неутралитет и нежеланието за членство в НАТО. „С евентуалното приемане на Сърбия и Черна Гора към 2025 година, както им беше дадена една относителна перспектива, на пръв поглед Балканите се приближават повече до ЕС. Но със задържането на Сърбия в орбитата на Русия и стабилното стъпване на Русия в Сърбия в икономически, политически и военен план, са налице фактори, които влияят забавящо и задържащо на този процес“, обясни ген. Киров. Според него Балканите продължават да бъдат една неврологична точка на кипене. Той каза още, че обстановката във всички страни на Балканите трябва да се наблюдава много внимателно от гледна точка на тяхното вътрешно развитие.  Ген. Киров допълни, че България трябва да продължи да подкрепя балканските страни, които не са членове на ЕС и НАТО, в тяхното желание, но с ясното съзнание, че те трябва да покрият критериите, които са необходими за членството им.", "date": "2018.04.02", "title": "Ген. Кирчо Киров: Президентът Александър Вучич признава, че има натиск Белград да признае Косово като независима държава"}
{"url": "http://www.focus-news.net/news/2018/04/02/2506812/kardzhali-mikrobus-e-izgoryal-na-avtogarata-sled-kaso-saedinenie.html", "text": "Микробус е изгорял на автогарата в Кърджали след късо съединение. Това съобщиха от ОДМВР-Кърджали. Микробусът „Мерцедес“ се е запалил на 30 март около 15.30 часа. Четирима пожарникари са успели да загасят огъня, преди той да се прехвърли върху паркирани наблизо три леки автомобила.", "date": "2018.04.02", "title": "Кърджали: Микробус е изгорял на автогарата след късо съединение"}
{"url": "http://www.focus-news.net/news/2018/04/02/2506813/kyustendil-v-grada-zapochna-konkursat-za-prezentatsiya-na-tema-nashata-evropa-nasheto-badeshte.html", "text": "В града беше поставено началото на конкурс за презентация на тема „Нашата Европа, нашето бъдеще”, предаде репортер на Радио „Фокус” – Кюстендил. Конкурсът беше представен от управителя на Областен информационен център – Кюстендил Любомира Велинова. В него могат да участват ученици от 8 до 12 клас от цялата област. „Целта на конкурса е да провокира интереса, творческата изява на младежите и изразяване на личната им позиция по отношение на бъдещето на Европейския съюз, в това число и на България, като пълноправен член на Съюза от 2007 година”, каза Любомира Велинова. По думите ѝ конкурсът цели да насочи мисленето на младите хора в посока на това кои са силните страни на Европейския съюз и възможностите, които произтичат от това обединение за членуващите в него страни,  какви са заплахите пред които е изправен съюзът днес. Крайният срок за участие е 24 май, а оценяването на получените презентации ще бъде направено от тричленно експертно жури. Обявяване на резултатите и награждаване ще бъде на 1 юни. Победителите ще бъдат отличени с индивидуални предметни награди.\r\nВенцеслав ИЛЧЕВ", "date": "2018.04.02", "title": "Кюстендил: В града започна конкурсът за презентация на тема „Нашата Европа, нашето бъдеще”"}
{"url": "http://www.focus-news.net/news/2018/04/02/2506814/afp-nay-malko-18-dushi-sa-zaginali-pri-ataka-na-boko-haram-v-severoiztochna-nigeriya.html", "text": "Най-малко 18 души са загинали, а 84 други са ранени при нападение на терористичната групировка „Боко Харам“ срещу нигерийски войници в близост до разположения в североизточната част на страната град Майдугури, предава AFP, като се позовава на информация от спешните служби на африканската страна.\r\n„До този момент сме открили 18 тела в две населени места“ край Майдугури, разкри за агенцията източник от Държавна агенция за управление при извънредни ситуации. Тереза Герова", "date": "2018.04.02", "title": "AFP: Най-малко 18 души са загинали при атака на „Боко харам“ в Североизточна Нигерия"}
{"url": "http://www.focus-news.net/news/2018/04/02/2506817/laboratoriyata-na-sofiyska-voda-shte-analizira-uran-vav-vodata.html", "text": "През март опитът и познанията на специалистите от ЛИК  на „Софийска вода“ АД прибавиха към портфейла на акредитираните изследвания и микробиологичните анализи на утайки и продукти, използвани в пречистването на води като белина и железен трихлорид. ЛИК също така доказа, че е в състояние да измерва прецизно наличието на уран като химичен елемент. Това съобщиха от пресцентъра на дружеството „Софийска вода“. Обхватът на акредитацията се допълни и с анализи на органични замърсители и елементи, така че лабораторията вече ще отговаря на нуждите на клиентите да предлага услуги с още по- широк обхват и високо качество. \r\nВесела Стефанова, старши мениджър \"Лабораторен изпитвателен комплекс\" заяви: „Водата е в основата на живота и е източник на здраве. Аз и колегите ми гарантираме, че водата в София е с превъзходно качество и е една от най-добрите води не само в България, но и в Европа. Контролът на високото качество на питейната вода в София е една от дейностите на Софийска вода, с които можем да се гордеем“.   \r\nВсяка година лабораторията взема около 2 000 контролни проби от пунктовете за мониторинг по водопроводната мрежа при потребителите, върху които извършва около 40 000 анализа. Качеството на питейната вода се следи от ЛИК по целия ѝ път от язовирите „Искър“ и „Бели Искър“, през пречистването и доставянето до домовете на столичани годишно, чрез над 140 000 анализа на 8000 проби.\r\nЗа жителите на София е създадена и специална апликация, с която да следят качеството на водата. Тя може да бъде видяна . \r\nЛабораторният изпитвателен комплекс е акредитиран от Изпълнителна агенция \"Българска служба за акредитация\" съгласно БДС EN ISO/IEC 17025 от началото на 2010 г. Обхватът на акредитация покрива почти 100 % от нормативно изискваните показатели. Анализите, които не се осигуряват в лабораторията на „Софийска вода“ АД, се възлагат на външна акредитирана лаборатория. \r\nВземането на проби и анализите, извършвани от ЛИК, се подчиняват на признати международни стандарти.\r\nВсяко изследване на водата започва с пробовземане. Мобилните лабораторни специалисти на ЛИК са обучени и сертифицирани за правилното извършване на тази дейност. Още при пробовземане се провеждат полеви анализи за свободен хлор, рН и температура на водата. След това пробите, съхранени при хладилни условия, се транспортират до лабораторията, където се изследват по физико-химични и микробиологични показатели.\r\nЛабораторните анализи се извършват с модерна, предварително метрологично проверена инструментална апаратура.  Всеки анализ протича с контрол на качеството, който се извършва със сертифицирани референтни материали. Резултатите за пробите се докладват едва след като всички извършени проверки за качество на изпитването в хода на анализа гарантират точност, достоверност и надеждност.   \r\nДоказателство за компетентността на специалистите, които провеждат анализи е акредитацията на ЛИК, поддържана вече осма година. Лабораторията участва и в  международни изпитвания за пригодност ежегодно с над 90% успеваемост. Всичко това доказва строгия контрол и качеството на провежданите изпитвания, респективно и стриктния контрол върху качеството на водата.", "date": "2018.04.02", "title": "Лабораторията на „Софийска вода“ ще анализира уран във водата"}
{"url": "http://www.focus-news.net/news/2018/04/02/2506819/burgas-obshtinata-organizira-raznoobrazna-programa-za-vazkresenie-hristovo.html", "text": "Общината организира разнообразна програма за Възкресение Христово. Голяма част от събитията в нея се организират от местните читалища. Това съобщиха от пресцентъра Община Бургас. На 7 април от 11.00 часа в градинката до Часовника можете да се включите в творчески работилници за багрене на яйца под надслов „Цветна палитра“. Желаещите да си направят яйце от гипс и да го украсят по свой вкус могат да посетят галерия „Георги Баев“ на ул. „Демокрация“ № 6 пак от 11.00 часа.\r\nЗа 7 април Авиомузеят в кв. „Сарафово“ е подготвил изненади за своите посетители, които ще могат да участват в арт работилницата „Създай свое великденско яйце“ от 11.00 до 15.00 часа, както и в забавната игра „Открий своето Авиояйце и виж какви изненади крие то“, която ще започне в 15.00 часа.\r\nПразничната пасхална служба за Великден ще бъде отслужена от Негово Високопреосвещенство Сливенски митрополит Иоаникий и бургаското православно духовенство на 7 април от 23.30 часа в храм „Св. св. Кирил и Методий“.\r\nТържествата ще продължат на 8 април с много музика на площад „Св. св. Кирил и Методий“, където от 11.30 часа ще започне фолклорният концерт „Светъл Великден“, с  участието на Вокален квартет „Светоглас“ и  Капански ансамбъл – Разград. За най-малките са предвидени интересни творчески ателиета, много забавления и игри.\r\nЖителите на жк. „Изгрев“ ще могат да се насладят на празничен концерт „Великденско хоро“, който ще се проведе от 11.00 часа в парк „Велека“, с участието на ДВГ „Изгревчета“, ДТС „Звездичка“ и др.\r\nВ същия ден от 11.30 часа Бургаския духов оркестър ще изнесе Великденски концерт в градинката до Часовника.", "date": "2018.04.02", "title": "Бургас: Общината организира разнообразна програма за Възкресение Христово"}
{"url": "http://www.focus-news.net/news/2018/04/02/2506816/kyustendil-63-godishen-mazh-e-zadarzhan-za-ubiystvo-na-saprugata-si-v-selo-kosovo.html", "text": "63-годишен мъж от София е задържан като заподозрян за убийството на съпругата си, съобщиха от Областна дирекция на МВР – Кюстендил. Тялото на 61-годишна жена е открито с множество наранявания в двор на вила в село Косово, община Трекляно. Трупът на жената е открит на 31 март. При извършения оглед на място по трупа са установени множество наранявания, нанесени с твърд предмет. Тялото е транспортирано за аутопсия в кюстендилската болница. Като заподозрян е задържан за 72 часа 63-годишният ѝ съпруг. Семейството е от столицата. Започнато е досъдебно производство по случая, уведомен е окръжен прокурор.", "date": "2018.04.02", "title": "Кюстендил: 63-годишен мъж е задържан за убийство на съпругата си в село Косово"}
{"url": "http://www.focus-news.net/news/2018/04/02/2506820/kyustendil-vazpitanitsi-na-detski-gradini-gostuvaha-v-detski-otdel-na-regionalnata-biblioteka-po-povod-mezhdunarodniya-den-na-detskata-kniga.html", "text": "Възпитаници на детски градини гостуваха в „Детски отдел” на Регионалната библиотека по повод Международния ден на детската книга, предаде репортер на Радио „Фокус” – Кюстендил. „По традиция месец април е празник на нашата библиотека. Започваме от днес, когато се отбелязва Международния ден на детската книга. Използвам случая да поздравя всички наши малки и по-големи читатели. Инициативите ни продължават до 27 април, когато ще организираме Седмица на детската книга”, каза Галя Симеонова, библиотекар в „Детски отдел” на Регионална библиотека „Емануил Попдимитров” – Кюстендил. Днес на гости в библиотеката бяха възпитаници на Детска градина „Славейче”. За тях беше подготвена „Приказна къщичка”, подаръци и забавни игри. „Всичко е свързано е с детските книги и с Андерсен, защото 2 април е неговата рождена дата, а от 1964 година тази дата е обявена за Международен ден на детската книга”, каза Галя Симеонова. Тази и следващата седмица маратонът на четенето ще продължи с деца от детските градини. Когато учениците се завърнат от пролетна ваканция след Великден ще се включат и те.\r\nВенцеслав ИЛЧЕВ", "date": "2018.04.02", "title": "Кюстендил: Възпитаници на детски градини гостуваха в „Детски отдел” на Регионалната библиотека по повод Международния ден на детската книга"}
{"url": "http://www.focus-news.net/news/2018/04/02/2506824/sofiya-lek-avtomobil-e-katastrofiral-na-ul-bistrishko-shose-nyama-postradali.html", "text": "Лек автомобил е катастрофирал на ул. „Бистришко шосе“ и ул. „204“. Това съобщиха за Агенция „Фокус“ от пресцентъра на СДВР. Инцидентът е станал вчера около 19.00 часа. Няма данни за пострадали.\r\nБиляна ИВАНОВА", "date": "2018.04.02", "title": "София: Лек автомобил е катастрофирал на ул. „Бистришко шосе“, няма пострадали"}
{"url": "http://www.focus-news.net/news/2018/04/02/2506823/varna-myarka-zadarzhane-pod-strazha-e-nalozhena-na-balgarka-izdirvana-s-evropeyska-zapoved-za-arest-za-kontrabanda-na-kokain-v-niderlandiya.html", "text": "Състав на Варненския окръжен съд е уважил искането на Окръжната прокуратура във Варна да бъде задържана под стража 33-годишната Фатма Д. Това съобщиха от пресцентъра на Апелативна прокуратура - Варна. Тя е издирвана от Прокуратурата в германския град Бохум с Европейска заповед за арест, след като била обявена на международно издирване.\r\n33-годишната жена се издирва за две престъпления от съдебните власти на ФРГ. На 7 ноември и на 18 декември 2016 г. Фатма Д. била установена да управлява куриерски автомобил, в който бил открит тайник. В него са намерени веднъж 4 кг кокаин, а втория път – 6,7 кг кокаин. \r\nИздирваната за контрабанда на кокаин варненка била задържана на 30 март тази година на летище Варна. Незабавно са били информирани за местонахождението й съдебните власти на ФРГ. С постановление на наблюдаващ делото прокурор в Окръжната прокуратура във Варна Фатма Д. е била задържана до произнасянето на Окръжния съд по отношение на определяне на мярката й за неотклонение „Задържане под стража“. То е било уважено от съда вчера. \r\n33-годишната жена ще остане в ареста до насрочване на същинското производство по европейската заповед за арест.", "date": "2018.04.02", "title": "Варна: Мярка „Задържане под стража“ е наложена на българка, издирвана с Европейска заповед за арест за контрабанда на кокаин в Нидерландия"}
{"url": "http://www.focus-news.net/news/2018/04/02/2506818/ekathimerini-blizo-2000-nelegalni-migranti-sa-pristignali-na-egeyskite-ostrovi-prez-mart.html", "text": "Близо 2000 нелегални мигранти са достигнали до островите в източната част на Егейско море през месец март тази година, съобщава гръцкото електронно издание Ekathimerini, като се позовава на официални данни от Атина.  \r\nОт общо 1 968 мигранти, които през март са прекосили морето от Турция, 1 369 са пристигнали на Лесбос, 541 на Самос и 58 на Хиос. Броят им е значително по-висок в сравнение с предходните два месеца, когато са регистрирани съответно 1504 мигранти за януари и 997 мигранти за февруари. \r\nОт редакцията подчертават, че през март миналата година на Лесбос, Самос и Хиос са пристигнали 1 407 мигранти, съответно 336, 247 и 824 души. В пика на бежанската криза, март 2016 г., на трите гръцки острова са регистрирани общо 8 604 мигранти. Тереза Герова", "date": "2018.04.02", "title": "Ekathimerini: Близо 2000 нелегални мигранти са пристигнали на егейските острови през март"}
{"url": "http://www.focus-news.net/news/2018/04/02/2506821/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от Гранична полиция. Без проблеми се извършва и преминаването през ГКПП „Илинден“, както и останалите пунктове по българо-гръцката граница.\r\nЛивия НИНОВА", "date": "2018.04.02", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/04/02/2506822/radio-svobodna-evropa-makedoniya-cherna-gora-e-obhvanata-ot-valna-na-sblasatsi-na-kriminalni-bandi.html", "text": "Черна гора е обхваната от вълна на сблъсъци на криминални банди, предава  Радио „Свободна Европа“ в македонската си редакция, като подчертава, че в тази връзка във вечерните часове на неделя се е състояло заседание на Съвета за национална сигурност.\r\nПоради зачестилите сблъсъци между организираните престъпни групировки, Съветът призова компетентните органи да създадат съвместни специализирани екипи с цел по-ефективна борба с бандите. \r\nЗаседанието на Съвета за национална сигурност на Черна гора бе свикано след двойното убийство в Подгорица през почивните дни. През последните 30 дни в черногорската столица бяха извършени шест бомбени нападения, припомнят от редакцията. Тереза Герова", "date": "2018.04.02", "title": "Радио „Свободна Европа“ (Македония): Черна гора е обхваната от вълна на сблъсъци на криминални банди"}
{"url": "http://www.focus-news.net/news/2018/04/02/2506825/mvr-dvama-mazhe-sa-zadarzhani-za-pritezhanie-na-narkotitsi-pri-spetsializirana-politseyska-operatsiya-v-blagoevgrad.html", "text": "Двама мъже са задържани за притежание на наркотици при специализирана полицейска операция в Благоевград. Операцията е реализирана от служители на ГДНП, ОДМВР - Благоевград и Кюстендил, под наблюдението на Прокуратурата. В рамките на проведена вчера специализирана полицейска операция по противодействие на наркоразпространението са задържани двама мъже. М.А. (на 39 г.) и Д.Р. (на 27 г.) пътували в автомобил и били спрени за проверка на територията на Благоевград. В хода на извършеното претърсване в колата били намерени и иззети общо 102.5 г хероин. Операцията е реализирана под ръководството на Окръжна прокуратура - Благоевград и в нея са участвали  криминалисти на Главна дирекция „Национална полиция“ и колегите им от Благоевград и Кюстендил. М.А. и Д.Р. ще бъдат привлечени като обвиняеми за извършено от тях престъпление по чл. 354а, ал. 1, изр. 1, пр.4 във вр. с чл. 20, ал. 2 от НК. По случая е образувано досъдебно производство, а работата по документирането му продължава под надзора на прокуратурата.", "date": "2018.04.02", "title": "МВР: Двама мъже са задържани за притежание на наркотици при специализирана полицейска операция в Благоевград"}
{"url": "http://www.focus-news.net/news/2018/04/02/2506832/sofiya-dvizhenieto-se-izvarshva-v-edna-lenta-po-avtomagistrala-trakiya-v-uchastaka-km-4-km-5-v-posoka-burgas-i-km-33-km-34-v-posoka-sofiya-poradi-remontni-deynosti.html", "text": "Движението се извършва в една лента по автомагистрала \"Тракия\", в участъка км 4 - км 5 в посока Бургас и км 33 - км 34 в посока София, поради ремонтни дейности. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание  и съобразена скорост, спазвайки пътната сигнализация.", "date": "2018.04.02", "title": "София: Движението се извършва в една лента по автомагистрала \"Тракия\", в участъка км 4 - км 5 в посока Бургас и км 33 - км 34 в посока София, поради ремонтни дейности"}
{"url": "http://www.focus-news.net/news/2018/04/02/2506827/dobrich-73-godishna-zhena-e-s-opasnost-za-zhivota-sled-pozhar-v-doma-v-gr-shabla.html", "text": "73-годишна жена е с опасност за живота след пожар в дома ѝ в Шабла . Това съобщиха от ОДМВР-Добрич. Сигналът за пожара е получен около 18.10 часа на 31 март. На място е установено, че гори приземен етаж от къщата. Вследствие на пожара е напълно изгоряла покъщнината в стаята. Пострадалата жена е настанена във ВМА Варна с опасност за живота. Работата по случая продължава по описа на РУМВР-Шабла.", "date": "2018.04.02", "title": "Добрич: 73-годишна жена е с опасност за живота след пожар в дома ѝ в гр. Шабла"}
{"url": "http://www.focus-news.net/news/2018/04/02/2506831/montana-225-lv-sa-otkradnati-ot-pravoslaven-hram-v-lom.html", "text": "225 лв. са откраднати от православен храм в Лом. Това съобщиха от ОДМВР - Монтана. На 1 април 2018 г. между 12.00 часа и 18.00 часа в град Лом неизвестен извършител демонтирал стъкло на прозорец и проникнал в православен храм в кв. „Боруна”, откъдето извършил кражба на 225 лв. от касата на храма, както и неустановена сума пари на монети от кутията за дарения. Местопроизшествието е посетено и е извършен оглед. По случая е образувано досъдебно производство в РУ Лом.", "date": "2018.04.02", "title": "Монтана: 225 лв. са откраднати от православен храм в Лом"}
{"url": "http://www.focus-news.net/news/2018/04/02/2506830/federalynoe-agenstvo-novostey-pametnik-na-balgaro-savetskata-druzhba-stana-reklama-na-lgbt.html", "text": "В черноморския град Варна бе осквернен паметник на българо-съветската дружба. Паметникът бе изрисуван с цветовете на знамето на ЛГБТ общността, съобщава „Федеральное агенство новостей“.\r\nМедията подчертава, че паметникът се вижда от всеки, който влиза във Варна от север. Той се намира на Турна тепе на височина от 110 метра. \r\nОт редакцията напомнят, че това не е първият подобен случай на оскверняване на паметници на българо-съветската дружба в страната. През юни 2012 г. фигурите от Паметника на съветската армия в центъра на българската столица бяха изрисувани като герои от комикси. Подобни инциденти се повториха и през следващите години.Тереза Герова", "date": "2018.04.02", "title": "„Федеральное агенство новостей“: Паметник на българо-съветската дружба стана реклама на ЛГБТ"}
{"url": "http://www.focus-news.net/news/2018/04/02/2506834/veliko-tarnovo-s-izlozhba-na-novite-si-knigi-bibliotekata-pri-parvo-balgarsko-narodno-chitalishte-elenka-i-kiril-d-avramovi-v-svishtov-otbelyazva-mezhdunarodniya-den-na-detskata-kniga.html", "text": "С изложба на новите си книги библиотеката при Първо българско народно читалище „Еленка и Кирил Д. Аврамови“ в Свищов отбелязва Международния ден на детската книга. В 13.30 часа ще започне и Детско четене, на което са поканени всички малчугани във ваканция. Това съобщи за Радио „Фокус“ – Велико Търново Веселина Спасова, библиотекар. Тя припомни, че Международният ден на детската книга се отбелязва у нас от 1867 година. В експозицията, която предстои да бъде открита, са включени най-предпочитаните от децата заглавия. „Сред тях са книгите на нашата писателка Катя Антонова – „Какво значи да си богат?“, „Какво значи да си красив?“, „Какво значи да си активен?“, също така Петте приказки на Валери Петров, които изобщо не слизат от класацията на най-четените и най-харесваните. Децата харесват много и гатанки, и български народни приказки. Да не забравяме и детските романи като „Двойната Лотхен“, „Мери Попинс“ и тези на Астрид Линдгрен“, обобщи още Веселина Спасова. Дарените издания от 2017 и 2018 година, наброяват общо 47 индивидуални заглавия.  Новорегистрираните читатели в Детския отдел на библиотеката от началото на годината са 132-ма, а за цялата минала година те са били 305-ма.\r\nЛуиза ТРНЧЕВА", "date": "2018.04.02", "title": "Велико Търново: С изложба на новите си книги библиотеката при Първо българско народно читалище „Еленка и Кирил Д. Аврамови“ в Свищов отбелязва Международния ден на детската книга"}
{"url": "http://www.focus-news.net/news/2018/04/02/2506815/ministar-rumen-porozhanov-namerihme-promeni-v-zakona-za-gorivata-chrez-koito-da-zalozhim-zemedelskiya-proizvoditel-kato-potrebitel-a-ne-kato-targovets.html", "text": "Намерихме промени в Закона за горивата, чрез които да заложим земеделския производител като потребител, а не като търговец. Това каза на брифинг в Министерския съвет министърът на земеделието, храните и горите Румен Порожанов след среща при премиера Бойко Борисов със зърнопроизводителите, предаде репортер на Агенция „Фокус“. „През последните няколко дни имахме много интензивни разговори, свързани със законопроекта за горивата. Разговорите бяха в контекста на третирането на земеделските производители в този закон. Това, което създаде известно напрежение, беше формулировката, че земеделският производител се третира като търговец, съгласно закона и в рамките на това има доста регулации, които той трябваше да изпълни. Тези регулации нарушаваха съществуващия режим, който смятаме, че работи много добре, включително и в контролната си част“, заяви Порожанов. По думите му са се създавали предпоставки за допълнителна административна и финансова тежест, която в много случаи не е оправдана. „Имахме много разговори. Благодаря на г-н Емил Димитров за това, че се включи във всичките тези разговори, включително и вчера в МЗХГ, за да намерим промени в закона, чрез които да заложим земеделския производител като потребител, тъй като в последните години този сектор е на светло с ясни правила, ясно платени данъци и акцизи“, допълни той. \r\nПопитан за коментар за това, че животновъди от Пловдив са поискали да се въведат държавни кланици и регламентирани държавни цени по отношение на изкупното месо, Порожанов заяви: „На вас как ви звучи това нещо? Подобно предложение не е идвало при мен. Връщаме 25-30 години назад, но ако има такова предложение, аз ще го обсъдя с тях. При мен такова не е идвало“.\r\nЛюба АЛЕСКИЕВА", "date": "2018.04.02", "title": "Министър Румен Порожанов: Намерихме промени в Закона за горивата, чрез които да заложим земеделския производител като потребител, а не като търговец"}
{"url": "http://www.focus-news.net/news/2018/04/02/2506839/haskovo-obshtinata-organizira-preskonferentsiya-vav-vrazka-s-praznichen-kontsert-po-povod-velikden.html", "text": "Общината организира пресконференция във връзка с празничен концерт по повод Великден. Това съобщиха от пресцентъра на Общината. Пресконференцията ще се проведе на 3 април от 13.00 часа в голямата зала на Младежки център.", "date": "2018.04.02", "title": "Хасково: Общината организира пресконференция във връзка с празничен концерт по повод Великден"}
{"url": "http://www.focus-news.net/news/2018/04/02/2506838/ministar-ekaterina-zaharieva-shte-se-sreshtne-s-chernogorskiya-si-kolega-sardzhan-darmanovich-na-3-april.html", "text": "Вицепремиерът и министър на външните работи Екатерина Захариева ще се срещне с външния министър на Черна гора проф. д-р Сърджан Дарманович в София на 3 април. Това съобщиха от пресцентъра на Министерството на външните работи. Двамата първи дипломати ще обсъдят Българското председателство на Съвета на ЕС и европейската перспектива на Черна гора, теми от двустранните отношения и регионалното сътрудничество. \r\nЗахариева посети Подгорица в края на август миналата година в рамките на балканската си обиколка преди началото на Българското председателство. Тогава тя се срещна с президента на Черна гора Филип Вуянович, с министър-председателя Душко Маркович и със своя колега Сърджан Дарманович. На 14 декември 2017 г. на визита в София бе председателят на парламента на Черна гора Иван Брайович. Посещението бе първото на председател на черногорския парламент у нас след възстановяването на държавността на страната. \r\nПроф. доктор Сърджан Дарманович е основател и пръв декан на Факултета за политически науки в Университета на Черна гора. От 2005 г. е член на Венецианската комисия на Съвета на Европа. Бил е президент на Дипломатическа академия на Черна гора и посланик на страната в САЩ. От 28 ноември 2016 г. е министър на външните работи на Черна гора. \r\nПо време на визитата си у нас министър Дарманович ще бъде приет от президента Румен Радев и председателя на Народното събрание Цвета Караянчева. На 3 април той ще изнесе публична лекция в Дипломатическия институт към министъра на външните работи на Република България на тема „ ЕС, НАТО и предизвикателствата на съвременния свят“.", "date": "2018.04.02", "title": "Министър Екатерина Захариева ще се срещне с черногорския си колега Сърджан Дaрманович на 3 април"}
{"url": "http://www.focus-news.net/news/2018/04/02/2506835/pozhar-e-vazniknal-v-plovdivskiya-zatvor.html", "text": "Гори една килия в пловдивския затвор. Това съобщи за Радио „Фокус”- Пловдив инспектор Цвятко Дешев, говорител на Пожарната. На място е изпратен един противопожарен автомобил. Сигналът е изпратен около 11.15 часа. В службата няма информация да са били евакуирани затворници. Предполага се, че пожарът е възникнал от запалена цигара. \r\nЦветана ТОНЧЕВА", "date": "2018.04.02", "title": "Пожар е възникнал в пловдивския затвор"}
{"url": "http://www.focus-news.net/news/2018/04/02/2506836/blagoevgrad-yugozapadno-darzhavno-predpriyatie-organizira-razlichni-initsiativi-po-povod-sedmitsa-na-gorata.html", "text": "Югозападно държавно предприятие организира различни инициативи по повод Седмица на гората с мото „Децата и гората на България за бъдещето на зелена Европа“. Това съобщи за Радио „Фокус“ – Пирин Снежана Паскалева, експерт „Връзки с обществеността“ към предприятието. Тя отбеляза, че програмата на ЮЗДП предвижда разнообразни събития, които ще се проведат в областите Благоевград, Кюстендил, Перник, София, Софийска и Ловешка и Пазарджишка. Тази година седмицата се открива на 2 април и ще продължи и след Великденските празници. „Акцент в програмата на ЮЗДП са масовите залесявания с участието на деца. В рамките на образователната инициатива „Растем заедно с нашата гора”, в дните от 10 - 13 април във всички териториални поделения са планирани залесявания и образователни дейности с ученици“, каза още Паскалева. За поредна година се организира националната инициатива „Лесовъд за един ден“, която ще се проведе в „ДЛС Осогово” и горските стопанства в Дупница, Благоевград и Катунци съвместно с РДГ Благоевград и Кюстендил. Чрез занимателни беседи и интерактивни игри над 170 ученици от началния курс на обучение ще научат повече за лесовъдската професия, за горските екосистеми и процесите, които протичат в тях. Пълната програма с инициативите е публикувана на интернет страницата на ЮЗДП.\r\nЛивия НИНОВА", "date": "2018.04.02", "title": "Благоевград: Югозападно държавно предприятие организира различни инициативи по повод Седмица на гората"}
{"url": "http://www.focus-news.net/news/2018/04/02/2506840/atanasiya-petrova-tsentar-za-lichnostta-podkrepa-burgas-detsata-obichat-da-se-zabavlyavat-kato-presazdavat-razlichni-prikazki-i-vlizat-v-rolya.html", "text": "Децата обичат да четат приказки. Това каза за Радио „Фокус“ - Бургас Атанасия Петрова, учител към Център за личността подкрепа в Бургас по повод Международния ден на детската книга, който отбелязваме днес. Предпочитани са много автори като Братя Грим, Ханс Кристиян Андерсен, приказките на Шехерезада и Българските народни приказки от Ангел Каралийчев. Децата обичат много и библейски приказки, библейски разкази и всичко, което е сътворено от светото писание. Според Петрова в часовете по актьорско майсторство децата се преобразят в техни любими герои от приказки. Прави се драматизация по приказката „Почитай баща си и майка си“, заедно с децата, като всяко дете получава роля. Поуката в приказката е, че любовта на майката и бащата е най-силна и детето е сигурно само в тях. \"Има много забавни приказки. Децата обичат да се забавляват, като пресъздават различни приказки и влизат в роля\", каза още Петрова.\r\nЯнислава КРЪСТЕВА", "date": "2018.04.02", "title": "Атанасия Петрова, Център за личността подкрепа - Бургас: Децата обичат да се забавляват, като пресъздават различни приказки и влизат в роля"}
{"url": "http://www.focus-news.net/news/2018/04/02/2506842/sport-real-madrid-otpatuva-za-torino-s-23-futbolisti.html", "text": "Старши треньорът на Реал Мадрид Зинедин Зидан повика всички играчи от първия отбор за утрешния мач с Ювентус от четвъртфиналите на Шампионската лига. За Торино замина и контузеният централен защитник Начо Фернандес. В състава попадна и третият вратар на Реал Мадрид Люка Зидан.\r\nЕвропейският шампион ще направи официална тренировка на италианска земя тази вечер от 20:00 часа българско време.\r\nДвубоят между Ювентус Реал Мадрид и Ювентус ще се играе утре от 21:45 часа.", "date": "2018.04.02", "title": "Спорт: Реал Мадрид отпътува за Торино с 23 футболисти"}
{"url": "http://www.focus-news.net/news/2018/04/02/2506841/kurir-sarbiya-sarbiya-e-bombardirana-ot-nato-zaradi-dostavka-na-ruski-raketi-s-300.html", "text": "Сърбия е била бомбардирана от силите на НАТО заради доставка на руски ракети С-300, а всички участници в сделката са били ликвидирани, включително и министъра на отбраната Палве Булатович, твърди сензационно белградският вестник Кurir.  \r\nИзданието съобщава, че в края на 90-те години на миналия век Сърбия е била пред прага на сключването на мащабна сделка за доставка на ракетни комплекси С-300, като на посредника дори са били дадени авансово девет милиона долара.\r\nСпоред Кurir за предотвратяване на пристигането на руските ракети съюзниците от НАТО са ускорили бомбардировките над Белград и над цяла Сърбия, а всички участници в сделката впоследствие са били убити или са загинали при съмнителни обстоятелства..Тереза Герова", "date": "2018.04.02", "title": "Кurir (Сърбия): Сърбия е бомбардирана от НАТО заради доставка на руски ракети С-300"}
{"url": "http://www.focus-news.net/news/2018/04/02/2506844/burgas-oblastniyat-predsedatel-na-abv-anton-kodzhabashev-i-rumen-petkov-podariha-patriotichni-kalendari-na-zhitelite-na-kvartal-meden-rudnik.html", "text": "На Цветница областният председател на АБВ – Бургас Антон Коджабашев и Румен Петков – член на ИБ на партията, подариха патриотични календари на жителите на квартал „Меден рудник“. Това съобщиха от пресцентъра на ПП АБВ. Двамата участваха и в празничната литургия, която се проведе в черквата „Св. Димитър“. Екземпляри от патриотичното издание бяха дарени на читалище \"Паисий Хилендарски\" в комплекса.", "date": "2018.04.02", "title": "Бургас: Областният председател на АБВ Антон Коджабашев и Румен Петков подариха патриотични календари на жителите на квартал „Меден рудник“"}
{"url": "http://www.focus-news.net/news/2018/04/02/2506837/ombudsmanat-maya-manolova-shte-se-sreshtne-s-rakovoditelite-na-asotsiatsiyata-na-organizatsiite-na-balgarskite-rabotodateli.html", "text": "Днес омбудсманът Мая Манолова ще се срещне с ръководителите на Асоциацията на организациите на българските работодатели (АОБР). Това съобщиха от пресофиса на омбудсмана. Поводът е жалба на Божидар Данев (БСК), Васил Велев (АИКБ), Кирил Домусчиев (КРИБ) и Цветан Симеонов (БТПП), в качеството им на физически лица, срещу т. нар. „американски централи“. Документът бе внесен в деловодството на Омбудсмана на 23 март 2018 г.\r\nПредвижда се след срещата (около 13.30 часа) участниците в разговора да дадат кратка пресконференция.\r\nВ срещата и в последващата пресконференция от страна на жалбоподателите ще участват Божидар Данев и Васил Велев, а поради отсъствие от страна на Кирил Домусчиев и Цветан Симеонов, те ще бъдат представлявани, съответно – от Евгений Иванов (изпълнителен директор на КРИБ) и Васил Тодоров (гл. секретар на БТПП). Ще участва, също така, енергийният експерт Константин Стаменов.", "date": "2018.04.02", "title": "Омбудсманът Мая Манолова ще се срещне с ръководителите на Асоциацията на организациите на българските работодатели"}
{"url": "http://www.focus-news.net/news/2018/04/02/2506843/otets-stiliyan-hram-sveti-nikola-chernomorets-imeto-strastna-sedmitsa-idva-ot-stradaniyata-koito-iisus-hristos-pretarpyava-zaradi-vsichki-greshni-chovetsi.html", "text": "Името Страстна седмица идва от страданията, които Иисус Христос претърпява заради всички грешни човеци. Това каза за Радио „Фокус“ – Бургас Отец Стилиян от храм “Свети Никола“ в Черноморец. По думите му това е седмицата, през която ние символично ще честваме неговата кръстна смърт и възкресението. „Това е предшествано от определени подготвителни дни, в които всички християни ще отидат в храмовете, за да си припомнят страданията на нашия Господ Иисус Христос. Това са известните на всички дни - Велики четвъртък, Велики петък и събота вечерта, когато е денят на възкресението на Иисус Христос. В тези дни са много интересни службите\", каза още той. По думите му те се извършват по определен ред, в който се четат например 12-те Евангелия. „В петък се изнася Плащаницата на Господ за поклонение. В събота си честитим възкресението. В четвъртък се споменават онези страдания, при които нашият Бог Иисус Христос е призован на съд, бичуван, измъчван и въпреки всичко той не се отказва да приемe кръстната смърт. На Велики петък е опело Христов-много интересна служба, в която се изнася Плащаницата. Ден, в който символично извършваме опелото на тялото Господне, за да може в събота да се чества възкресението. Това е кулминация на една поредица от подготвителни дни, поредица на Великия пост, който извървяхме\", добави отец Стилиян. Той каза още, че всеки ден от страстната седмица е велик, защото това са радостните дни на дочаканата кулминация на празниците, които чакаме - Великите празници на възкресението. „В този смисъл се говори за красота, за величие, за сила\", добави отец Стилиян.\r\nВеселина НИКОЛОВА", "date": "2018.04.02", "title": "Отец Стилиян, храм „Свети Никола“ - Черноморец: Името Страстна седмица идва от страданията, които Иисус Христос претърпява заради всички грешни човеци"}
{"url": "http://www.focus-news.net/news/2018/04/02/2506848/predsedatelyat-na-pg-na-gerb-tsvetan-tsvetanov-shte-otkrie-kragla-masa-komisiya-po-dosietata-nastoyashte-i-badeshte-v-narodnoto-sabranie-na-3-april.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов ще открие на 3 април 2018 г. кръгла маса на тема „Комисия по досиетата – настояще и бъдеще“. Това съобщиха от пресцентъра на ПП ГЕРБ. Събитието ще се проведе в Зала „Изток“ на Народното събрание (пл. „Народно събрание“ №2). Организатори на кръглата маса са Комисията по вътрешна сигурност и обществен ред и фондация “Конрад Аденауер”.\r\nВ 10.00 часа Цветан Цветанов ще открие форума, а гост-лектори в него ще бъдат ръководителят на Бюрото на фондация “Конрад Аденауер” за България Торстен Гайслер, юристът и университетски преподавател Веселин Вучков, председателят на Комисията по досиетата Евтим Костадинов, Екатерина Бончева от Комисията, проф. Евелина Келбечева от Американския университет в България и журналистът Юлияна Методиева.", "date": "2018.04.02", "title": "Председателят на ПГ на ГЕРБ Цветан Цветанов ще открие кръгла маса „Комисия по досиетата – настояще и бъдеще“ в Народното събрание на 3 април"}
{"url": "http://www.focus-news.net/news/2018/04/02/2506849/varna-namalyavat-bolnite-ot-ostri-respiratorni-zabolyavaniya-v-oblastta.html", "text": "Намаляват болните от остри респираторни заболявания във Варна. Това съобщиха за Радио „Фокус“ – Варна от Регионалната здравна инспекция. Според седмичната сигнална информация за периода от 23 до 29 март са регистрирани 309 болни от остри респираторни заболявания срещу 335 за предходната седмица, по данни, предоставени от сентинелните практики. Най-голям брой са регистрираните случаи на заболели във възрастовата група 5 - 14 години – 115 заболели. С диагноза грип в Инфекциозна клиника на болница „Св. Марина” за лечение са постъпили 7 души срещу 4 за предходната седмица. Запазва се броят на регистрираните случаи с усложнения от остри респираторни заболявания, отчитат от здравната инспекция. За изминалата седмица са регистрирани 37 лица с усложнения – 29 бронхита и 8 пневмонии, срещу 38 лица за предходната седмица.\r\nМарияна ВАЛЕНТИНОВА", "date": "2018.04.02", "title": "Варна: Намаляват болните от остри респираторни заболявания в областта"}
{"url": "http://www.focus-news.net/news/2018/04/02/2506826/emil-dimitrov-op-ot-nova-godina-shte-vlyazat-v-sila-promenite-v-zakona-za-gorivata-premierat-poe-angazhiment-gerb-da-podkrepi-zakonoproekta.html", "text": "От Нова година ще влязат в сила промените в Закона за горивата, премиерът пое ангажимент ГЕРБ да подкрепи законопроекта. Това каза депутатът от ПГ на „Обединени патриоти“ Емил Димитров след среща при премиера Бойко Борисов със зърнопроизводителите, предаде репортер на Агенция „Фокус“. „Предстои изготвянето на доклад с всички постигнати договорености и баланс на интересите. В него ще залегнат всички постигнати до момента споразумения и ще бъде внесен на първо четене в зала. Между първо и второ четене всички предложения, които финансовият министър и неговият екип, съответно и браншовите организации изготвят като готов текст, за да улесня процедурата - аз лично ще ги внеса. По този начин ще спестим време. След това ще направим работни групи, на които законът да се придвижи и да бъде приет. Постигнахме споразумение влизането на закона да бъде от Нова година, за да могат земеделците да се подготвят, тъй като това са си процедури, а и те сега в момента са заети с друга дейност“, заяви Димитров. По думите му законът ще влезе от Нова година, за да не изненада земеделците. \r\n„Земеделците няма да понасят административна или финансова тежест. За регистрираните до момента не се изискват никакви нови условия, служебно ще им се издадат и безплатно удостоверенията. Разбрахме се как да стане – да има координация между финансовото министерство, земеделското министерство и другите служби, в които вече има данни, така че да не се налага земеделците наново да ги декларират, оповестяват и доказват“, допълни той. \r\nДимитров уточни, че са се договорили за облекчен режим за тези, които до момента не са се регистрирали – как да позиционират своите резервоари по вид, обем, местонахождение и как да се извършва контролът без нивомерни системи. „Системата ще бъде разработена от Агенция „Митници“ и НАП за целите на контрола, без да ги утежнява допълнително. Всички декларираха, че нямат намерение да търгуват и не желаят да бъдат третирани като търговци. Това мнение се сподели и от премиера в неговите изказвания и параметри, които той зададе. Никой не възрази върху задаването на санкции срещу нерегистрирани бензиностанции, нелегални резервоари“, обясни той и подчерта, че земеделците са декларирали, че те са във видимата част, а не в сенчестата, така че се разграничават от всички други, които имат порочни практики. „От своя страна по молба на премиера, аз поех ангажимент предложенията на земеделските производители и министъра да бъдат обобщени и внесени между четенията. Премиерът пое ангажимента политическото формирование, на което той е лидер, да подкрепи този законопроект и да стане готов нормативен акт, който да влезе в сила от Нова година“, каза още Емил Димитров. \r\nЛюба АЛЕКСИЕВА", "date": "2018.04.02", "title": "Емил Димитров, ОП: От Нова година ще влязат в сила промените в Закона за горивата, премиерът пое ангажимент ГЕРБ да подкрепи законопроекта"}
{"url": "http://www.focus-news.net/news/2018/04/02/2506850/evrodeputatat-petar-kurumbashev-balgariya-mozhe-da-postavi-za-obsazhdane-vazhnite-vaprosi-i-bez-da-chakame-erdogan-da-doyde-za-sreshta-s-es.html", "text": "„Разговорът между България и Турция трябва да бъде пренесен на ниво експерти и да бъдат обсъждани темите, които са важни за нас, без да е необходимо да чакаме Реджеп Ердоган да дойде у нас за среща с Европейския съюз. Можем да поставим важните за нас въпроси и без да сме председатели на Съвета на Европейския съюз“. Това заяви Петър Курумбашев, член на Делегацията на българските социалисти в ЕП, в предаването „Денят започва“ по Българската национална телевизия, съобщиха от пресофиса на евродепутата. \r\n„През 2008 г. беше създадена Смесената комисия по нерешените въпроси между България и Турция. При сформирането ѝ експертите, които включваше тя, бяха около 100 – по въпроси, свързани, например, с обезщетенията за тракийци, за пенсиите на нашите изселници; имаше поставени въпроси от страна на Турция за някои язовири – този на Горна Арда и този на Тунджа и т.н. Комисията функционира до 2013 г., след което очевидно спря да бъде интересна на нашето правителство. Пет години по-късно тази инициатива я няма от наша страна, а Турция с удоволствие отбягва тази тема. Има доста взаимнообвързани въпроси, които ние трябва да поставим с необходимата острота“, каза още Курумбашев. По думите му очевидно е добре да има втора среща ЕС – Турция. „По-добре е да се води по-интензивен диалог, отколкото да четем медийни изявления на западни лидери по отношение на Ердоган, както и изявления на Ердоган от ранга на това за душевните граници или вчерашното изявление, в рамките на което Израел беше наречен „терористична държава“, добави той. „Очевидно разговорите през медиите не са продуктивни. Комуникацията с туитове, както действа един президент, вероятно е бърз начин да стигнеш до аудиторията, но липсва прекият диалог. Когато си разменяме реплики и квалификации през медиите, видимо стигаме до ескалация на напрежението и трябва да поощрим хората, които работят за намаляването му, а не за тези, които го поощряват. Всяка една среща би трябвало да сваля това напрежение“, заяви евродепутатът. \r\nПетър Курумбашев коментира и разговорите между ЕС и Великобритания по случая „Скрипал“, припомняйки позициите на БСП и заместник-председателя на ГЕРБ Цветан Цветанов. \r\n„БСП изрази мнение, че не трябва да се гонят руски дипломати. Г-н Цветан Цветанов каза, че ние трябва да принадлежим към евроатлантическия съюз, а не към евразийския. И че всеки, който не вземе такова решение, едва ли не се отписва от НАТО и се записва в някакъв нов съюз. Ще си позволя да цитирам Джереми Корбин, който каза, че политическата присъда като че ли беше произнесена преди фактите. Първо имаме присъда и едва след това веществото отива за изследване в лабораторията“, посочи евродепутатът.\r\n„Наблюдавам движение към един „неомаккартизъм“ (пак по цитат на Джереми Корбин) – който не изгони руски дипломати, вече е комунист; който не изгони руски дипломати, вече се е отписал от ЕС. 20 държави вече изгониха руски дипломати, осем не го направиха. Не мисля, че тази вълна на „маккартизъм 2.0“ е продуктивна, тъй като отново води до нарастване на напрежението. И не е хубаво да участваме в това движение; още повече – в челните редици. Както е казал народът – видяла жабата, че подковават вола, и си вдигнала и тя крака“, добави Курумбашев. \r\n„Когато спреш „Южен поток“, когато не подкрепяш АЕЦ „Белене“, когато затвориш III и IV блок на АЕЦ „Козлодуй“ – няма как да обясниш на твоите енергетици и на твоя народ, че това е част от солидарността на Европейския съюз. Защото хората от тези региони просто задават въпроса „Какво ще ядем?“, каза още Курумбашев.\r\nЕвродепутатът коментира и че не забелязва особено голям ентусиазъм сред държавите членки за разширяване на ЕС, в това число – и за Западните Балкани. „Не забелязвам такъв ентусиазъм и в определени политически групи. Продължаването на процеса на разширяване е важно за ЕС, който трябва да покаже, че след излизането на Великобритания процесът продължава – един излиза от клуба, друг влиза. Това е важен знак, който ЕС трябва да даде. Тези, които са доста резервирани, трябва да си дават сметка и че расте разочарованието сред населението в тези държави, които нямат ясен отговор на въпроса кога ще приключи процесът на присъединяването им. Не е изключена появата на евроскептична партия в Албания. В Черна гора вече се шегуват, че преговарят пет години и половина и са до средата – дали на единадесетата година ЕС ще ги приеме. Подобни настроения нарастват и някой ще се възползва от тях“, добави Курумбашев.", "date": "2018.04.02", "title": "Евродепутатът Петър Курумбашев: България може да постави за обсъждане важните въпроси и без да чакаме Ердоган да дойде за среща с ЕС"}
{"url": "http://www.focus-news.net/news/2018/04/02/2506852/sliven-oblastniyat-upravitel-chavdar-bozhurski-razporedi-merki-za-obezopasyavane-na-vodnite-ploshti-za-letniya-sezon.html", "text": "Областният управител на Сливен Чавдар Божурски са разпоредени превантивни мерки за обезопасяване на водните площи за предстоящия пролетно-летен сезон. Това съобщиха от Областна администрация - Сливен. Кметовете на общини трябва да определят разрешените за къпане места, както и да задължат стопаните на останалите водни площи да ги обезопасят съгласно изискванията на закона. До 30 април комисии, назначени от общинските кметове, трябва да направят проверка относно готовността за използване на водните площи през летния сезон.\r\nСъс същата заповед ръководителите на „Ученически отдих и спорт“ЕАД и РУО са задължени да спазват стриктно правилата за организация на детския и ученическия отдих, както и да информират учащите се за водноспасителния минимум. Проверката за годността на водните спасители е възложена на Областната организация на БЧК. Контролът за обезопасяването на водните площи и за водноспасителните дейности е възложен на РЗИ, като при необходимост установените нередности ще бъдат отстранявани със съдействието на МВР и прокуратурата, а на виновните лица ще бъде налагана санкция.", "date": "2018.04.02", "title": "Сливен: Областният управител Чавдар Божурски разпореди мерки за обезопасяване на водните площи за летния сезон"}
{"url": "http://www.focus-news.net/news/2018/04/02/2506833/ivitsa-dachich-sarbiya-nyama-da-priznae-kosovo-i-da-pozvoli-da-poluchi-myasto-v-oon.html", "text": "Сръбският министър на външните работи Ивица Дачич заяви, че няма постигнато споразумение за признаване на независимостта на Косово, което да позволи на бившата югопровинция да получи място в ООН, предава електронното издание на белградския вестник Кurir.\r\n\"Сърбия няма интерес от изострената ситуация, която трябва да се успокои, за да се приложат договореностите, постигнати в Брюксел\", подчерта Дачич.  \r\nСпоред него критерий за волята на косовското правителство ще бъде 20 април 2018 г., когато Прищина трябва да започне да изпълнява поетите ангажименти към Сдружението на сръбските общини в Северно Косово.\r\nСръбският външен министър определи задържането и изгонването от Косово на ръководителя на канцеларията за Косово и Метохия, Марко Джурич, като срам за Европа и ЕС.Тереза Герова", "date": "2018.04.02", "title": "Ивица Дачич: Сърбия няма да признае Косово и да позволи да получи място в ООН"}
{"url": "http://www.focus-news.net/news/2018/04/02/2506845/vidin-5-km-opashkata-ot-tezhkotovarni-avtomobili-se-e-obrazuvala-na-granichen-punkt-dunav-most-2-na-izhod-ot-stranata.html", "text": "5 км е опашката от тежкотоварни автомобили на граничен пункт „Дунав мост 2“ на изход от страната. Това каза за Радио „Фокус“ – Видин дежурният служител на пункта. Той посочи, че трафикът на изход от страната е интензивен. На влизане в страната няма опашки от автомобили. На другите два гранични пункта в областта със Сърбия – Връшка чука и Брегово трафикът е с нормална интензивност, спокойно се преминава и от двете страни на границата.\r\nАнна ЛОЗАНОВА", "date": "2018.04.02", "title": "Видин: 5 км опашката от тежкотоварни автомобили се е образувала на граничен пункт „Дунав мост 2“ на изход от страната"}
{"url": "http://www.focus-news.net/news/2018/04/02/2506846/gen-kircho-kirov-rusiya-e-gotova-da-zashtiti-s-voenna-sila-srabskoto-naselenie-v-kosovo-koeto-e-bezpretsedentna-demonstratsiya-v-novite-vremena.html", "text": "Русия демонстрира пълна подкрепа на Сърбия включително и да защити с военна сила сръбското население в Косово. Това е една безпрецедентна демонстрация в новите времена още повече, че във военен план Русия не присъства в Косово след изтеглянето си преди години, когато руска военна част направи забележителен демарш от Босна и Херцеговина и завзе летището в Прищина. Това каза за сутрешния блок „Добро утро, България“ на Радио „Фокус“ ген. Кирчо Киров, началник на Националната разузнавателна служба в периода 2002 - 2012 г. Той уточни, че впоследствие руснаците са се изтеглили, но демонстрациите на сила и от страна на Сърбия, и от страна на Русия не са за подценяване, защото известна е емоционалната слабост на сърбите към Косово. Те считат Косово за люлка на своята цивилизация. „Там са разположени голяма част от сръбските манастири, от сръбските свещени места. И в този смисъл не изключвам нервите на някои сръбски политици, в това число и на президента Вучич, при определена по-сложна ситуация да не издържат и да предприемат по-рисковани действия. Трябва да се надяваме, че разумът ще надделее и от двете страни, още повече, че много държавници, в частност президентът на Турция Реджеп Ердоган призоваха към хладнокръвие, към мирно решаване на проблемите и възстановяване на диалога между Белград и Прищина“, добави ген. Киров. Той препоръча България да е особено внимателна, защото като председателстващи Европейския съюз и предприетата  линията за ускоряването на интеграцията на Западните Балкани в Съюза, ни се налага една особена отговорност. Ген. Киров каза още, че сериозната опасност е в това че напрежението е близо до нашите граници. И едно такова напрежение неминуемо ще се отразява на региона като цяло. То спира желанията за инвестиции, възможностите за икономическо развитие и в този смисъл се отразява негативно и върху България.", "date": "2018.04.02", "title": "Ген. Кирчо Киров: Русия е готова да защити с военна сила сръбското население в Косово, което е безпрецедентна демонстрация в новите времена"}
{"url": "http://www.focus-news.net/news/2018/04/02/2506854/mariela-yordanova-sdruzhenie-na-zarnoproizvoditelite-ot-ludogorieto-otlagame-utreshnite-protesti-no-ostavame-v-protestna-gotovnost.html", "text": "Отлагаме утрешните протести, но оставаме в протестна готовност докато видим промените в законодателството налице и пълното приемане на исканията ни. Това каза пред Радио „Фокус“ - Шумен Мариела Йорданова, председател на Сдружението на зърнопроизводителите от Лудогорието, в коментар за завършилата среща при минстър-председателя Бойко Борисов. По думите ѝ постигнатата договореност е в посока облекчаване на финансово-административните тежести, наложени от закона за горивата и промени, чрез които земеделците да бъдат крайни потребители. “Днешната договореност е продължение от решенията на УС на НАЗ, състоял се в събота и работна среща в неделя, водени бяха поредица интензивни срещи и разговори, втора по ред среща с премиера, преди това няколко със земеделското министерство и с всички ресорни комисии в парламента, ПГ на ГЕРБ, на първи етап имаме публични изявления от властимащите, от тук насетне очакваме законодателната  власт да изпълни ангажиментите и да не ни бъде вменена тази административно-финансова тежест“, каза Йорданова. По думите ѝ при разговорите е проявен разум и хладнокръвие, направени са компромиси от всички страни. „Имаше обединение на земеделската общност, което по-важните проблеми напоследък се случва все по-често“, коментира Йорданова.\r\nИвелина ИВАНОВА", "date": "2018.04.02", "title": "Мариела Йорданова, Сдружение на зърнопроизводителите от Лудогорието: Отлагаме утрешните протести, но оставаме в протестна готовност"}
{"url": "http://www.focus-news.net/news/2018/04/02/2506853/dimitar-machuganov-naz-ne-moga-da-se-saglasya-che-zemedelskiyat-sektor-e-chast-ot-sivata-ikonomika-s-gorivata.html", "text": "Не мога да се съглася, че земеделският сектор е част от сивата икономика с горивата. Това каза в интервю за Радио „Фокус“ – Велико Търново Димитър Мачуганов, член на УС на Националната асоциация на зърнопроизводителите (НАЗ) и зърнопроизводител от Ловеч. Той подчерта, че на един земеделски производител излиза много по-изгодно да се възползва от референциите, които получава от държавата с намалената ставка за акциз, отколкото да закупува гориво от черния пазар. „Трябва да не си знаеш интереса, за да купиш гориво с неясен произход от некоректни и нелегитимни компании. То ще ти излезе по-скъпо от това, което е легитимно. Може да има някакви злоупотреби, но не мога да си го обясня при положение, че с референциите, които получаваме горивото поевтинява. Безпредметно е да си помислим дори да купуваме някакво по-различно гориво от това, което се получава в системата“, добави Мачуганов. Той посочи, че освен това земеделските машини се зареждат с гориво без съдържание на биодизел, което не се продава по бензиностанциите.\r\nНадежда КРЪСТЕВА", "date": "2018.04.02", "title": "Димитър Мачуганов, НАЗ: Не мога да се съглася, че земеделският сектор е част от сивата икономика с горивата"}
{"url": "http://www.focus-news.net/news/2018/04/02/2506856/kmetat-na-stolichniya-rayon-mladost-vnese-v-prezidentstvoto-iskane-za-nalagane-na-chastichno-veto-na-zakona-za-ustroystvo-i-zastroyavane-na-stolichna-obshtina.html", "text": "Кметът на столичния район \"Младост\" Десислава Иванчева внесе в Президентството искане за налагане на частично вето на Закона за устройство и застрояване на Столична община в частта на § 28, който отваря възможност за застрояване на зелените площи в София. Това съобщиха от пресцентъра на столичния Район \"Младост\".\"Фокус\" публикува текста на искането без редакторска намеса.", "date": "2018.04.02", "title": "Кметът на столичния район \"Младост\" внесе в Президентството искане за налагане на частично вето на Закона за устройство и застрояване на Столична община"}
{"url": "http://www.focus-news.net/news/2018/04/02/2506860/pregled-na-mezhdunarodnite-novini-do-13-chasa-agentsiya-fokus.html", "text": "Държавният глава на Руската федерация Владимир Путин ще направи двудневно посещение в Турция на 3-4 април, в рамките на което ще обсъди стратегически проекти в областта на енергетиката, а също и теми от международната сцена, включително ситуацията в Сирия, става ясно от съобщение от пресслужбата на Кремъл.\r\n„На 3 и 4 април президентът на Руската федерация Владимир Путин ще посети Анкара по покана на президента на Република Турция Реджеп Тайип Ердоган“, се казва в разпространения текст.\r\nОтбелязва се, че в Анкара ще се състои седмото заседание на руско-турския Съвет за сътрудничество на високо равнище.\r\n„Ще бъде разгледано състоянието и перспективите на двустранното търговско-икономическо сътрудничество, хода на реализацията на стратегическите проекти, в частност в областта на енергетиката. Планира се да бъдат засегнати актуални регионални и международни теми, включително съвместната борба с тероризма и ситуацията в Сирия“, съобщават още от Кремъл.\r\nТурция ще бъде домакин на тристранна среща за Сирия.  На 4 април президентите на Турция - Реджеп Тайип Ердоган, на Русия - Владимир Путин и на Иран - Хасан Рохани ще обсъдят в Анкара развитието на ситуацията в региона и продължаващата война в Сирия.\r\n*** Броят на загиналите палестинци при масовите протести на границата на Ивицата Газа достигна до 18 души, след като 28-годишен мъж издъхна от получените огнестрелни рани, съобщават от Министерството на здравеопазването на Палестинската автономия.\r\nКъм настоящия момент в палестински болници са идентифицирани телата на 15 от жертвите. На територията на Израел има две тела на загинали палестинци. \r\nПри протестите пострадаха повече от 1400 души, повечето от които – от сълзотворен газ.\r\n*** Земетресение с магнитуд от 6,2 по скалата на Рихтер е регистрирано южно от островите Фиджи в 18:57 часа местно време (около 9:00 часа българско време), показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 424 километра югозападно от Охонуа в Кралство Тонга в Тихия океан, с дълбочина от 20 километра под земната кора. \r\nНе се привеждат данни за материални щети или пострадали. Няма информация за издадено предупреждение за опасност от образуване на цунами.\r\n*** От лятото на 2016 г. насам, когато срещу Реджеп Тайип Ердоган бе организиран опит за държавен преврат, над хиляда турски дипломати, държавни служители и техните семейства са подали молби за убежище в Германия. Броят на одобрените кандидатури до този момент от годината се равнява на 42%.\r\nПо данни на Федералната служба за миграцията и бежанците 288 притежатели на дипломатически паспорти (черни паспорти) и  771 държавни служители (със зелени паспорти) са подали молба за убежище до 7 март тази година. В данните са включени и членовете на техните семейства. \r\nОт началото на текущата година до края на месец февруари във ФРГ закрила са потърсили 1,4 хил. граждани на Турция. През цялата 2017 г. броят на турците, кандидатстващи за убежищe в Германия е бил около 8,5 хил., докато през 2016 г. те са били около 5,7 хил. \r\nПроцентът на признатите молби за убежище се е увеличил през 2017 г. от около осем процента на 28%, а през тази година са 42%. Федералната служба за миграцията и бежанците не коментира причините за увеличаването на броя на признатите за бежанци. Причините за бягство от страните на произход не се отчитат статистически от органа.\r\n*** Лявоцентристкият политик Карлос Алварадо бе избран за нов президент на Коста Рика.\r\nКандидатът на управляващата партия събра подкрепата на 61% на гражданите на латиноамериканската страна, показват данните от Централната избирателна комисия при обработени 95% от бюлетините. Право на глас имаха 3,3 млн. избиратели, поясняват от редакцията.\r\n38-годишният Алварадо, бивш министър на труда, се изявява като рок певец в свободното си време. Но това, с което е по-известен, са либералните му позиции по социални въпроси. В предизборната си кампания той обеща да защитава правата на хомосексуалистите и да предприеме конкретни стъпки за разрешаването на еднополовите бракове в Коста Рика. В първия тур на гласуването той стигна до малко под 22%.\r\nЕвангелският активист Фабрицио Алварадо, който няма роднинска връзка с Карлос Алварадо, спечели в първия кръг с малко под 25% от гласовете. Той действа като радикален противник на еднополовите бракове. В предизборната кампания 43-годишният евангелист заложи на възмущението от липсата на ред в Коста Рика.\r\nКарлос Алварадо няма да има мнозинство в парламента. Следователно и двамата кандидати вече са започнали разговори с други партии, за да изградят коалиционно правителство в случай на победа. Карлос Алваро ще трябва да се справи със сериозна бюджетна криза, корупционни скандали и нарастваща престъпност, свързана с наркотиците. Държавният дефицит през 2017 г. бе малко под шест процента от брутния вътрешен продукт (БВП) на страната.\r\n*** Няма да бъде организирана специална среща, на която министърът на външните работи на Македония Никола Димитров да информира за резултатите от разговорите във Виена с гръцкия си колега Никос Кодзиас. Вместо това първият дипломат на Скопие ще проведе отделни дискусии с председателите на партиите, се казва в съобщение от Министерството на външните работи на югозападната ни съседка. \r\nГръцкият външен министър Никос Кодзиас ще се срещне отново с министъра на външните работи на Македония Никола Димитров следващата седмица, съобщиха междувременно гръцките медии.\r\n„Процесът в спора за името е на деликатен етап, а спекулациите от определени медии са вредни. Аз заставам зад моето публично изявление и информирам обществеността, че не съм давал допълнителни неофициални изявления\", написа Димитров в социалната мрежа „Туитър“, след като бе разпространена информация, че на срещата във Виена македонската страна се е съгласила на промени в Конституцията.\r\n*** Сърбия е била бомбардирана от силите на НАТО заради доставка на руски ракети С-300, а всички участници в сделката са били ликвидирани, включително и министъра на отбраната Палве Булатович.\r\nВ края на 90-те години на миналия век Сърбия е била пред прага на сключването на мащабна сделка за доставка на ракетни комплекси С-300, като на посредника дори са били дадени авансово девет милиона долара.\r\nЗа предотвратяване на пристигането на руските ракети съюзниците от НАТО са ускорили бомбардировките над Белград и над цяла Сърбия, а всички участници в сделката впоследствие са били убити или са загинали при съмнителни обстоятелства.\r\n***", "date": "2018.04.02", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/04/02/2506859/otets-stiliyan-hram-sveti-nikola-chernomorets-boyadisvaneto-na-chervenite-yaytsa-e-drevna-hristiyanska-traditsiya.html", "text": "Боядисването на червените яйца е древна християнска традиция. Това каза за Радио „Фокус“ – Бургас отец Стилиян от храм “Свети Никола“ в Черноморец. Според преданието Мария Магдалена боядисала червено яйце и го занесла на императора, поднесла му го като дар и казала „Христос Възкръсна!” и той възкликнал „Наистина ли възкръсна?” и оттам до сега остава като традиция да се поднася на този празник червеното яйце с християнския поздрав „Христос Воскресе!”. „Яйцето символизира живота. Както от привидно мъртвото яйце възкръсва живота, когато то се стопли, одухотвори и отвътре излезе пиленцето“, каза още отец Стилиян. По думите му така символично от гроба на земята, в който е погребан Христос, земята е голямо яйце, от него възкръсва, гробът се разчупва и от яйцето възкръсва новият живот. „Ще съм много щастлив, ако храмовете се изпълнят с хора. Нека загърбим лошотията си, да загърбим злобата, егоизма, всичко, което принизява човек и човешката душа, за да можем, изпълнени с радост, с положителна емоция да честваме тези прекрасни празници, за които толкова много сме се готвили\", каза още отец Стилиян.\r\nВеселина НИКОЛОВА", "date": "2018.04.02", "title": "Отец Стилиян, храм “Свети Никола“ – Черноморец: Боядисването на червените яйца е древна християнска традиция"}
{"url": "http://www.focus-news.net/news/2018/04/02/2506858/ria-novosti-kremal-potvardi-vizitata-na-vladimir-putin-v-turtsiya.html", "text": "Държавният глава на Руската федерация Владимир Путин ще направи двудневно посещение в Турция на 3-4 април, в рамките на което ще обсъди стратегически проекти в областта на енергетиката, а също и теми от международната сцена, включително ситуацията в Сирия, предава РИА Новости, като се позовава на съобщение от пресслужбата на Кремъл.\r\n„На 3 и 4 април президентът на Руската федерация Владимир Путин ще посети Анкара по покана на президента на Република Турция Реджеп Тайип Ердоган“, се казва в разпространения текст.\r\nОтбелязва се, че в Анкара ще се състои седмото заседание на руско-турския Съвет за сътрудничество на високо равнище.\r\n„Ще бъде разгледано състоянието и перспективите на двустранното търговско-икономическо сътрудничество, хода на реализацията на стратегическите проекти, в частност в областта на енергетиката. Планира се да бъдат засегнати актуални регионални и международни теми, включително съвместната борба с тероризма и ситуацията в Сирия“, съобщават още от Кремъл.Агенция „Фокус“ припомня:\r\nТурция ще бъде домакин на тристранна среща за Сирия.  На 4 април президентите на Турция - Реджеп Тайип Ердоган, на Русия - Владимир Путин и на Иран - Хасан Рохани ще обсъдят в Анкара развитието на ситуацията в региона и продължаващата война в Сирия.Тереза Герова", "date": "2018.04.02", "title": "РИА Новости: Кремъл потвърди визитата на Владимир Путин в Турция"}
{"url": "http://www.focus-news.net/news/2018/04/02/2506857/veska-spasova-etnolog-strastnata-sedmitsa-e-vreme-za-prechistvane-na-dushata.html", "text": "Страстната седмица е време за пречистване на душата. Това каза пред Радио „Фокус” – Кюстендил Веска Спасова, етнолог към Регионален исторически музей – Кюстендил. По думите ѝ това е време за осигуряване на едно лично спокойствие и мир, прощавайки на всеки който ни е обидил, давайки шанс на тези хора с добрата дума, за да се постигне спокойствието и мирът. „Основните ритуални моменти са боядисването на яйцата и правенето на обредните хлябове”, каза Веска Спасова. Последната седмица от земния живот на Иисус Христос е седмица на страданията, прелюдия към вечния живот и символ на духовното пречистване и смирение на човека. Тя е последната от Великденския пост и на всеки един ден от нея се извършват специални служби от Църквата. Според православния календар тази седмица завършва с Възкресение Христово, а по време на Страстната седмица постите навлизат в своя най-строг период.\r\nВенцеслав ИЛЧЕВ", "date": "2018.04.02", "title": "Веска Спасова, етнолог: Страстната седмица е време за пречистване на душата"}
{"url": "http://www.focus-news.net/news/2018/04/02/2506855/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. До 5 април се извършва профилиране на банкети по пътя Кюстендил – ГКПП „Гюешево”.\r\nВенцеслав ИЛЧЕВ", "date": "2018.04.02", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/04/02/2506861/sofiya-stolichen-inspektorat-organizira-mobilen-punkt-za-sabirane-na-tekstil.html", "text": "От днес до 24 април 2018 г. Столичен инспекторат организира мобилен пункт за събиране на текстил. Кампанията за събиране на текстил и стари дрехи е част от инициативата за пролетно почистване. Това съобщиха от пресцентъра на Столична община. С цел улеснение на гражданите всеки, който желае да предаде ненужни облекла в количество над 10 кг, може да направи заявка за предаване на телефона на Оперативния център на Столичен инспекторат - 02/ 987 55 55. \r\nЦелта на кампанията е опазване на околната среда и въздуха. Изхвърлянето на текстилни отпадъци в съдовете за смесени битови отпадъци води до замърсяване на околната среда и въздуха в случай на нерегламентирано изгаряне. \r\nСтолична община чрез Столичен инспекторат провежда целогодишна кампания за събиране на ненужен текстил (дрехи, чанти, обувки, кожи, кърпи, хавлии, завеси, покривки) и други текстилни материали от гражданите в стационарни пунктове. Броят на пунктовете постепенно се разширява, за да се обхване цялата територия на Столична община.", "date": "2018.04.02", "title": "София: Столичен инспекторат организира мобилен пункт за събиране на текстил"}
{"url": "http://www.focus-news.net/news/2018/04/02/2506864/mariela-yordanova-sdruzhenie-na-zarnoproizvoditelite-ot-ludogorieto-esennitsite-sa-v-dobro-sastoyanie-seriozno-izmrazvane-ima-pri-ovoshkite.html", "text": "Есенниците са в добро състояние, с изключение на наводнените площи, сериозно измръзване има при овошките. Това каза за Радио „Фокус“ - Шумен Мариела Йорданова, председател на Сдружението на зърнопроизводителите от Лудогорието. „Влагата дойде в повече, в ниските равни места се наблюдават наводнени терени с есенни култури, за тези площи положението е безнадеждно“, каза Йорданова. Заради времето стопаните изостават и с агротехническите мероприятия на полето - торене, култивиране, сеитба. „На практика все нищо не сме започнали да правим, не сме засяли ранните пролетни култури - нахут, пролетен ечемик, грах, овес, а вече сме в нормални агротехнически срокове за сеитба на царевица и слънчоглед“, каза Йорданова. Тя посочи, че голям процент замръзване има особено при ранноцъфтящите овощни видове. По думите ѝ поразени са кайсии, сливи, а на места при прасковите щетите са 100%.\r\nИвелина ИВАНОВА", "date": "2018.04.02", "title": "Мариела Йорданова, Сдружение на зърнопроизводителите от Лудогорието: Есенниците са в добро състояние, сериозно измръзване има при овошките"}
{"url": "http://www.focus-news.net/news/2018/04/02/2506851/makfaks-makedoniya-nyama-da-ima-liderska-sreshta-za-rezultatite-ot-pregovorite-vav-viena-nikola-dimitrov-shte-razgovarya-pootdelno-s-predsedatelite-na-partiite.html", "text": "Няма да бъде организирана специална среща, на която министърът на външните работи на Македония Никола Димитров да информира за резултатите от разговорите във Виена с гръцкия си колега Никос Кодзиас. Вместо това първият дипломат на Скопие ще проведе отделни дискусии с председателите на партиите, предава „Макфакс“, като се позовава на съобщение от Министерството на външните работи на югозападната ни съседка. \r\nГръцкият външен министър Никос Кодзиас ще се срещне отново с министъра на външните работи на Македония Никола Димитров следващата седмица, съобщиха междувременно гръцките медии.\r\n„Процесът в спора за името е на деликатен етап, а спекулациите от определени медии са вредни. Аз заставам зад моето публично изявление и информирам обществеността, че не съм давал допълнителни неофициални изявления\", написа Димитров в социалната мрежа „Туитър“, след като бе разпространена информация, че на срещата във Виена македонската страна се е съгласила на промени в Конституцията.Тереза Герова", "date": "2018.04.02", "title": "„Макфакс“ (Македония): Няма да има лидерска среща за резултатите от преговорите във Виена, Никола Димитров ще разговаря поотделно с председателите на партиите"}
{"url": "http://www.focus-news.net/news/2018/04/02/2506862/tihomir-stoitsov-pchelar-anomaliite-v-temperaturite-okazvat-negativno-vliyanie-varhu-pchelnite-semeystva.html", "text": "Аномалиите в температурите оказват негативно влияние върху пчелните семейства. Това каза пред Радио „Фокус” – Кюстендил Тихомир Стоицов, председател на браншовия съюз „Пчела”. По думите му изминалата зима е била по-мека, пчелните семейства са се развили преждевременно. Това е довело до факта, че още през месец януари пчелните семейства са отглеждали пило – бъдещите пчели. „След това имахме застудяване, което ограничи пчелните семейства и те се събраха на кълбо, а тогава опасността беше такава, че пилото остава извън кълбото и се простудява. За да се поддържа нормална температура, пчелните семейства консумираха по-голямо количество храна, а това води до гладуване или опасност от гладна смърт”, каза Тихомир Стоицов. По думите му към момента аномалиите в атмосферните условия вече са се разминали, но пчеларят трябва да проследява състоянието на пчелните семейства и да реагира на време. „При пролетния преглед има минимални поражения, но с малко помощ пчелните семейства могат да компенсират нещата. Очаква се цъфтеж на овошките и се надявам, че нещата ще бъдат по-добри от минали години”, каза Тихомир Стоицов. Загубите през зимно-пролетния сезон при пчелните семейства са до 5%, което е нормално.\r\nВенцеслав ИЛЧЕВ", "date": "2018.04.02", "title": "Тихомир Стоицов, пчелар: Аномалиите в температурите оказват негативно влияние върху пчелните семейства"}
{"url": "http://www.focus-news.net/news/2018/04/02/2506866/nimh-dnes-i-prez-sledvashtite-tri-dni-rechnite-niva-v-zapadnobelomorskiyat-baseyn-shte-se-ponizhavat.html", "text": "Днес и през следващите три дни речните нива в Западнобеломорският басейн ще се понижават, като вследствие на оттичане ще има повишения в долните течения на основните реки – Места и Струма, сочи справка на сайта на Националният институт по метеорология и хидрология към Българската академия на науките (НИМХ към БАН). В следобедните и вечерните часове, в резултат на валежи и снеготопене са възможни краткотрайни повишения на нивата в рилските и пиринските притоци на реките Места и Струма. Водните нива ще се задържат високи и през следващите дни.", "date": "2018.04.02", "title": "НИМХ: Днес и през следващите три дни речните нива в Западнобеломорският басейн ще се понижават"}
{"url": "http://www.focus-news.net/news/2018/04/02/2506867/bozhidar-mihaylov-regionalna-sluzhba-po-zaetostta-varna-turisticheskiyat-bransh-ima-gotovnost-za-povishavane-na-zaplatite-i-osiguryavane-na-sotsialen-paket.html", "text": "Туристическият бранш във Варна има готовност за повишаване на заплатите и осигуряване на социален пакет за търсещите работи в сектора. Това каза в интервю за Радио „Фокус“ – Варна Божидар Михайлов, директор на Дирекция „Регионална служба по заетостта“ във Варна. Той добави, че темата е била коментирана по време на специализираната борса за кадри в туризма,  която се провежда ежегодно преди началото на активния туристически сезон. „Всяка година по това време се опитваме да направим една среща между търсещите работа през сезона, хотелиерите и ресторантьорите. През последните години отчитаме драстично намаление на хората, които са регистрирани в бюрата по труда и специално в „Бюро по труда“ – Варна“, заяви Божидар Михайлов. По думите му работодателите са станали по-активната страна в момента. „Още от началото на годината започнаха да валят запитвания кога ще се проведе борсата и в какъв формат. Над 30 работодатели присъстваха на мероприятието и над 350 души посетиха борсата. Отчитаме спад от страна на безработните, които търсят работа. По квалифицираните кадри отидоха да работят в хотели извън страната, а голяма част от хората вече имат уговорки с хотелиерите и не проявиха интерес към сегашните предложения“, каза още Божидар Михайлов. По отношение на привличането на квалифицирани кадри Божидар Михайлов посочи, че са водени разговори с работодателите, които са заявили готовност за увеличение на заплатите, а също и за предлагане на социален пакет за работещите. „Пакетът ще включва място за пребиваване – квартири, които осигуряват работодателите за хората от вътрешността на страната, транспорт и хранене. Увеличението на заплатите също е фактор. Работодателите са стигнали до извода, че ако не се увеличат заплатите – няма начин да привлекат хора и то качествени“, добави той.\r\nМарияна ВАЛЕНТИНОВА", "date": "2018.04.02", "title": "Божидар Михайлов, Регионална служба по заетостта – Варна: Туристическият бранш има готовност за повишаване на заплатите и осигуряване на социален пакет"}
{"url": "http://www.focus-news.net/news/2018/04/02/2506869/sport-igor-andreev-e-noviyat-kapitan-na-zhenskiya-natsionalen-otbor-na-rusiya-po-tenis.html", "text": "Игор Андреев е новият капитан на женския национален отбор на Русия по тенис за „Фед Къп\", предава TACC, като се позовава на съобщение от пресслужбата на Руската федерация по тенис (РФТ). \r\n34-годишният Андреев, който прекрати професионалната си кариера в средата на 2013 година след серия от контузии, замени на поста Анастасия Мискина. Тя подаде оставката си в неделя след четири години на поста. \r\nПомощник на Андрев ще бъде Антон Зайцев, поясниха от пресслужбата на РФТ.", "date": "2018.04.02", "title": "Спорт: Игор Андреев е новият капитан на женския национален отбор на Русия по тенис"}
{"url": "http://www.focus-news.net/news/2018/04/02/2506868/plovdiv-zagasen-e-pozharat-v-plovdivskiya-zatvor.html", "text": "Загасен е пожарът в затвора в Пловдив, предаде репортер на Радио „Фокус” - Пловдив. Противопожарният автомобил се е оттеглил. Горяло е спално помещение номер 17 в корпуса откъм пътя. В момента на пожара в него не е имало затворници, те са били навън по време на престой на открито, съобщиха пред журналисти от администрацията на затвора. Помещението е предназначено за четирима затворника.\r\nПожарът е възникнал от забравена незагасена цигара.\r\nЦветана ТОНЧЕВА", "date": "2018.04.02", "title": "Пловдив: Загасен е пожарът в Пловдивския затвор"}
{"url": "http://www.focus-news.net/news/2018/04/02/2506871/varna-narodniyat-predstavitel-ot-gerb-neli-petrova-provede-priemen-den-s-grazhdani.html", "text": "Народният представител от ПП ГЕРБ Нели Петрова проведе приемен ден с граждани във Варна. Това съобщиха от пресцентъра на ПП ГЕРБ – Варна. За съдействие към нея се обърна семейство с имот в село Орешак, община Аксаково. Гражданите настояват за път до парцела им, тъй като достъпът до него бил затруднен от съсед. Варненският депутат отнесе поставените въпроси до кмета на Аксаково инж. Атанас Стоилов, за де се потърси решение на междусъседския спор.", "date": "2018.04.02", "title": "Варна: Народният представител от ГЕРБ Нели Петрова проведе приемен ден с граждани"}
{"url": "http://www.focus-news.net/news/2018/04/02/2506872/veliko-tarnovo-turnir-po-futbol-na-malki-vrati-shte-se-provede-v-svishtov-a-16-april.html", "text": "Община Свищов и звено „Масова физкултура и спортна база“ ще проведат Турнир по футбол на малки врати. Това съобщиха от пресцентъра на Общината. Спортното състезание ще се проведе на 16 април.\r\nВсички желаещи могат да заявят своето участие на тел: 0897/ 856 521 и 0887/ 002 795. Таксата за участие и застраховката на участниците ще е за сметка на Община Свищов. Турнирът ще се проведе на откритата футболна площадка в района на Зала „Свищов“, а техническата конференция ще е на 12 април от 16.00 часа в спортен комплекс „Свищов“.", "date": "2018.04.02", "title": "Велико Търново: Турнир по футбол на малки врати ще се проведе в Свищов а 16 април"}
{"url": "http://www.focus-news.net/news/2018/04/02/2506863/afp-zapochva-evakuatsiyata-na-buntovnitsite-ot-siriyskiya-grad-duma.html", "text": "Започна евакуацията на бунтовниците от една от последните им твърдини в Източна Гута – град Дума, предава AFP, като се позовава на държавната телевизия на близкоизточната република. \r\n„Два автобуса, превозващи известен брой терористи от „Джейш ал Ислам“ и техните семейства, напускат град Дума\", предаде държавната телевизия.\r\nСпоразумението за евакуирането на членовете сирийската опозиционна групировка „Джейш ал Ислам“ от последния контролиран от антиправителствените сили град край Дамаск град Дума към Джараблус в северната част на страната край границата с Турция бе сключено в неделя, след преговори, продължили няколко дни. Тереза Герова", "date": "2018.04.02", "title": "AFP: Започва евакуацията на бунтовниците от сирийския град Дума"}
{"url": "http://www.focus-news.net/news/2018/04/02/2506873/targovishte-shofyorite-da-se-dvizhat-s-povisheno-vnimanie-po-pat-i-4-veliko-tarnovo-varna-v-rayona-na-selo-prolaz-poradi-obrushvane-na-skali.html", "text": "Търговище: Шофьорите да се движат с повишено внимание по път I-4 Велико Търново – Варна в района на село Пролаз поради обрушване на скали. Това съобщиха от пресцентъра на Агенция \"Пътна инфраструктура\". Движение ще се контролира от полицията.", "date": "2018.04.02", "title": "Търговище: Шофьорите да се движат с повишено внимание по път I-4 Велико Търново – Варна в района на село Пролаз поради обрушване на скали"}
{"url": "http://www.focus-news.net/news/2018/04/02/2506874/adelina-stefanova-hram-vavedenie-bogorodichno-blagoevgrad-spazvaneto-na-strog-fizicheski-i-duhoven-post-e-izklyuchitelno-vazhno-po-vreme-na-strastnata-sedmitsa.html", "text": "Спазването на строг физически и духовен пост е изключително важно по време на Страстната седмица. Това каза за Радио „Фокус” – Пирин Аделина Стефанова, уредник в благоевградския храм „Въведение Богородично“. Тя обясни, че всеки ден от седмицата носи различно име, свързано с това, че от понеделник са започнали страданията на Иисус Христос. „По време на страстната седмица домът се почиства и трябва да се спазва строг пост, като вече трябва да се ограничим не само в храната, която ядем, но и в това, какво мислим и говорим, къде ходим и какво правим, за да може поста да бъде и духовен, а не само телесен“, каза още Стефанова. Тя добави, че на Велики четвъртък се извършва „Велики маслосвет”. На този ден ритуалът се прави на всички семейства, които са пожелали. Великия маслосвет през останалата част от годината се прави само на крайно нуждаещи се и тежко болни хора. „Приканвам всички на Велики четвъртък да уважат този маслосвет”, добави Стефанова. Тя каза още, че на Разпети петък се изважда Плащаницата, като през целия ден се извиват опашки от хора пред храмовете, за да минат под нея, като се надяват, че така ще излекуват физически или душевен недъг, защото плащеницата има лечебна сила и се изкарва един единствен път през годината. „От сутринта под монотонния звън на камбаните хората донасят цветя, минават под плащеницата, след което си взимат по едно цвете от нея”, добави Стефанова. Църковният уредник заяви, че в събота започва подготовката за Възкресение Христово, като в полунощ се извършва литийно шествие, а всички вярващи се поздравяват с думите „Христос Воскресе\" и  „Войстина Воскресе”.\r\nЛивия НИНОВА", "date": "2018.04.02", "title": "Аделина Стефанова, храм „Въведение Богородично“ – Благоевград: Спазването на строг физически и духовен пост е изключително важно по време на Страстната седмица"}
{"url": "http://www.focus-news.net/news/2018/04/02/2506876/burgas-78-godishna-zhena-ot-s-ravnets-e-stanala-zhertva-na-telefonna-izmama-s-10-500-leva-izvarshitelite-sa-zadarzhani.html", "text": "78-годишна жена е станала жертва на телефонна измама с 10 500 лева, извършителите са задържани. Това съобщиха от ОДМВР-Бургас. Измамата е осъществена на 28 март т.г. по класическата схема „оказване на съдействие на полицията за залавяне на телефонни измамници“. Задържан е криминално проявения П.К., 57-годишен от Бургас, който при вземане на сумата от възрастната жена бил със съпругата си – М.К. Констатирано е, че двамата бургазлии се придвижвали с л.а. „Нисан Патфайндър“. При извършените процесуално-следствени действия - претърсване в автомобила и дома на семейството бургазлии, разположен в бл. 57 в к-с „Зорница“, са намерени и иззети част от парите на измамената пенсионерка. Работата по цялостното документиране на престъпната дейност на П.К. продължава от служители на Районно управление – Камено.", "date": "2018.04.02", "title": "Бургас: 78-годишна жена от с. Равнец е станала жертва на телефонна измама с 10 500 лева, извършителите са задържани"}
{"url": "http://www.focus-news.net/news/2018/04/02/2506847/faz-pochina-oshte-edin-ot-palestintsite-uchastvali-v-masoviya-pritest-na-granitsata-na-ivitsata-gaza.html", "text": "Броят на загиналите палестинци при масовите протести на границата на Ивицата Газа достигна до 18 души, след като 28-годишен мъж издъхна от получените огнестрелни рани, съобщава германският национален ежедневник Die Frankfurter Allgemeine Zeitung, като се позовава на данни от Министерството на здравеопазването на Палестинската автономия.\r\nКъм настоящия момент в палестински болници са идентифицирани телата на 15 от жертвите. На територията на Израел има две тела на загинали палестинци. \r\nПри протестите пострадаха повече от 1400 души, повечето от които – от сълзотворен газ. Тереза Герова", "date": "2018.04.02", "title": "FAZ: Почина още един от палестинците, участвали в масовия притест на границата на Ивицата Газа"}
{"url": "http://www.focus-news.net/news/2018/04/02/2506875/tihomir-stoitsov-pchelar-praskaneto-na-ovoshkite-ot-chastnite-stopani-se-yavyava-nay-golyam-problem-za-pchelite-v-proletnite-mesetsi.html", "text": "Пръскането на овошките от частните стопани се явява най-голям проблем за пчелите в пролетните месеци. Това каза пред Радио „Фокус” – Кюстендил Тихомир Стоицов, председател на браншови съюз „Пчела” – Кюстендил. „Най-голям проблем представляват дребните земеделски стопани, които не са запознати, не спазват изискванията, пръскат по всяко време на денонощието, ползват модерни и мощни пръскачки, като по този начин нанасят много по-големи щети върху пчелите отколкото е например авиационното пръскане”, каза Тихомир Стоицов. По думите му в повечето случаи пчеларите се справят индивидуално, разговарят със съседите и стигат до определено решение на създалата се ситуация. Целта е третиране с безвредни препарати и пръскане рано сутрин или късно вечер, което да позволи да няма щети върху пчелните семейства. „По-опасно е директното напръскване на пчелата, защото дори и тя да не бъде отворена, пазачките на входа на кошера я убиват, защото тя е придобила несвойствена миризма. В другия случай са опасни пестицидите, които пчелите не ги усещат, събират нектар от третираните растения, внасят ги в кошерите и загиват всички”, каза Тихомир Стоицов.\r\nВенцеслав ИЛЧЕВ", "date": "2018.04.02", "title": "Тихомир Стоицов, пчелар: Пръскането на овошките от частните стопани се явява най-голям проблем за пчелите в пролетните месеци"}
{"url": "http://www.focus-news.net/news/2018/04/02/2506878/dobrich-v-kulturen-tsentar-dvoretsa-beshte-otkrita-izlozhba-izbrano-s-tvorbi-ot-fonda-na-hudozhestvena-galeriya-hristo-tsokev-gabrovo.html", "text": "В Държавен културен институт - Културен център (ДКИ-КЦ) „Двореца“ в Балчик бе открита изложба „Избрано“ с творби от фонда на Художествена галерия „Христо Цокев“ - Габрово, предаде кореспондент на Радио „Фокус” – Варна. Изложбата е организирана по повод Европейската година на европейското културно наследство – 2018 г. Директорът на галерията в Габрово Евгени Недев приветства присъстващите на откриването на изложбата и разказа за нейното съдържание: „Показваме хронологично от началото на възникването в България на изобразителното изкуство, което се свързва с художника Христо Цокев, който е патрон на галерията в Габрово. Той е един от първите художници у нас с академично образование. Показваме един негов портрет, който е от фонда на галерията. Ние имаме още пет портрета и една икона. Христо Цокев е с много рядко творчество. Той почива млад и има негови неща в Националната галерия и в Софийска градска галерия. И частни колекции не се знае дали вече има. Представяме по-ранни портрети. Има една работа Ярослав Вешин, показваме как са рисували българката също по хронология Георги Василев, Давид Перец, Владимир Димитров – Майстора, Дечко Узунов. Представяме и пейзажи, накрая завършваме с морски, като има няколко работи, свързани с Балчик. Едната е на академик Светлин Русев, другата е на Константин Трингов. Предполагам, че изложбата ще бъде интересна за всички гости на „Двореца“, включително и на тези от чужбина“. Директорът на ДКИ-КЦ „Двореца“ в Белия град Жени Михайлова също изрази задоволство от плодотворната съвместна работа на Културния център и ХГ в Габрово: „Бих искала да кажа едно голямо благодаря, че Художествена галерия „Христо Цокев“ приеха нашата покана. Вече имаме не една обща проява, добри партньори сме. Много се радвам, че българският и чуждестранен турист ще се докоснат до златния фонд на България“. Изложбата е представена в Галерия „Тихото гнездо“ и може да бъде разгледана от гостите на „Двореца“ до края на месец април.  \r\nЖулиета НИКОЛОВА", "date": "2018.04.02", "title": "Добрич: В Културен център „Двореца“ беще открита изложба „Избрано“ с творби от фонда на Художествена галерия „Христо Цокев“ - Габрово"}
{"url": "http://www.focus-news.net/news/2018/04/02/2506877/targovishte-vremenno-shte-bade-preustanoveno-dvizhenieto-na-mps-na-parvoklasen-pat-i-4-sofiya-varna-v-mestnostta-boaza-zaradi-obezopasyavane-na-nadvisnal-nad-platnoto-kamak.html", "text": "Временно ще бъде преустановено движението на МПС на първокласен път I-4 София - Варна в местността Боаза заради обезопасяване на надвиснал над платното камък. Това съобщиха от ОДМВР - Търговище. Забраната се отнася за времето от 13.30 до 14.00 часа днес. Причината е необходимост да бъде обезопасен надвиснал над пътното платно камък. От полицията благодарят на водачите за проявеното разбиране.", "date": "2018.04.02", "title": "Търговище: Временно ще бъде преустановено движението на МПС на първокласен път I-4 София - Варна в местността Боаза заради обезопасяване на надвиснал над платното камък"}
{"url": "http://www.focus-news.net/news/2018/04/02/2506881/kyustendil-obshtina-dupnitsa-shte-poluchi-13-miliona-leva-za-izgrazhdane-na-nova-detska-gradina-i-fizkulturen-salon.html", "text": "Община Дупница ще получи 1,3 милиона лева за изграждане на нова детска градина и физкултурен салон. Това съобщи за Радио „Фокус” – Кюстендил Красимир Георгиев, зам.-кмет на Община Дупница. По думите му става въпрос за нова сграда на детска градина в жилищен комплекс „Бистрица”, както и за нов физкултурен салон в Основно училище „Неофит Рилски“. „Сумата е безвъзмездна, като всички критерий сме изпълнили и получаваме 70 точки, което надвишава минималния праг за класиране. Сумата, която сме поискали, не е коригирана и всичко, което сме поискали е одобрено. Най-вероятно в сряда ще сключим договор в Министерство на регионалното развитие и благоустройството и веднага след Великденските празници ще обявим процедурите на инженеринг по избор на изпълнители”, каза Красимир Георгиев. Срокът за избор и изпълнение е 18 месеца. Предвидено е в новата детска градина да има четири групи със 100 деца, което ще ни даде възможността да отпадне използването под наем на някои сгради, където има филиали.\r\nВенцеслав ИЛЧЕВ", "date": "2018.04.02", "title": "Кюстендил: Община Дупница ще получи 1.3 милиона лева за изграждане на нова детска градина и физкултурен салон"}
{"url": "http://www.focus-news.net/news/2018/04/02/2506882/sergey-lavrov-sasht-izolirat-rayona-na-iztochniya-bryag-na-efrat-chrez-sazdavaneto-na-voenni-obekti-i-organi-na-vlastta.html", "text": "САЩ се опитват да изолират района на източния бряг на река Ефрат, създавайки там военни обекти и органи на властта. Това заяви министърът на външните работи на Руската федерация Сергей Лавров, предава РИА Новости.\r\n„Особено ни тревожи, че въпреки многократните уверения, че единствената цел на САЩ в Сирия е борбата с тероризма, в последните месеци наблюдаваме как САЩ достатъчно сериозно се установяват на източния бряг на Ефрат, на значителна част от сирийската територия в близост до границата с Ирак. И не само с военни обекти, създават там и органи на властта, които са им лоялни, които отговарят пред тях, и които са финансирани – и всичко това в контекста на изолирането на тези райони от останалата част на Сирия“, подчерта Лавров в рамките на пресконференция, свикана след преговорите му с колегата му от Бангладеш Абул Хасан Махмуд Али.\r\n„Убеждаваха ни, че няма такива планове, че САЩ не се стремят към разкол на Сирия. Убеждавате ни неубедително, простете за тавтологията“, добави Лавров. Тереза Герова", "date": "2018.04.02", "title": "Сергей Лавров: САЩ изолират района на източния бряг на Ефрат чрез създаването на военни обекти и органи на властта"}
{"url": "http://www.focus-news.net/news/2018/04/02/2506880/d-r-georgi-mitev-babh-burgas-prodalzhavat-proverkite-na-yaytsa-i-hranitelni-produkti-predi-velikden.html", "text": "Продължават проверките на яйца и хранителни продукти преди Великден. Това съобщи за Радио Фокус - Бургас д-р Георги Митев, директор на Областна дирекция по безопасност на храните. До момента няма установени нарушения. Проверките ще продължат до 5 април.\r\nЯнислава КРЪСТЕВА", "date": "2018.04.02", "title": "Д-р Георги Митев, БАБХ – Бургас: Продължават проверките на яйца и хранителни продукти преди Великден"}
{"url": "http://www.focus-news.net/news/2018/04/02/2506883/targovishte-vazstanoveno-e-dvizhenieto-po-pat-i-4-sofiya-varna-v-mestnostta-boaza.html", "text": "Възстановено е движението по път I-4 София - Варна в местността Боаза. Това съобщиха от ОДМВР - Търговище.", "date": "2018.04.02", "title": "Търговище: Възстановено е движението по път I-4 София - Варна в местността Боаза"}
{"url": "http://www.focus-news.net/news/2018/04/02/2506870/krasimir-uzunov-situatsiyata-na-balkanite-postoyanno-se-uslozhnyava-kato-za-sazhalenie-otnosheniyata-mezhdu-velikite-sili-slagat-otpechatak-varhu-tezi-mezhdu-otdelnite-strani-v-regiona.html", "text": "Ситуацията постоянно се усложнява, като за съжаление върху отношенията между отделните балкански страни слагат отпечатък отношенията в глобалния свят т.е. отношенията между Великите сили се отразяват категорично върху взаимоотношенията между отделните държави. Това каза Красимир Узунов, президент на Агенция и Радио \"Фокус\" в предаването \"12+3\" по БНР за напрежението между Сърбия и Косово. Той заяви, че ситуацията, която наблюдаваме през последните месеци не остава само в сферата на риториката. \r\nУзунов коментира, че има вероятност върху Сърбия да е оказван натиск, за да признае независимостта на Косово, за да получи зелена карта за продължаване преговорите за ЕС. „Това от една страна като се виждат последните действия на Запада срещу Русия не е изключено. От друга страна Сърбия дава допълнителни индикации за повишаване на нейната стойност, тъй като остава последната държава, която е безкрайно обвързана с Москва на Путин и която трябва да получава компенсации за тази връзка“, допълни Узунов и даде пример с посещението на Александър Вучич в главната квартира на НАТО, където зави, че не иска да са член на Съюза и сами ще работят върху повишаването на отбранителната способност на Сърбия, изграждайки собствена армия. Според него това е отворена врата за доставка на руско въоръжение. „Отношенията ще продължат да вървят по една тънка линия, по която всеки ще демонстрира сила“, каза още Красимир Узунов.", "date": "2018.04.02", "title": "Красимир Узунов: Ситуацията на Балканите постоянно се усложнява, като за съжаление отношенията между Великите сили слагат отпечатък върху тези между отделните страни в региона"}
{"url": "http://www.focus-news.net/news/2018/04/02/2506884/sofiya-trima-mazhe-sa-zadarzhani-za-sbivane-v-rayona-na-avtogarata-v-elin-pelin.html", "text": "Трима мъже са задържани за сбиване в района на автогарата в Елин Пелин. Това съобщиха от пресцентъра на МВР. Около 1.45 часа на 1 април бил подаден сигнал за възникнало сбиване в района на автогарата в града. На място веднага били изпратени полицейски служители, които установили двама местни младежи на 19 и 20 години. Те заявили на униформените, че трима мъже са нанесли побой на по-младия. Пострадалият бил транспортиран и настанен за лечение с комоцио. След бързи оперативно-издирвателни действия криминалистите от областната дирекция и колегите им от районното управление в Елин Пелин влезли в дирите на нападателите - столичанин на 35 и двама жители на с. Петково на 33 и 27 години. Тримата са задържани за срок до 24 часа. По случая е регистрирана преписка. Работата по изясняването на всички факти и обстоятелства по случая продължава.", "date": "2018.04.02", "title": "София: Трима мъже са задържани за сбиване в района на автогарата в Елин Пелин"}
{"url": "http://www.focus-news.net/news/2018/04/02/2506888/pleven-370-kg-tyutyun-bez-banderol-sa-izzeti-pri-spetsializirana-operatsiya-v-selo-bukovlak.html", "text": "370 кг насипен тютюн без бандерол са иззети в хода на специализирана операция за ограничаване на разпространението на стоки с неизплатен акциз. Това съобщиха от пресцентъра на МВР. Контрабандната стока е открита при проверка на два адреса в село Буковлък. В имоти, обитавани от 25-годишна и 26-годишен, са намерени и иззети полиетиленови чували, съдържащи раздробена кафява листна маса с характерен мирис на тютюн Тютюневите изделия са предадени с протокол за доброволно предаване за експертизи. За извършената проверка е съставен протокол. Образувано е досъдебно производство. По случая е уведомена прокуратурата.", "date": "2018.04.02", "title": "Плевен: 370 кг тютюн без бандерол са иззети при специализирана операция в село Буковлък"}
{"url": "http://www.focus-news.net/news/2018/04/02/2506890/gabrovo-vzeta-e-myarka-za-neotklonenie-zadarzhane-pod-strazha-spryamo-tri-momcheta-izvarshiteli-na-pet-krazhbi-za-nad-4-000-lv.html", "text": "Взета е мярка за неотклонение „Задържане под стража“ спрямо три момчета, извършители на пет кражби за над 4 000 лв. Това съобщиха от пресцентъра на МВР. Момчетата са от Дряново и са уличени като извършители на петте кражби. В различно съучастие тримата са откраднали над 4 000 лева от каса на офис, от къща - телевизор, фотоапарат, цифров приемник и други вещи, от купе на лек автомобил - пари. В резултат на проведените оперативно-издирвателни и процесуално-следствения действия криминалистите установили извършителите. Наложена им е мярка за неотклонение „Задържане под стража“.", "date": "2018.04.02", "title": "Габрово: Взета е мярка за неотклонение „Задържане под стража“ спрямо три момчета, извършители на пет кражби за над 4 000 лв."}
{"url": "http://www.focus-news.net/news/2018/04/02/2506885/vasil-velev-aikb-4864-mln-leva-godishno-izzemvat-amerikanskite-tsentrali-ot-balgarskite-domakinstva.html", "text": "По силата на дългосрочно сключени договори с НЕК по времето на управлението на Иван Костов, които са препотвърдени по времето на Тройната коалиция, всяка година тези две централи непазарно изземват от българските домакинства 486 400 000 лева за едногодишен регулаторен период. Това каза Васил Велев, председател на Асоциацията на индустриалния капитал в България на пресконференция след среща с омбудсмана Мая Манолова за произвежданата ел енергия от американските централи Марица Изток 1 и Марица Изток 3, предаде репортер на Агенция „Фокус“. „Ако тази сума я разделим на общия брой домакинства, то от всяко българско домакинство тези централи изземват 161 лева“, обясни той. „Обърнахме се към омбудсмана с жалба относно непазарното изземване на доходите ни като граждани от американските централи- ТЕЦ 1 и ТЕЦ 3“, коментира Васил Велев. „НЕК купува скъпо и прескъпо продаваната от тези централи ел енергия. Даже, когато не работят, им се плаща за разполагаемост. Плащаме само за това, че ги има, но не получаваме ел енергия“, изтъкна председателят на АИКБ. „Най-изходно е централите да работят на пълна пара- тогава ни излиза най-евтино“, каза още той.\r\nБиляна ИВАНОВА", "date": "2018.04.02", "title": "Васил Велев, АИКБ: 486,4 млн. лева годишно изземват американските централи от българските домакинства"}
{"url": "http://www.focus-news.net/news/2018/04/02/2506879/redzhep-tayip-erdogan-aleksis-tsipras-ne-uspya-da-razreshi-sluchaya-s-osminata-ni-ofitseri-taka-che-i-az-ne-moga-da-napravya-nishto-za-dvamata-gratski-voennosluzheshti.html", "text": "Държавният глава на Турция Реджеп Тайип Ердоган сравни случая с осмината турски военни офицери, потърсили убежище в Гърция след опита за държавен преврат от лятото на 2016 г., с казуса със задържаните военнослужещи на Атина заради пресичане на границата, отбелязва гръцкото електронно издание To Vima. \r\nВъпреки обещанията, че ще върне „след две седмици“ турските военни, министър-председателят на Гърция Алексис Ципрас не е успял да разреши случая. Така че и Анкара не може да направи нищо по казуса с двамата гръцки военнослужещи, подчерта турският президент. \r\nОсмината избягали офицери за обвинени в участие в заговора срещу Ердоган. Те отричат твърденията, а Върховният съд на Гърция забрани екстрадирането им в Турция, тъй като там не може да им бъде гарантиран справедлив процес.\r\n„Съжалявам, но и ние действаме според върховенство на закона\", коментира турският президент по повод задържането в Одрин на двамата гръцки военни.\r\n„Знаете ли, някои хора се опитаха да ме убият и след това избягаха с хеликоптер в Гърция. По това време г-н Ципрас, с когото разговарях, ми каза, че в рамките на 10-15 дни ще уреди ситуацията. Изминаха дни и месеци и той все още не е уредил предаването на осмината гюленисти\", бяха думите на Ердоган, изречени в град Антакия, провинция Хатай. \r\n„Преди няколко дни хванахме двама гръцки военни офицери, които нарушиха границите. Целият Запад се надигна. Те казаха - велика държава сте, дайте ни ги. Много съжалявам, но и ние сме държава, която се управлява от върховенството на закона. Този случай се разглежда от съдебната власт. Каквото и да реши съдебната система, ще се случи. Спрете. Не сте направили нищо за тези терористи (осмината офицери). Не казахте нищо на Ципрас за тях\", подчерта Ердоган.Тереза Герова", "date": "2018.04.02", "title": "Реджеп Тайип Ердоган: Алексис Ципрас не успя да разреши случая с осмината ни офицери, така че и аз не мога да направя нищо за двамата гръцки военнослужещи"}
{"url": "http://www.focus-news.net/news/2018/04/02/2506887/sport-zashtitnik-na-real-madrid-shte-ostane-izvan-terena-za-dve-sedmitsi.html", "text": "Централният защитник на Реал Мадрид Начо Фернандес ще пропусне участие в мачовете през следващите две седмици заради контузия. Испанецът получи мускулна травма на дясното бедро при победата с 3:0 над Лас Палмас в двубой от 30-тия кръг на Ла Лига, изигран в събота, и напусна терена в 29-та минута.\r\nВъпреки това старши треньорът на Реал Мадрид Зинедин Зидан включи Начо в групата на общо 24-мата футболисти, които отпътуваха за Торино за срещата с Ювентус от четвъртфиналите на Шампионската лига.\r\nДвубоят помежду им ще се играе утре от 21:45 часа.", "date": "2018.04.02", "title": "Спорт: Защитник на Реал Мадрид ще остане извън терена за две седмици"}
{"url": "http://www.focus-news.net/news/2018/04/02/2506893/haskovo-68-godishen-mazh-e-zadarzhan-za-pritezhanie-na-nad-500-grama-metamfetamin-i-boepripasi.html", "text": "68-годишен мъж е задържан за съхранение на наркотик и боеприпаси. Това съобщиха от пресцентъра на МВР. Криминалистите от РУ - Свиленград са проверили дома му в село Дервишка могила, където открили 518 грама метамфетамин, огнепроводен шнур, пресовка амонит с тегло 126 грама, 5 капсул-детонатора и боеприпас за огнестрелно оръжие. По случая е образувано бързо производство.", "date": "2018.04.02", "title": "Хасково: 68-годишен мъж е задържан за притежание на над 500 грама метамфетамин и боеприпаси"}
{"url": "http://www.focus-news.net/news/2018/04/02/2506894/targovishte-vazstanoveno-e-dvizhenieto-po-pat-i-4-veliko-tarnovo-varna-v-rayona-na-selo-prolaz.html", "text": "Възстановено е движението по път I-4 Велико Търново – Варна в района на село Пролаз. Това съобщиха от пресцентъра на Агенция \"Пътна инфраструктура\".", "date": "2018.04.02", "title": "Търговище: Възстановено е движението по път I-4 Велико Търново – Варна в района на село Пролаз"}
{"url": "http://www.focus-news.net/news/2018/04/02/2506896/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин отново ще се спрем на актуалните и интересни теми, свързани с община Петрич. В първата част от предаването очаквайте информация за предстоящото пролетно миене на улиците в Петрич – кога започва то и в какъв часови интервал ще бъде извършено ще имате възможността да разберете в първите минути от изданието. Ще говорим и за туризъм, като ще пътуваме до природен парк „Беласица“. Наш гост по темата ще бъде Маргарита Георгиева, експерт „Връзки с обществеността“ към парка. Във втората част от днешното предава продължаваме рубриката „Духовност, просвета и култура“ в рамките на която ще Ви представим читалище „Гоце Делчев“, което се намира в село Кулата.\r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Ливия Нинова.", "date": "2018.04.02", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/04/02/2506897/prezidentat-rumen-radev-shte-se-sreshtne-s-ministara-na-vanshnite-raboti-na-cherna-gora-sardzhan-darmanovich-na-3-april.html", "text": "На 3 април от 15.00 часа на „Дондуков“ 2 държавният глава Румен Радев ще се срещне с министъра на външните работи на Черна гора Сърджан Дарманович. Това съобщиха от прессекретариата на държавния глава.", "date": "2018.04.02", "title": "Президентът Румен Радев ще се срещне с министъра на външните работи на Черна гора Сърджан Дарманович на 3 април"}
{"url": "http://www.focus-news.net/news/2018/04/02/2506892/dobrich-za-velikdenskite-praznitsi-se-ochakva-mezhdu-5-000-i-6-000-rumanski-turisti-da-posetyat-kulturen-tsentar-dvoretsa-v-balchik.html", "text": "За великденските празници се очаква между 5 000 и 6 000 румънски туристи да посетят Държавен културен институт - Културен център (ДКИ - КЦ) „Двореца“. Това заяви директорът на Културния център Жени Михайлова, предаде кореспондент на Радио „Фокус” – Варна. „Искрено се надявам тази година да достигнем очаквания ръст на туристи като миналогодишния. 2017 г. беше много добра да ДКИ - КЦ „Двореца“. За съжаление през първите месеци на този сезон имаме спад на посещенията на туристи с около 20%. Става дума за месеците януари, февруари и март. Надявам се да наваксаме в следващите месеци – предсезон и сезон. Надявам се тази година да е добра. По предварителни записвания и анализи на туроператори се очаква добър сезон“, посочи Жени Михайлова. „През миналата година 261 000 туристи са посетили Архитектурно-парковия комплекс. Те са от близо 50 страни от целия свят, като преобладаващо са били от Румъния\", добави Жени Михайлова. По думите ѝ залог за добрия сезон е високото качество на културния продукт, който се предлага в „Двореца“ – природни забележителности, архитектура, богата и интересна културна програма. За Великден акцент в културния афиш е изложбата „Избрано“ от фонда на Художествена галерия „Христо Цокев“ в Габрово – класици на изобразителното изкуство в България. Друга атракция е триизмерният холограмен образ на румънската кралица Мария. Посетителите могат да усетят нейния дух и да си направят снимка за спомен. Той се намира в интересното пространство, наречено Читалнята във вила „Тихото гнездо“, и вече е достъпен от 1 април. \r\nЖулиета НИКОЛОВА", "date": "2018.04.02", "title": "Добрич: За великденските празници се очаква между 5 000 и 6 000 румънски туристи да посетят Културен център „Двореца“ в Балчик"}
{"url": "http://www.focus-news.net/news/2018/04/02/2506891/sergey-lavrov-otravyaneto-na-sergey-skripal-mozhe-da-e-v-interes-na-britanskoto-pravitelstvo.html", "text": "Министърът на външните работи на Руската федерация Сергей Лавров предположи, че отравянето на бившия офицер от Главното разузнавателно управление (ГРУ) Сергей Скрипал би могло да е в интерес на правителството в Лондон, за да разсее вниманието от проблемите около Брекзит, предава AFP. \r\n„Това би могло да бъде в интерес на британското правителство, което се оказа в неудобно положение, като не успя да изпълни обещанията си на електората си за условията за Брекзит\", коментира Лавров на пресконференция, свикана след преговорите му с колегата му от Бангладеш Абул Хасан Махмуд Али.Тереза Герова", "date": "2018.04.02", "title": "Сергей Лавров: Отравянето на Сергей Скрипал може да е в интерес на британското правителство"}
{"url": "http://www.focus-news.net/news/2018/04/02/2506899/galap-interneshanal-blizo-32-miliona-palnoletni-balgari-tvardyat-che-vyarvat-v-bog-a-28-miliona-se-samoopredelyat-kato-istinski-religiozni.html", "text": "Преди най-големия православен празник, Възкресение Христово, близо 4.6 милиона пълнолетни българи (от около 5.5 милиона пълнолетни българи у нас) се определят като източноправославни, а 500 хиляди – като мюсюлмани. Близо 3.2 милиона пълнолетни българи твърдят, че вярват в Бог, а 2.8 милиона се самоопределят като истински религиозни. \r\nОказва се, че принадлежността към дадено вероизповедание е преди всичко обществено-политически етикет и се споделя широко, но истинската религиозност и вярата в божество не са толкова присъщи у нас – България е малко под средните нива на религиозност в света. \r\n2.2 милиона у нас пък имат доверие в Църквата. На фона на 4.6 милиона заявени източноправославни християни, тези 2.2 милиона показват, че вярата не върви задължително и с доверие в институцията. В последните години обаче доверието в Църквата у нас укрепна и е всъщност високо на фона на всички останали институции – макар и с колебания. \r\n83% от пълнолетните българи определят себе си като източноправославни като религиозна принадлежност. Това са близо 4.6 милиона души. Мюсюлманите са 9% или около 500 хиляди души. Атеистите са 3% или над 150 хиляди души. Останалите представляват други изповедания или не могат да отговорят. \r\nКато истински религиозни хора обаче у нас се определят само половината от пълнолетните българи – изследване на световната асоциация „Галъп интернешънъл“ в партньорство с УИН още преди година и половина показа, че в България 51% се определят като религиозни хора, 36% - като нерелигиозни, 3% са атеисти, а останалите не могат да отговорят. Тези 51% се равняват на около 2.8 милиона души. \r\nПо света 62% от хората по света се определят като религиозни, 25% се определят като нерелигиозни, 9% избират опцията атеисти, а останалите не могат да отговорят. \r\n58% твърдят у нас, че вярват в Бог, а това са близо 3.2 милиона души. По света пък те са 71%. \r\nИзводът е, че самоидентификацията „източноправославен“ не означава задължително вяра в Бога или реална религиозност. Вярата в Бога пък остава по-скоро лична, отколкото институционализирана – ако се съди по общественото отношение към Църквата. \r\nЦърквата у нас се ползва с високо доверие на фона на повечето институции, макар че и недоверието не е малко (41% сега заявяват доверие, а 36% - недоверие). Години наред доверието остава на нива над 40%, достигащи и до над 50% и е трайно по-високо от недоверието. Това е добре на фона на останалите институции у нас. Изборът на патриарх Неофит през 2013 г. повиши доверието, но различни скандали в годините след това очевидно влияят и водят до моментни колебания и амортизиране на популярността на Църквата. \r\nВинаги когато става дума за доверието в Църквата у нас, разбира се, следва да се отчита, че в страната ни живеят представители и на други вероизповедания, че определящата роля на религията в редица европейски общества постепенно намалява – включително и в нашето общество. Не бива да се пропуска и влиянието на режима преди 1989 г., който минимизира обществените функции на Църквата.", "date": "2018.04.02", "title": "„Галъп интернешънъл“: Близо 3.2 милиона пълнолетни българи твърдят, че вярват в Бог, а 2.8 милиона се самоопределят като истински религиозни"}
{"url": "http://www.focus-news.net/news/2018/04/02/2506900/dobrich-obshtina-kavarna-i-narodno-chitalishte-saglasie-1890-izgradiha-velikdenski-kat-za-snimki.html", "text": "Община Каварна и Народно читалище „Съгласие - 1890” изградиха великденски кът за снимки. Това съобщиха от пресцентъра на Общината. Служителите на Народно читалище „Съгласие - 1890” са подготвили специална изненада по случай Великденските празници за малките жители на община Каварна. Във фоайето на читалището е изграден атрактивен великденски кът за снимки. Родителите ще имат възможност да снимат децата си с двата красиви великденски заека в празничния кът, всеки ден от 8.30 часа до 18.00 часа.", "date": "2018.04.02", "title": "Добрич: Община Каварна и Народно читалище „Съгласие - 1890” изградиха великденски кът за снимки"}
{"url": "http://www.focus-news.net/news/2018/04/02/2506902/pazardzhik-povisheno-sadarzhanie-na-nitrati-e-ustanoveno-v-piteynata-voda-v-selo-chernogorovo.html", "text": "РЗИ – Пазарджик извърши изследване за качеството на питейната вода в област Пазарджик, съобщиха за Радио „Фокус” – Пазарджик от Здравната инспекция. Пробите са взети в периода от 16 до 31 март 2018 година от 7 населени места в региона. От тях не отговаря на Наредба № 9 от 16 март 2001 г. за качеството на водата, предназначена за питейно-битови цели, 1 проба, по химични показатели. Тя е от село Черногорово (община Пазарджик) и в нея е установено повишено съдържание на нитрати. ВиК дружеството в град Пазарджик е в процедура по учредяване на нов водоизточник за подобряване качеството на питейната вода с цел постигане изискванията на Наредба № 9/2001. Взети са 4 проби от минерални водоизточници. При тях не е установено отклонение от  изискванията на Наредба №14 на МЗ за курортните ресурси, курортните местности и курортите.\r\nВаня НИКОЛОВА", "date": "2018.04.02", "title": "Пазарджик: Повишено съдържание на нитрати е установено в питейната вода в село Черногорово"}
{"url": "http://www.focus-news.net/news/2018/04/02/2506905/dobrich-v-kavarna-se-provezhda-velikdenski-blagotvoritelen-bazar-za-sabirane-na-sredstva-za-operatsiya-na-bolno-dete.html", "text": "В Каварна се провежда великденски благотворителен базар за събиране на средства за операция на болно дете. Това съобщиха от пресцентъра на Общината. От днес до края на седмицата във фоайето на Народно читалище „Съгласие - 1890“ е разположен  великденски благотворителен базар в помощ на Теодор Пиндиков, който е нуждае от спешна черепно-мозъчна операция.\r\nИзделията в базара са изцяло ръчно производство. Община Каварна отправя покана към всички жители и гости на града да посетят великденския благотворителен базар. \r\nВ сградата на Община Каварна е поставена и кутия за дарения, за всеки който иска да дари средства. \r\nРазкрита е и специална сметка на името на Надежда Веселинова Пиндикова, в полза на Теодор Надеждов Пиндиков: \r\nЮробанк България ЕАД \r\nIBAN: BG10BPBI79384056304101 \r\nBIC: BPBIBGSF", "date": "2018.04.02", "title": "Добрич: В Каварна се провежда великденски благотворителен базар за събиране на средства за операция на болно дете"}
{"url": "http://www.focus-news.net/news/2018/04/02/2506904/varna-lek-avtomobil-e-izgoryal-napalno-sled-kaso-saedinenie-po-vreme-na-dvizhenie-v-s-ezerovo.html", "text": "Лек автомобил е изгорял напълно след късо съединение по време на движение в с. Езерово. Това съобщиха от ОДМВР-Варна. Сигналът за пожар в лек автомобил „БМВ“, намиращ се в с. Езерово е получен на 30 март., около 22:45. Няма пострадали хора при инцидента.", "date": "2018.04.02", "title": "Варна: Лек автомобил е изгорял напълно след късо съединение по време на движение в с. Езерово"}
{"url": "http://www.focus-news.net/news/2018/04/02/2506889/ombudsmanat-maya-manolova-pritesnitelna-e-lipsata-na-informatsiya-za-deystviyata-na-institutsiite-po-dogovorite-s-amerikanskite-tsentrali-te-dalzhat-prozrachnost-na-obshtestvoto.html", "text": "Притеснителна е липсата на достатъчно информация и прозрачност какво точно се случва, какви действия е предприела всяка една от институциите. Това каза омбудсманът на Р България Мая Манолова на пресконференция след среща с ръководителите на Асоциацията на организациите на българските работодатели (АОБР), предаде репортер на Агенция „Фокус“. „Институциите дължат пълна прозрачност по тази толкова важна тема на българското общество“, заяви тя. „На мен като институция, която защитава правата на гражданите, ми липсва пълната информация за това какви действия са предприети и на каква фаза са те“, коментира Мая Манолова. „Правила ли е някоя институция икономически, финансов и правен анализ за това какви биха били последиците от разваляне или предоговаряне на договорите“, попита омбудсманът. „Не съм съгласна неустойките да бъдат платени от гражданите“, изтъкна Мая Манолова. „Би следвало да има промени в законодателството, които да регламентират обема на преференциите. Що се отнася до договорите с американските централи- това е тема, с която българските институции се занимават в последните години“, каза още тя. „Работодателските организации чукат на отворена врата, защото омбудсманът е доказал, че е готов да чуе всички граждани“, посочи Мая Манолова. „Буквално от първия момент, в който съм стъпила в длъжност, следя много внимателно решенията на КЕВР за цената на тока, парното, водата“, обясни омбудсманът. \r\nБиляна ИВАНОВА", "date": "2018.04.02", "title": "Омбудсманът Мая Манолова: Притеснителна е липсата на информация за действията на институциите по договорите с американските централи, те дължат прозрачност на обществото"}
{"url": "http://www.focus-news.net/news/2018/04/02/2506886/smolyan-predsedatelyat-na-us-na-api-inzh-doncho-atanasov-shte-dade-preskonferentsiya-vav-vrazka-sas-srutishteto-kray-tikale.html", "text": "Днес от 15.00 часа в зала 201 на Областна администрация - Смолян, областният управител Недялко Славов, кметът на Община Смолян Николай Мелемов и председателят на УС на АПИ инж. Дончо Атанасов ще дадат пресконференция във връзка със срутището край Тикале и изграждането на обходния път. Това съобщиха от пресцентъра на Областна администрация – Смолян.", "date": "2018.04.02", "title": "Смолян: Председателят на УС на АПИ инж. Дончо Атанасов ще даде пресконференция във връзка със срутището край Тикале"}
{"url": "http://www.focus-news.net/news/2018/04/02/2506903/vasil-velev-aikb-vdigame-stepenta-na-gotovnost-za-protesti-zaradi-tsenite-na-el-energiyata-ot-amerikanskite-tsentrali.html", "text": "Вдигаме степента на готовност за протести от жълта на оранжева. Това каза Васил Велев, председател на Асоциацията на индустриалния капитал в България на пресконференция след среща с омбудсмана Мая Манолова за произвежданата ел. енергия от американските централи \"Марица Изток 1\" и \"Марица Изток 3\", предаде репортер на Агенция „Фокус“. „Най-вероятно протестите ще се провеждат пред американските централи и пред ТЕЦ-Варна“, заяви той. „В петък в КЕВР беше внесено удостоверение от ТЕЦ-Варна, което накратко можем да резюмираме така: „Искаме и ние като американските централи““, посочи Васил Велев. „За да не ни попитат след време защо не протестирахте за ТЕЦ-Варна, когато подаде заявлението, обявяваме готовност за протест“, коментира той. „Щетата е 250 млн. лева годишно за регулаторен период. Ако ТЕЦ-Варна замени АЕЦ „Козлодуй“, а то няма кой друг да го замени, тези 250 млн. ще трябва да се надплатят от домакинствата, което ще повиши цената за ел. енергия с 16% за следващия регулаторен период“, изтъкна председателят на АИКБ и уточни, че изчисленията съвпадат с тези на КЕВР. „Това е нещо, с което бизнесът не може да се съгласи по никакъв начин. Ще използваме всички възможни легални средства да не го допуснем“, посочи Васил Велев. „Следващата степен на готовност е червено, което значи дата за протест“, каза още той. \r\nБиляна ИВАНОВА", "date": "2018.04.02", "title": "Васил Велев, АИКБ: Вдигаме степента на готовност за протести заради цените на ел. енергията от американските централи"}
{"url": "http://www.focus-news.net/news/2018/04/02/2506908/ministar-valentin-radev-otkri-obnovenata-sgrada-na-pozharnata-v-mezdra.html", "text": "Министърът на вътрешните работи Валентин Радев и директорът на ГД „Пожарна безопасност и защита на населението“ гл. комисар Николай Николов откриха обновената сграда на пожарната в Мездра. Това съобщиха от пресцентъра на МВР. Вътрешният министър отбеляза, че средствата, спестени от енергийните разходи, ще могат да бъдат пренасочени към други дейности на пожарната безопасност, а подобрените условия за работа ще мотивират служителите. По думите на гл. комисар Николов с реновирането на сградата се постига 50% икономия на енергийни ресурси. Министър Радев сподели, че по проекти за енергийна ефективност до края на годината ще бъдат обновени още 17 сгради, в които се помещават службите на пожарна безопасност. \r\nВ рамките на проекта са извършени ремонтни дейности в сградата на Районна служба “Пожарна безопасност и защита на населението” - Мездра - подмяна на дограма, полагане на външна топлоизолация, топло- и хидроизолация на покрив, обновяване на осветлението и мълниезащитната инсталация. В резултат от реализацията на проекта се очаква значително намаляване на енергийното потребление - намаляване на експлоатационните разходи на сградата и екологичен ефект, включващ редуциране на емисиите на въглероден диоксид. Извършените дейности са за почти 100 хил. лева.  \r\nВ Районна служба “Пожарна безопасност и защита на населението” – Мездра работят 21 служители, които обслужват територия с площ от 519 114 дка с население от 21 627 жители, разпределени в 28 населени места. \r\nСградите на пожарната служба се реновират по проект за повишаване на тяхната енергийна ефективност. Парите са осигурени по европейска програма „Региони в растеж“ 2014-2020 година. \r\nКъм момента ГДПБЗН има сключени договори за повишаване на енергийната ефективност на 23 пожарни служби. Стойността на договорите е за над 8 млн. лева, а стойността на националното съфинансиране е за почти 170 хил. лева. \r\nСградите на пожарните служби в Благоевград, Мездра, Севлиево, Златоград, Девин и Пещера вече са ремонтирани. \r\nПредстои да бъде направен анализ на изпълнението на програмата, след което ще бъдат уточнени възможностите за подобряване на енергийната ефективност на още 20-25 сгради на пожарни служби.", "date": "2018.04.02", "title": "Министър Валентин Радев откри обновената сграда на пожарната в Мездра"}
{"url": "http://www.focus-news.net/news/2018/04/02/2506895/ombudsmanat-maya-manolova-tazi-ili-sledvashtata-sryada-shte-se-sreshtna-s-rakovodstvata-na-amerikanskite-tsentrali.html", "text": "Имам поискана среща с ръководствата на двете централи. Срещата ще се състои в тази сряда или следващата. Това каза омбудсманът на Р България Мая Манолова на пресконференция след среща с ръководителите на Асоциацията на организациите на българските работодатели (АОБР), предаде репортер на Агенция „Фокус“. „Ще поискам и пълна информация от министерствата на енергетиката, финансите и КЕВР по отношения на това какви действия са предприети до този момент, на каква фаза са процедурите“, заяви тя. „Разполагат ли те с икономически разчети какви са възможните сценарий и каква ще бъде крайната цена, която ще платят българските граждани“, попита омбудсманът. „Сметката, коректно направена от експерти, показва, че тя се плаща от българските домакинства и в момента“, каза още тя.\r\nБиляна ИВАНОВА", "date": "2018.04.02", "title": "Омбудсманът Мая Манолова: Тази или следващата сряда ще се срещна с ръководствата на американските централи"}
{"url": "http://www.focus-news.net/news/2018/04/02/2506898/adelina-stefanova-hram-vavedenie-bogorodichno-blagoevgrad-boyadisvaneto-na-velikdenskite-yaytsa-zadalzhitelno-se-izvarshva-v-chetvartak-ili-sabota-na-strastnata-sedmitsa.html", "text": "Боядисването на великденските яйца задължително се извършва в четвъртък или събота на Страстната седмица. Това каза за Радио „Фокус” – Пирин Аделина Стефанова, уредник в благоевградския храм „Въведение Богородично“. По думите ѝ първото боядисано яйце трябва да е червено. „Тази традиция се свързва с легендата, че Мария Магдалена, за да докаже чудото на чудесата – Възкресението на Христос, отива при император Тиберий. Традицията тогава повелявала, задължително, когато се ходи при височайша личност да се носи дар. Понеже тя била много бедна, му занесла едно яйце, но за да не бъде обикновено го боядисала с кръвта на Исус Христос“, каза още Аделина Стефанова. В неделя се месят обредни хлябове, наречени още козунаци, пекат се агнета, приготвя се голяма трапеза за всички и най-вече за именниците, които ще поздравяваме в следващите три дни, а това са Велико, Величка, Веля и още много други. \r\nЛивия НИНОВА", "date": "2018.04.02", "title": "Аделина Стефанова, храм „Въведение Богородично“ – Благоевград: Боядисването на великденските яйца задължително се извършва в четвъртък или събота на Страстната седмица"}
{"url": "http://www.focus-news.net/news/2018/04/02/2506909/veliko-tarnovo-chitalishte-nadezhda-1869-provezhda-za-vtora-poredna-godina-kampaniya-nay-malak-chitatel-po-povod-mezhdunarodniya-den-na-detskata-kniga.html", "text": "Читалище „Надежда 1869“ провежда за втора поредна година кампания „Най-малък читател“ по повод Международния ден на детската книга. Това съобщи за Радио „Фокус“ – Велико Търново библиотекарят Бисера Дживодерова. През целия работен ден до 16.30 часа вратите на читалищната библиотека са отворени за най-малките читатели и техните родители. Всеки посетител ще получи специална читателска карта и ще бъде сниман сред книгите. „Това е един хубав спомен. Когато детето порасне ще му покажат читателската карта и снимките и ще му обяснят, че е било съвсем малко, когато са го завели за първи път в библиотека. Надявам се да дойдат повече родители със своите деца. Желанието ни е посещението в библиотеката да стане традиция в семействата им, и когато децата пораснат, да ходят на библиотека и да четат книги“, добави Бисера Дживодерова. Тя припомни, че миналата година читалищната библиотека е била посетена от пет майки с деца под 1 година.\r\nНадежда КРЪСТЕВА", "date": "2018.04.02", "title": "Велико Търново: Читалище „Надежда 1869“ провежда за втора поредна година кампания „Най-малък читател“ по повод Международния ден на детската книга"}
{"url": "http://www.focus-news.net/news/2018/04/02/2506906/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-gkpp-kulata-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа.  На българо-гръцката граница на ГКПП „Кулата“ трафикът е интензивен за товарни автомобили на изход. На българо-румънската граница на ГКПП „Дунав мост 2“ - Видин трафикът е интензивен за товарни автомобили на изход. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.04.02", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Кулата“ и ГКПП „Дунав мост 2“"}
{"url": "http://www.focus-news.net/news/2018/04/02/2506913/dots-diana-tsirkova-psihoanalitik-uvelichava-se-broyat-na-detsata-s-diagnozi-ot-austistichniya-spektar.html", "text": "Забелязва се, че се увеличава броят на децата с диагнози от аустистичния спектър. Това каза за Радио „Фокус“ - Бургас доц. Диана Циркова, психоаналитик и преподавател по детска психология в Бургаския университет, във връзка с Международния ден на осведомеността за аутизъм. По думите ѝ все по-често търсят съдействие и родители на деца с диагноза генерализирано разстройство на развитието. Според Циркова напоследък тенденциите са да се увеличава свръхдиагностицирането. „Трябва да има много по-задълбочена диференциация вътре в това страдание, тъй като то обединява неврологични проблеми, заедно с психологични проблеми и социална интеграция. Това изисква фокусиране на вниманието за всеки отделен случай\", каза още тя. „Децата с поставена диагноза аутизъм имат различно развитие. Някои от тях успяват да излязат от това състояние. Успяват да се интегрират, въпреки че запазват някои особености от възприятията си. Ние, работещите с такива деца, трябва да полагаме усилия от всички страни,  за да съпътстваме тези деца, защото оставени без подкрепа, тези деца много бързо правят регрес“, добави психологът. По думите ѝ, за да бъде успешна работата на специалиста в такива случаи е много важно желанието му за работа с диагностицираните деца и техните семейства, защото се изисква много време и толериране на една голяма неопределеност.\r\nВеселина НИКОЛОВА", "date": "2018.04.02", "title": "Доц. Диана Циркова, психоаналитик: Увеличава се броят на децата с диагнози от аустистичния спектър"}
{"url": "http://www.focus-news.net/news/2018/04/02/2506911/blagoevgrad-otcheten-e-rast-ot-24-na-sabraniya-turisticheski-danak-v-bansko-prez-2017-g-spryamo-predhodnata.html", "text": "На своето редовно заседание Консултативният съвет по туризъм към Община Банско определи приоритетите за 2018 г. в сектор туризъм. Това съобщиха от пресцентъра на Общината. Сред основните цели, заложени в Програмата за развитие на туризма на курорта тази година, са организиране на приемна с общински експерти и представители на бизнеса, сертифициране на Посетителския информационен център като Туристически информационен център съгласно изискванията на Закона за туризма, както и включването в инициативна група за създаване на регионален клъстер „Туризъм”.\r\nТрадиционно в бюджета на планираните дейности за развитие на местния туристически отрасъл, залягат средства за участие в международни борси, изработката на тематични рекламни материали, организиране на изложби и демонстрации на местни художници и занаятчии.\r\nОтчетът за изпълнението на туристическата програма на местната администрация за миналата година сочи събран туристически данък за 2017 г. в размер на 900 000 лева, което е с 24 % повече от предходната 2016 г.\r\n„Продължаващата тенденция за ръст в събираемостта на туристическия данък в Банско е резултат от няколко фактора – строга данъчно-финансова дисциплина, активни мерки за изсветляване на туристическия бранш, както и разбира се по-висока посещаемост на курорта”, коментира изнесените данни кметът Георги Икономов. „Справките в края на сезон 2017/2018 сочат също ръст в броя на посещенията. Отново регистрираме близо 14 % повишение, като най-осезаемо е то от страна на България, Русия, Израел и Македония”, добави кметът.", "date": "2018.04.02", "title": "Благоевград: Отчетен е ръст от 24% на събрания туристически данък в Банско през 2017 г. спрямо предходната"}
{"url": "http://www.focus-news.net/news/2018/04/02/2506901/blagoevgrad-intenziven-e-trafikat-na-izhod-na-gkpp-kulata-za-tovarni-avtomobili.html", "text": "Интензивен е трафикът на изход на ГКПП „Кулата“ за товарни автомобили. Това съобщиха за Радио „Фокус“ – Пирин от Гранична полиция. На останалите пунктове по българо-гръцката граница,  движението се извършва без проблеми.\r\nЛивия НИНОВА", "date": "2018.04.02", "title": "Благоевград: Интензивен е трафикът на изход на ГКПП „Кулата“ за товарни автомобили"}
{"url": "http://www.focus-news.net/news/2018/04/02/2506915/kyustendil-vazstanoveno-e-dvizhenieto-po-pat-iii-107-rila-rilski-manastir-v-rayona-na-selo-pastra.html", "text": "Възстановено е движението по път III-107 Рила – Рилски манастир в района на село Пастра. Това съобщиха от пресцентъра на Агенция \"Пътна инфраструктура\".", "date": "2018.04.02", "title": "Кюстендил: Възстановено е движението по път III-107 Рила – Рилски манастир в района на село Пастра"}
{"url": "http://www.focus-news.net/news/2018/04/02/2506919/sport-alan-pardyu-napusna-posta-menidzhar-na-uest-bromich.html", "text": "Алън Пардю напусна поста мениджър на Уест Бромич, става ясно от съобщение, публикувано на официалната интернет страница на клуба, в което се подчертава, че двете страни се разделят по взаимно съгласие, като причината са лошите резултати на отбора. \r\nДокато бъде намерен нов старши треньор на Уест Бромич, тимът ще бъде ръководен от Дарън Муур. Джон Карвър, асистентът на Пардю, също напусна поста си.\r\n56-годишният Пардю бе назначен на поста на 29 ноември миналата година. Под негово ръководство Уест Бромич спечели едва един мач и събра само осем точки от общо 18 срещи.", "date": "2018.04.02", "title": "Спорт: Алън Пардю напусна поста мениджър на Уест Бромич"}
{"url": "http://www.focus-news.net/news/2018/04/02/2506914/radio-svobodna-evropa-makedoniya-izslushvaneto-po-deloto-titanik-e-otlozheno-za-12-april.html", "text": "Изслушването по делото „Титаник“ е отложено за 12 април, предава  Радио „Свободна Европа“ в македонската си редакция. \r\nЗащитата на обвиняемите поискаха отлагане на днешното и следващите три заседания, за да се проверят доказателствата и да се подготвят. Специализираната прокуратура се противопостави на предложението, като заяви, че то е отправено с цел да се забави процедурата. В крайна сметка обаче изслушването бе отложено за 12 април. \r\nВ понеделник изслушването по делото „Титаник“ на Специалната прокуратура, което се отнася до десетки случаи, свързани с изборни нередности, бе проведено в новата сграда на Наказателния съд в Скопие.\r\nОбвинями по делото са бившият председател на ВМРО-ДПМНЕ Никола Груевски и съпартийците му Мартин Протогеров, Кирил Божиновски, Миле Янакиески и Гордана Янкуловска. Те са заподозрени за престъпно сдружение, нарушаване на избирателно право, нарушаване на свободата на определяне на избирателите, подкуп при избори и гласуване, унищожаване на изборни материали и злоупотреба със средства за финансиране предизборната кампания през 2012 година.Тереза Герова", "date": "2018.04.02", "title": "Радио „Свободна Европа“ (Македония): Изслушването по делото „Титаник“ е отложено за 12 април"}
{"url": "http://www.focus-news.net/news/2018/04/02/2506907/ekathimerini-nikos-kodzias-informira-partiynite-lideri-za-rezultatite-ot-pregovorite-vav-viena.html", "text": "Министърът на външните работи на Гърция Никос Кодзиас в понеделник започва да информира лидерите на партиите за напредъка на разговорите във Виена с македонския му колега Никола Димитров относно спора за името, съобщава електронното издание Ekathimerini.\r\nКодзиас разговаря най-напред с лидера на Гръцката комунистическа партия Димитрис Куцумбас, а след това и с председателя на центристката „То Потами“ Ставрос Теодоракис.\r\nВъв вторник Кодзиас с ще се срещне с лидера на Общогръцкото социалистическо движение Фофи Генимата, а след това и с Василил Левентис от Съюза на центристите. \r\nПредседателят на консервативна „Нова демокрация“ Кириакос Мицотакис отказа да се срещне с първия дипломат на Атина.\r\nСледващата седмица Коджас отново ще се срещне с Димитров за по-нататъшни преговори, подчертават от редакцията. Въпреки положителните сигнали от преговорите от миналата седмица в Австрия, различията между Скопие и Атина остават.Тереза Герова", "date": "2018.04.02", "title": "Ekathimerini: Никос Кодзиас информира партийните лидери за резултатите от преговорите във Виена"}
{"url": "http://www.focus-news.net/news/2018/04/02/2506918/fokus-ostana-veren-na-traditsiyata-i-za-poreden-pat-se-posheguva-sas-svoite-chitateli-i-slushateli-v-balgariya-i-makedoniya-na-praznika-na-humora-i-lazhata-1-april.html", "text": "1 април е Международен ден на шегата и в България, и в Македония. По този повод ние от Агенция и Радио „Фокус” останахме докрай верни на своята традиция да се пошегуваме с любимата ни тема Македония. Тази година заложихме на създаването на нов дискусионен клуб от македонски политици, общественици и интелектуалци с българско гражданство или с потвърдено българско самосъзнание, чиято основна цел е укрепването на духовните връзки и задълбочаването на сътрудничеството между двете страни. Заради фундаменталното значение, което тази новина предизвика в братска Македония, днес публикуваме, че тя е шега, но у нас не буди съмнение, че тези, които са посочени за членове на клуба, а и тези, които сме спестили, със сигурност имат по нещо общо с родната ни държава.\r\nЦенителите на тази новина за поредна година се оказаха повече отколкото очаквахме. \r\nПоздравяваме всички с 1-ви април и благодарим на колегите, читателите, приятелите и македонската прогресивна общност, които масово и повсеместно публикуваха старателно новината. \r\nСлед като сме толкова близки, та чак роднини, надяваме се и „потърпевшите” и заблудените, да не се сърдят чак толкова много на опита ни да намерим общото, веселото и смешното в двустранните отношения.", "date": "2018.04.02", "title": "„Фокус“ остана верен на традицията и за пореден път се пошегува със своите читатели и слушатели в България и Македония на Празникa на хумора и лъжата – 1 април"}
{"url": "http://www.focus-news.net/news/2018/04/02/2506917/afp-shestnadeset-dushi-sa-zaginali-pri-vazdushen-udar-kray-yemenskoto-pristanishte-hodeyda.html", "text": "Шестнадесет души са загинали при въздушен удар край йеменското пристанище Ходейда, предава AFP, като се позовава на източник от кръговете по сигурността.\r\nСъгласно информацията, разкрита от него, бомбардировките са нанесени срещу сграда, в която са се събирали шиитски бунтовници. \r\nКъм момента не е ясно колко са цивилните сред загиналите при ударите, за които се предполага, че са извършени от силите на регионалната коалиция, водена от Саудитска Арабия. Тереза Герова", "date": "2018.04.02", "title": "AFP: Шестнадесет души са загинали при въздушен удар край йеменското пристанище Ходейда"}
{"url": "http://www.focus-news.net/news/2018/04/02/2506924/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще видим какви са традициите по Великден в селищата в община Садово. Ще говорим с Антоанета Костадинова, главен специалист „Административно обслужване” в село Болярци. С нея ще говорим за традициите в селото и за етнографския музей там, открит официално през 1986 година. Ще говорим и с Петрана Илиева, секретар на читалището в село Селци за традициите по Великден там, както и с Маринела Ставрева, секретар на читалището в село Поповица, която също ще ни разкаже как се подготвят там за големия християнски празник.\r\nДимитър Йорданов, директор на Селскостопанската гимназия в Садово, отново ще ни разкаже за резултатите от националното състезание „Млад фермер”, на което гимназията бе домакин през март.  \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.04.02", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/04/02/2506923/sliven-oblastniyat-upravitel-chavdar-bozhurski-nagradi-6-dogishnata-gabriela-mihaleva-za-uchastieto--v-natsionalniya-festival-tsveten-kamerton.html", "text": "6-годишната Габриела Михалева от Сливен получи грамота и подарък – микрофон от областния управител Чавдар Божурски за участието си в Националния фестивал „Цветен камертон“, който се проведе в Сливен. Това съобщиха от пресцентъра на Областна администрация - Сливен. Наградата се присъжда по традиция от областния управител на най-малкия участник във фестивала. Тя бе връчена от зам. областния управител Камен Костов на заключителната вечер на конкурса на 1 април в зала „Сливен“.\r\nВ тазгодишното издание на фестивала участваха над 70 деца на възраст от 5 до 17 години от цялата страна. Композиторът Хайгашод Агасян бе председател на журито, а негови членове – певиците Теди Кацарова, Нора Караиванова и композиторът Светослав Лобошки. Голямата награда „Цветен камертон“ тази година спечели Ивана Балдъркова от Свищов. Отличието бе връчено от зам.-кмета Пепа Чиликова.\r\n„Фестивалът винаги се превръща в празник за Сливен. „Цветен камертон“ популяризира образците от българската и световната популярна музика, които звучат в изпълнение на най-младите таланти на страната ни“, заяви в изпратения поздравителен адрес до участниците и организаторите Чавдар Божурски.", "date": "2018.04.02", "title": "Сливен: Областният управител Чавдар Божурски награди 6-догишната Габриела Михалева за участието ѝ в Националния фестивал „Цветен камертон“"}
{"url": "http://www.focus-news.net/news/2018/04/02/2506920/burgas-nablyudava-se-poskapvane-na-zelenchutsite-s-okolo-100-lv-na-pazarite-v-grada-predi-velikden.html", "text": "Наблюдава се поскъпване на зеленчуците с около 1.00 лв. на пазарите в града преди Великден, установи репортерска проверка на Радио „Фокус“ - Бургас. „Хората все още не са взели пенсиите и затова още няма предпразнично пазаруване\", каза Султана Димитрова, която е търговец на един от най-големите бургаски пазари. По думите ѝ от днес има и поскъпване на повечето зеленчуци с около 1.00 лв.“. Търговци на месо в града коментираха, че увеличение на цената на агнешкото и други видове месо няма и не се очаква да има, тъй като няма и голямо търсене към момента.\r\nВеселина НИКОЛОВА", "date": "2018.04.02", "title": "Бургас: Наблюдава се поскъпване на зеленчуците с около 1.00 лв. на пазарите в града преди Великден"}
{"url": "http://www.focus-news.net/news/2018/04/02/2506922/blagoevgrad-postanovkata-tsveten-parvi-april-beshe-predstavena-v-bansko.html", "text": "По авторски текст на родения в Банско Георги Малчов, самодейците към Читалище „Никола Вапцаров” изнесоха спектакъла „Цветен Първи Април”. Това съобщиха от пресцентъра на Община Банско. Пред препълнения салон в културното средище те пресъздадоха хумористична програма, посветена на Деня на шегата – 1 април, както и на красивия пролетен празник Цветница. Програма е въплътила в себе си цветният и богат език на банския диалект, характерният бански хумор, материализиран чрез банските „лонджи”, фолклорни танци и песни с хумористичен елемент, и откликваща на своята вярна публика, дарявайки я с много искрен смях.\r\nВ „Цветен Първи април“ участие взеха съставите Младежка фолклорна група „Банскалии“ с ръководител Димитър Касапинов, “Пиринско настроение“ с хореограф Десислава Баханова, „Бански фукли“ с ръководител Райна Асева, Катерина Рускова и “Силвана  денс“, девойки от състав „Бански старчета“ с ръководител Атанас Янчовичин, Иван Осевичин. Текстовете от “Стапици“ с автор Георги Малчов разказаха Георги Кехайов, Радослав Балев, Емил Балтов и Димитър Врачков. “Разкръстици“ от Георги Малчов  представи Елена Здравкова, “Глибавица“ от Георги Малчов изиграха Елена Калайджиева и Иван Чакъров.\r\nГеорги Малчов е роден в Банско. Завършва Художествената академия в класа на проф. Асен Василев и се утвърждава като един от големите художници-дърворезбари  в България. Негови произведения са експонирани  в музеи и художествени галерии в страната и чужбина, включително и в родното читалище в гр. Банско.", "date": "2018.04.02", "title": "Благоевград: Постановката „Цветен Първи Април“ беше представена в Банско"}
{"url": "http://www.focus-news.net/news/2018/04/02/2506912/evgeniy-ivanov-krib-amerikanskite-tsentrali-realizirat-pechalba-ot-54-do-59-dori-v-narkobiznesa-nyama-takava.html", "text": "Печалбата, която тези две централи реализират в цифри, преди данъци и амортизация, е от 54 до 59%. Дори в наркобизнеса няма такава печалба. Това каза Евгений Иванов, изпълнителен директор на Конфедерация на работодателите и индустриалците в България (КРИБ) на пресконференция след среща с омбудсмана Мая Манолова за произвежданата ел енергия от американските централи Марица Изток 1 и Марица Изток 3, предаде репортер на Агенция „Фокус“. „Тези маржове съответно се пренасят върху цената на тока. В следствие на това огромен инвеститор, който има завод в Пирдоп и имаше намерение да построи втори такъв близо до първия- се отказа. Заводът му вече е готов и работи в Хамбург, защото цената на тока там е по-ниска от тази в България“, посочи той. „В общественото пространство бяхме атакувани за начина, по който сме отправили жалбите си, бих искал да кажа, че процесът е точно обратен. Присъствието на т.нар инвеститори гонят истинските такива, които имат реални инвестиционни намерения в България“, обясни Евгений Иванов. \r\nВасил Тодоров, гл. секретар на Българска търговско-промишлена палата поясни: „Позицията на работодателските организации не е формирана днес, а е изразявана през годините. Съвсем коректно въпросите, които поставихме пред омбудсмана, сме ги поставяли и пред компетентните институции до най-високо ниво в изпълнителната и законодателната власт“. „Към момента нямаме адекватен отговор на поставените въпроси. Съвсем естествена е реакцията ни да се обърнем към омбудсмана за съдействие, за да окаже натиск към компетентните институции да отговорят“, коментира той. „Искаме да създадем обществена нетърпимост, да я засилим, там където съществува, срещу тази несправедливост, която ограбва българските граждани и бизнес“, изтъкна Васил Тодоров.\r\nБиляна ИВАНОВА", "date": "2018.04.02", "title": "Евгений Иванов, КРИБ: Американските централи реализират печалба от 54 до 59%, дори в наркобизнеса няма такава"}
{"url": "http://www.focus-news.net/news/2018/04/02/2506921/sliven-4-godini-zatvor-poluchi-mazh-podsadim-za-pritezhanie-na-marihuana-na-stoynost-nad-10-000-lv.html", "text": "Наложиха ефективно наказание от 4 г. „лишаване от свобода“ на Минчо З. (на 35 г. от град Нова Загора). Това съобщиха от пресцентъра на Окръжна прокуратура - Сливен. Той е признал вината си за това, че на 13 октомври 2016 г. в с. Стоил войвода, община Нова Загора, в жилищен имот при условията на опасен рецидив, без надлежно разрешително, държал с цел разпространение марихуана (на обща стойност 10 810 лв.). Минчо З. е признал вината си и за това, че на същата дата и място държал прекурсори за производство на високорисково наркотично вещество – метамфетамин, с цел разпространение. Той е признал вината си и за това, че на същата дата и място държал огнестрелно оръжие – самоделно направена карабина и боеприпаси за нея, без да има за това разрешение. Наказанието трябва да бъде изтърпяно при първоначален „строг“ режим в затвор. То е общо за трите престъпни деяния.\r\nСпоразумението, което е одобрено  от Окръжен съд – Сливен, е окончателно.", "date": "2018.04.02", "title": "Сливен: 4 години затвор получи мъж, подсъдим за притежание на марихуана на стойност над 10 000 лв."}
{"url": "http://www.focus-news.net/news/2018/04/02/2506916/boris-karchev-gerb-firmite-mi-ne-sa-bili-dlazhnitsi-na-darzhavata-i-byudzheta-kogato-sam-izlyazal-ot-tyah.html", "text": "Заявявам категорично, че към датите, когато съм излязъл като съдружник от двете дружества „КТВ” и „Би Би Си Кейбъл”, те не са имали никакви задължения към държавата и бюджета. Това каза на пресконференция днес народният представител от ГЕРБ - Казанлък Борис Кърчев,съобщиха от пресцентъра на ПП ГЕРБ. В подкрепа на думите си той представи официални справки от НАП за липсата на задължения на фирмите, към датата на излизането му от тях като съдружник и управител. Миналият четвъртък Кърчев неправомерно бе обвинен от колегата си от БСП Георги Търновалийски, че е продал фирмите си на малоимотно лице и така е решил проблемите си – изявления, породени от публикации на казанлъшка медия, които Кърчев определи като: „изнудване и имащи основна цел да компрометират мен и партията, която представлявам. Вероятно цялата тази кампания срещу мен и ГЕРБ е свързана и с вътрешните борби в БСП – Казанлък, за избор на председател на структурата им. Нека седнат от БСП и да си гледат проблемите – нито аз, нито ГЕРБ имаме вина за техните неуредици и разправии”. Кърчев припомни, че всички други частни спорове между фирми се решават в съда, и обезпеченията по тези спорове са проблем на страните в спора. Всеки гражданин има право да купува, продава и прехвърля дялове от фирми. Борис Кърчев бе категоричен, че никога не е принуждавал някой на сила или чрез финансово стимулиране да купува от него каквото и да е било. Всичко останало е интерпретации.\r\n„Изнудването е основната цел на всички публикации по мой адрес. Целта е да се опетни името ми, да се настроят гражданите и хората, които са ми гласували доверие и са ме избрали за народен представител и да се дискредитира ГЕРБ на местно, а от там и на национално ниво - политика, която казанлъшката „Пресс ТВ” води систематично от дълги години срещу цялата структура на ГЕРБ в гр. Казанлък и региона, и използва своите журналисти, не да отразяват обективни и важни за местното население новини, а да дезинформират и внушават откровени неистини и да печелят симпатии за БСП”, заяви Кърчев и бе категоричен, че заради финансови облаги от страна на собствениците на медията, върху него бива упражняван психически тормоз и натиск, който рефлектира и върху семейството му. \r\n„Проблемът е дело, водено в Арбитражен съд при Българската търговско - промишлена палата, между фирмите СД “Самарски и сие“ – собственик на „Пресс ТВ”, и „Би Би Си Кейбъл”, в която съм бил съдружник, и която е осъдена да заплати неустойка, в размер на 135 000 лв. Тук искам да поставя въпроса до колко морално е частни съдилища, които омбудсманът Мая Манолова преди време критикува много остро, и още повече частен съд, управляван от Златимир Орсов – бивш член на Висшия съвет на БСП, и добър приятел на фамилия Самарски – видно от снимки от страница в социалните мрежи - Орсов на гости на 50-годишния юбилей на Славка Самарска, да е арбитър в дело, в което едната страна е фирма, собственост на Самарски? Пресс ТВ печели делото и продава чрез ЧСИ офиса на фирмата Би Би Си Кейбъл, но явно сумата не удовлетворява ищците и те бурно заливат с помия основно мен, като публична личност, вероятно, за да им доплатя! Подчертавам, че когато излиза решението, аз вече не съм съдружник във фирмата, но пък съм добра мишена за хули и нападки! В същото време, фирмата СД “Самарски и сие“ -  собственик на „Пресс ТВ” напуска стаите, които помещава срещу символична сума в офиса на „Би Би Си Кейбъл”, без да заплати натрупани задължения от наеми в размер на почти 9000 лв.”, подчерта Борис Кърчев и попита защо радетелите за борбата с финансови злоупотреби, щом са толкова сигурни, че е ощетил държавата, като е продал свои задлъжнели фирми на малоимотно лице, не са сезирали компетентните органи в лицето на Прокуратурата. \r\nДепутатът от ГЕРБ Борис Кърчев попита също: \r\n- Същите тези радетели на борбата с измамите биха ли проверили бизнес начинанията и на хора от БСП, а не само от ГЕРБ?  Биха ли проверили лицето Пламен Станимиров Караджов – председател на групата общински съветници от „БСП лява България“, близък приятел на Васил Самарски, вероятно негов ученик в гешефтите – протеже, както се изразяват журналистите от „Пресс ТВ”, дали е бил собственик на капитала и управител на фирма „ПЛАН 09“ с ЕИК 200581550 - в момента обявена в несъстоятелност, в периода от 28.01.2009г. до 20.10.2014г.?\r\n- Бил ли е Пламен Караджов, посредством тази фирма, наемател съгласно договор за наем с Община Казанлък, на общински обект – заведение за хранене – паметник на културата, с площ 328 кв. м. за сумата от 830лв. с ДДС?\r\n- Плащал ли е наем Пламен Караджов на Община Казанлък в периода от 01.03.2012г. до 01.04.2014г. – тоест 26 месеца?\r\n- Има ли задължения общинският съветник и председател на групата общински съветници от БСП – Пламен Караджов към Община Казанлък към момента за над 30 000 лв.? \r\n- Прехвърлил ли е Пламен Караджов фирмата си ПЛАН 09 на малоимотното лице Йосиф Георгиев Йосифов – собственик на 34 фирми?\r\n- По същото време Пламен Караджов имал ли е междуфирмени спорове и запори от други фирми и прехвърлял ли е дялове от фирми, за да не плаща на Община Казанлък?\r\n„Донякъде разбирам атаката срещу мен и ГЕРБ от медията „Прес ТВ“, близка до Васил Самарски – все пак Самарски е и нещатен сътрудник на народния представител от БСП Донка Симеонова в областите „икономика“ и „образование“. Въпреки че не е в ресора му, все пак, щом има възможност да се ползва от услугите на медията, го прави, с цел да натрупа някакъв дивидент за БСП”, каза още депутатът от ГЕРБ Борис Кърчев.", "date": "2018.04.02", "title": "Борис Кърчев, ГЕРБ: Фирмите ми не са били длъжници на държавата и бюджета, когато съм излязъл от тях"}
{"url": "http://www.focus-news.net/news/2018/04/02/2506926/inzh-rositsa-plachkova-zam-kmet-na-kyustendil-iztsyalo-podobren-e-dostapat-do-polsko-skakavishkiya-vodopad.html", "text": "Изцяло подобрен е достъпът до Полско-Скакавишкия водопад. Това каза пред журналисти зам.-кметът на Община Кюстендил инж. Росица Плачкова, предаде репортер на Радио „Фокус” – Кюстендил. Дейностите са изпълнени по проект по Програмата за трансгранично сътрудничество между България и Македония, съвместно с Община Конче. „Беше направено едно изследване на природните забележителности, на туристическия потенциал. Изготвени са материали от страна на Природонаучния музей, самото място беше облагородено, а след това се посети от много туристи. В рамките на проекта бяха проведени и две обучения на хората, ангажирани с развитието на туризма”, каза Росица Плачкова. По думите ѝ по проекта е изграден пешеходен достъп до природната забележителност – Полско-Скакавишкия водопад, изградени са наблюдателни места, които са достъпни и за хора в неравностойно положение. Създадена е възможност за отдих. В района на македонската община Конче са изградени колиби, пресъздаващи бита и културата на местното население.\r\nВенцеслав ИЛЧЕВ", "date": "2018.04.02", "title": "Инж. Росица Плачкова, зам-кмет на Кюстендил: Изцяло подобрен е достъпът до Полско-Скакавишкия водопад"}
{"url": "http://www.focus-news.net/news/2018/04/02/2506927/nyama-da-ima-uvelichenie-na-tsenata-na-prirodniya-gaz-za-klientite-na-overgaz-mrezhi.html", "text": "Няма да има увеличение на цената на природния газ за клиентите на „Овергаз Мрежи“, въпреки че горивото поскъпна от 1 април с решение на Комисията за енергийно и водно регулиране. Това съобщиха от пресцентъра на компанията. Новата цена, на която „Булгаргаз“ ще продава синьото гориво, е с 2,6 % по-висока от цената през първите три месеца на 2018 година. \r\nСиньото гориво продължава да е по-изгодна и екологична алтернатива от другите енергоизточници. Отоплението и готвенето с природен газ за битовите потребители излиза над 2 пъти по-евтино в сравнение с електроенергията. С толкова по-скъп излиза мазутът за бизнеса, а цената на газьола е 3 пъти по-висока за предприятията от тази на газа.", "date": "2018.04.02", "title": "Няма да има увеличение на цената на природния газ за клиентите на „Овергаз Мрежи“"}
{"url": "http://www.focus-news.net/news/2018/04/02/2506925/veliko-tarnovo-po-golyamata-chast-ot-zhitelite-na-grada-predpochitat-da-prekarat-praznitsite-za-velikden-v-stranata.html", "text": "По-голямата част от жителите на старата столица предпочитат да прекарат Великденските празници у нас. Някои от тях ще останат в града, други избират да посетят различни населени места в страната, които са добре известни и предпочитани туристически дестинации, сочи анкета на Радио „Фокус“ – Велико Търново сред населението в града. Средната сума, която жителите на Велико Търново са готови да отделят за пътуване по време на предстоящите почивни дни, е около 100 - 150 лв. Толкова те биха дали за една нощувка в СПА комплекс. „Мисля да си остана тук, в България, за да съм със семейството си. Ако евентуално предприема някакво пътуване, съм готова да дам около 120 - 150 лв.“, посочи една от анкетираните. Други запитани отговориха, че нямат финансова възможност да посещават различни дестинации в чужбина, но това по никакъв начин няма да повлияе на празничното им настроение.  Тези, които пък са избрали да си останат във Велико Търново за празниците изразиха готовност да се включат в празничната програма, която Общината подготвя за събота и неделя.\r\nЛуиза ТРАНЧЕВА", "date": "2018.04.02", "title": "Велико Търново: По-голямата част от жителите на града предпочитат да прекарат празниците за Великден в страната"}
{"url": "http://www.focus-news.net/news/2018/04/02/2506928/blagoevgrad-povishen-e-interesat-na-turistite-kam-blagoevgradska-oblast-za-dnite-okolo-velikden.html", "text": "Отчита се повишен интерес от туристите към Благоевградска област за дните около Великден, сочи репортерска проверка на Радио „Фокус“ – Пирин. За големият християнски празник една от най-предпочитаните дестинации за почивка е Банско. Традиционно всяка година стотици са онези, които предпочитат да прекарат почивните си дни в курорта, който предлага чудесни условия както за любителите на зимни спортове, така и за тези, които искат да се докоснат до различни СПА услуги. Към момента, въпреки наближаването на големия християнски празник, няма повишение на цените на предлаганите услуги, а според някои  хотелиери дори те са по-ниски от тези, които са били в разгара на зимния сезон. Колко ще ни струва самата почивка зависи от категоризацията на хотела и предлаганите услуги в него, както и времето, което ще прекараме. В къщите за гости, които традиционно са пълни през празничните дни, цените на нощувка с включен закуска към тях варират между 20 и 30 лева на човек. За тези, които ще предпочетат да почиват в тризвезден хотел пък се предлагат празнични пакети за три или четири дни, а цените започват от около 120 – 130 лева на човек. За хотелите с по-висока категоризация цените са по-високи. Специалистът в областта на организираните почивки от Благоевград Васил Ангелов коментира, че през последните години Банско се е утвърдил като предпочитана дестинация за сръбските, гръцките и македонските туристи и то не само през зимните месеци и празничните дни, но и през лятото. И ако гърците, македонците и сърбите предпочитат да прекарат празниците в Банско и региона, то българите и по-специално жителите на област Благоевград избират да пътуват. По-голяма част от тях предпочитат близките дестинации и по-конкретно Балканските държави – Гърция и Македония, тъй като до тях се пътува по-малко като време, а също така се предлагат доста добри оферти от страна на българските туроператори и от местните. Тази година отново се наблюдава и по-голям интерес към Турция, като цените за четиридневна екскурзия в Истанбул започват от около 180 до 220 лева с включен транспорт, нощувка и закуска. За празниците по-малко търсени са далечните и екзотични дестинации, тъй като цените за тях са доста по-високи.\r\nЛивия НИНОВА", "date": "2018.04.02", "title": "Благоевград: Повишен е интересът на туристите към Благоевградска област за дните около Великден"}
{"url": "http://www.focus-news.net/news/2018/04/02/2506930/prof-stoyan-marinov-varnenska-turisticheska-kamara-90-ot-turistite-po-severnoto-chernomorie-za-velikden-shte-badat-ot-rumaniya.html", "text": "90% от туристите по Северното Черноморие за Великден ще бъдат от Румъния. Това каза в интервю за Радио „Фокус“ – Варна проф. Стоян Маринов, член на УС на Варненска туристическа камара. „Това са туристи, които вече няколко поредни години по Великден посещават нашите висококатегорийни хотелски комплекси. Харесва им продуктът, харесва им съотношението цена – качество и затова те са се превърнали в лоялни наши гости. Хотелите, които разполагат със СПА комплекси с вътрешни басейни са резервирани още през септември и октомври миналата година от румънски и български туроператори, които оперират на румънския пазар. Първите гости започват да пристигат в петък“, допълни проф. Стоян Маринов. Той подчерта, че за предстоящите празници отварят само четири и петзвездни хотели със СПА центрове и вътрешни басейни, които са около 20 в курортите край Варна. Някои от тези хотели ще затворят след празниците и ще отворят след 10 май. „Ранните празници са причина някои от нискокатегорийните хотели да се въздържат от отваряне. Цените там са по-ниски, разходите са относително по-високи и изчисленията показват, че не си струва“, добави проф. Стоян Маринов.\r\nМарияна ВАЛЕНТИНОВА", "date": "2018.04.02", "title": "Проф. Стоян Маринов, Варненска туристическа камара: 90% от туристите по Северното Черноморие за Великден ще бъдат от Румъния"}
{"url": "http://www.focus-news.net/news/2018/04/02/2506929/afp-izrael-sklyuchi-sporazumenie-s-vkboon-koeto-mozhe-da-dovede-do-izprashtaneto-na-hilyadi-migranti-v-zapadnite-strani.html", "text": "Израел обяви в понеделник, че е сключил споразумение с Върховния комисариат на ООН за бежанците (ВКБООН), за да отмени спорния план за депортиране на африкански мигранти и да го замени с нов, който може да доведе до изпращането на хиляди мигранти в западните държави, предава AFP. \r\nОколо 16 250 мигранти ще бъдат преселени в западни държави съгласно споразумение, обявено в изявление на кабинета на премиера Бенямин Нетаняху. Към кои точно държави ще бъдат изпратени те обаче не се уточнява.Тереза Герова", "date": "2018.04.02", "title": "AFP: Израел сключи споразумение с ВКБООН, което може да доведе до изпращането на хиляди мигранти в западните страни"}
{"url": "http://www.focus-news.net/news/2018/04/02/2506931/smolyan-velikdenskata-izlozhba-prolet2018-shte-bade-otkrita-v-grada.html", "text": "Великденската колекция „Пролет`2018“ на художници от Смолян ще бъде открита тази вечер от 18.00 часа в зала „Петър Стайков“, съобщиха от Клуба на дейците на културата. В нея участват 16 автори с 44 творби – пейзажи, портрети, коне, икони. Сред майсторите на четката са проф. Ружко Челебиев, Румен Найденов, Елка Василева-Пашалиева, Здравко Палазов, Симеон Николов, Сергей Горянски, Никола Николов, Веаселка Стаменова и др. Изложбата е и базар. Тя ще остане на вниманието на смолянчани и гостите на града до 30 април т.г.", "date": "2018.04.02", "title": "Смолян: Великденската изложба „Пролет`2018“ ще бъде открита в града"}
{"url": "http://www.focus-news.net/news/2018/04/02/2506910/spetsializiranata-prokuratura-povdigna-obvineniya-i-na-dvama-rakovodni-sluzhiteli-v-obshtina-septemvri.html", "text": "На 29 март 2018 г. Специализираната прокуратура повдигна обвинения на двама ръководни служители в община Септември, съобщават от пресслужбата на Специализираната прокуратура. Заместник-кмет е привлечен към наказателна отговорност за умишлена безстопанственост, от която са настъпили вреди за общината за 78 511,05 лева, както и за престъпление по служба. Обвинение за безстопанственост с причинена вреда от общо 2 779 509,02 лв. е повдигнато и на главния счетоводител на общината. Той е подведен под наказателна отговорност и за сключване на неизгодна сделка в съучастие с кмета на община Септември Марин Рачев.\r\nПрез периода март 2016 г. - март 2017 г., зам.-кметът на общината не е положил достатъчно грижи в осем случая на възложена работа на строителни фирми по обществени поръчки за ремонт на улици, детски площадки и библиотека в различни селища в общината. В повечето случаи заместник кметът е бил упълномощен като възложител от кмета на община Септември, като договарял 100% авансово плащане, без да изисква от изпълнителите парична гаранция за изпълнението на договорите. Събраните доказателства сочат, че от 21 март 2017 г. до 29 септември 2017 г., с цел да набави имотна облага за пазарджишко търговско дружество, обвиненият заместник-кмет превел авансово 100% от договорената сума от 35 880 лв. за доставка на 40 улични стълба за необосновано дълъг срок – до 31 декември\r\n2017 г.\r\nС постановление на прокурор от Специализираната прокуратура на заместник кмета на община Септември е наложена мярка да неотклонение „Парична гаранция“ в размер на 20 000 лева.\r\nГлавният счетоводител, в съучастие с кмета Марин Рачев, не положил достатъчно грижи за управление на повереното му имущество като сключил четири неизгодни договора за сметопочистване и ремонтни дейности, по които били платени неизвършени дейности и услуги или такива на завишени цени спрямо пазарните им стойности.\r\nНа главния счетоводител е наложена мярка за неотклонение „Парична гаранция“ в размер на 50 000 лева.\r\nМерките за неотклонение на обвинените могат да се обжалват пред Специализирания наказателен съд.", "date": "2018.04.02", "title": "Специализираната прокуратура повдигна обвинения и на двама ръководни служители в община Септември"}
{"url": "http://www.focus-news.net/news/2018/04/02/2506932/kyustendil-obshtinata-predpriema-pochistvane-na-uchastak-ot-brega-na-reka-banshtitsa.html", "text": "Общината е предприела почистване на участък от брега на река Банщица. Това каза пред журналисти зам.-кметът на Община Кюстендил инж. Росица Плачкова, предаде репортер на Радио „Фокус” – Кюстендил. „Всяка година ние почистване речните корита с възможните сили и средства. За 14 април подготвяме залесяване със съдействието на горските стопанства. Подготвяме терена. Ще има засадени изключително редки видове в района. Ще бъдат засадени включително чинари”, каза инж. Росица Плачкова. По думите ѝ предстои ново залесяване на терените. През последните дни изцяло е почистен брегът на река Банщица, по протежението на булевард „Дондуков”.\r\nВенцеслав ИЛЧЕВ", "date": "2018.04.02", "title": "Кюстендил: Общината предприема почистване на участък от брега на река Банщица"}
{"url": "http://www.focus-news.net/news/2018/04/02/2506933/georgi-cholakov-varhoven-administrativen-sad-deystvashtite-28-administrativni-sadilishta-tryabva-da-badat-zapazeni-za-da-se-garantira-pravnata-zashtita-na-grazhdanite.html", "text": "Действащите в момента 28 административни съдилища в България трябва да бъдат запазени, за да се гарантира правната защита на гражданите. Това заяви в предаването \"Преди всички\" на БНР председателят на Върховния административен съд Георги Чолаков, съобщиха от пресцентъра на Върховния административен съд. \r\n\"Административното правосъдие трябва да е близо до всички граждани, които търсят защита от администрацията. Ако един човек обжалва размера на пенсията си с 5 лева или социалната си помощ, и трябва да пътува от Видин до София например, той ще се откаже да води този спор. Така на практика администрацията ще бъде безконтролна, поясни съдия Чолаков. Затова ще се боря да не бъде премахнат нито един административен съд. Възможно е на някои места да има реорганизация на бройките - чрез процедура по преместване, за да се преодолее проблемът с неравномерната натовареност\", добави председателят на ВАС.\r\n\"От 16 април т.г. административни съдии от Ямбол и Сливен ще бъдат командировани да правораздават в Бургас. По този начин ще се разреши проблемът със свръхнатовареността на Административния съд в Бургас и ще се намалят сроковете за разглеждане на делата там\", каза съдия Чолаков. \r\nПрез миналата седмица и във ВАС бяха предприети мерки за рязко съкращаване на сроковете за разглеждане и решаване на над 300 дела за уволнения на държавни служители, полицаи и военни, дела за статут на бежанци, както и дела за отчуждавания на имоти или части от имоти по Закона за държавната собственост. Те трябва да бъдат насрочени и приключени в срок до 30 юни т.г., като първоначално голяма част от тях са били определени за разглеждане за средата на 2019 г.", "date": "2018.04.02", "title": "Георги Чолаков, Върховен административен съд: Действащите 28 административни съдилища трябва да бъдат запазени, за да се гарантира правната защита на гражданите"}
{"url": "http://www.focus-news.net/news/2018/04/02/2506935/plovdiv-vavezhda-se-vremenna-organizatsiya-na-dvizhenieto-v-grada-vav-vrazka-s-rekonstruktsiyata-na-bul-ruski.html", "text": "Въвежда се временна организация на движението в града във връзка с реконструкцията на бул. „Руски“. Това съобщиха за Радио „Фокус“ - Пловдив от ОП „Организация и контрол на транспорта“. Поради строително-монтажни работи във връзка с реконструкцията на бул. „Руски“ от  утре до 14 април 2018 г. се затваря кръстовището на булеварда с ул. „Гладстон” (източното платно). По тази причина маршрутът на автобусни линии №6, 10, 12, 16, 18, 66  и 116 се променя.", "date": "2018.04.02", "title": "Пловдив: Въвежда се временна организация на движението в града във връзка с реконструкцията на бул. „Руски“"}
{"url": "http://www.focus-news.net/news/2018/04/02/2506934/veliko-tarnovo-chitalishte-nadezhda-1869-organizira-literaturen-konkurs-detstvo-moe-valshebno.html", "text": "Читалище „Надежда 1869“ организира литературен конкурс „Детство мое вълшебно“ . Това съобщи за Радио „Фокус“ – Велико Търново библиотекарят Бисера Дживодерова. Желаещите да участват могат да представят своите творби до 10 май. Право на участие в конкурса имат деца до 12-годишна възраст от област Велико Търново. Те могат да участват с едно произведение в раздел „Проза“ и с едно произведение в раздел „Поезия“. Творбите се приемат лично в библиотеката или се изпращат по електронен път на адрес: nadi_ab52@abv.bg. Задължително трябва да се посочат трите имена, възраст на детето, клас и училище, в което то учи, както и телефон за обратна връзка. Произведенията ще се оценяват от жури в състав Владимир Шумелов – писател и литературен критик, Здравко Пеев – поет, и Снежана Иванова – поетеса. Награждаването ще се състои на 1 юни от 12.00 часа в читалищната библиотека. Всеки участник ще получи грамота, а авторите на отличените творби – книги. Конкурсът се провежда за трета поредна година.\r\nНадежда КРЪСТЕВА", "date": "2018.04.02", "title": "Велико Търново: Читалище „Надежда 1869“ организира литературен конкурс „Детство мое вълшебно“"}
{"url": "http://www.focus-news.net/news/2018/04/02/2506938/konstantin-raykov-kzp-neloyalnite-praktiki-po-velikden-mozhe-da-sa-svarzani-s-proizhoda-i-sastoyanieto-na-nay-chesto-pazaruvanite-hranitelni-produkti.html", "text": "В случай че по Великденските празници се предлага агнешко месо с невярна информация за страната на произход или то се представя за охладено и прясно, а в действителност е било замразено, това би било  нелоялна търговска практика и тя подлежи на санкция. Това заяви Константин Райков, член на Комисията за защита на потребителите (КЗП) по БНР - София, съобщиха от пресцентъра на КЗП. Подобни несъответствия се установяват при съвместна проверка с Българската агенция по безопасност на храните. „Преди всичко е важно потребителите да бъдат добре и правилно информирани. Ако имат някакво съмнение, трябва да изискват от търговеца по-подробна информация. Освен така наречените печати, от които е видно кога е внесено месото, на коя дата е минало ветеринарен контрол, също и документи за безопасността на стоката и касова бележка за покупката, за да може при евентуални негативни последици за тях, да могат да упражнят своите права”, препоръча Райков. Той добави и съвет потребителите да пазаруват от магазини, които добре познават – независимо дали е кварталната месарница или голяма верига, а ако имат съмнения – да не извършват покупката. „По отношение на цените – важно е те да бъдат ясно и коректно обявени, тъй като в навечерието на празници търсенето се повишава и е възможно някои стоки да поскъпнат. Потребителите обаче трябва да са правилно информирани за това, което ще платят, за да не се създават условия за нелоялни практики. \r\n„Санкциите за административни нарушения от типа на липса на цената, включително за единица мярка на предлаганата стока, е до 3000 лв. За нелоялните практики при първоначално нарушение глобите достигат до 30 000 лв., а при повторно - до 50 000 лв., тъй като законодателят е приел, че това е доста сериозно нарушение и то действително е такова\", обясни Райков. \r\nПри резервациите за празниците Райков препоръча на потребителите да уточнят предварително с хотелиера или туроператора какъв набор от услуги се включва в пакета, както и кои от тях ще получат безплатно и за кои евентуално ще се наложи да заплатят допълнително. „Когато потребителите имат конкретни изисквания за допълнителни услуги, като ползване на басейни, СПА процедури, за вида на храненията и пр., е добре това да бъде договорено”, даде пример Райков. Той посочи, че понякога разминаването с очакванията е по вина на търговците, тъй като те е възможно да обещаят нещо около споделените от клиентите им очаквания, а впоследствие да не го предоставят по договорения начин. \r\n„При покупка на туристически пакети от сайтове за колективно пазаруване е добре да се види и да се проучи туроператорът или турагентът, който го предлага. Към посланията за специални оферти също трябва да се подхожда внимателно, а твърде ниската цена особено за атрактивни дестинации може да бъде съмнителна\", каза още Райков.", "date": "2018.04.02", "title": "Константин Райков, КЗП: Нелоялните практики по Великден може да са свързани с произхода и състоянието на най-често пазаруваните хранителни продукти"}
{"url": "http://www.focus-news.net/news/2018/04/02/2506937/mitropolit-ioanikiy-53-hilyadi-leva-sa-otpusnati-za-remont-na-hramove-v-slivenska-eparhiya-ot-nachaloto-na-godinata.html", "text": "53 хиляди лева са отпуснати за ремонт на храмове в Сливенска епархия от началото на годината. Това съобщи пред", "date": "2018.04.02", "title": "Митрополит Иоаникий: 53 хиляди лева са отпуснати за ремонт на храмове в Сливенска епархия от началото на годината"}
{"url": "http://www.focus-news.net/news/2018/04/02/2506939/daniela-lilova-turisticheski-informatsionen-tsentar-80-ot-leglovata-baza-vav-varshets-e-zaeta-za-velikden.html", "text": "80% от легловата база във Вършец е заета за Великденските празници. Това каза за Радио „Фокус“ – Видин Даниела Лилова, специалист в Туристическия информационен център. Тя посочи, че в големите хотели, които предлагат пакети за 4-те празнични дни във Вършец, всички места са заети. „В един от хотелите все още има свободни места. В къщите за гости също местата са заети, свободни все още са апартаменти и стаи, които се отдават под наем на туристи“, каза още Даниела Лилова. Тя добави, че до края на седмицата почти цялата леглова база ще бъде заета. „Туристическият поток, който очакваме, е от цялата страна, но голяма част от хората, които идват са предимно от София. Вършец е само на 80 км. от столицата и за почивните дни тук винаги има групи от хора, които идват от столицата“, добави Лилова. Тя обясни, че за Великденските празници от общината във Вършец са подготвили специална програма. „ На 8 април във Вършец се организира народно веселие с надсвирване на духови оркестри, а в читалището ще има празничен Великденски концерт“, каза Даниела Лилова.\r\nАнна ЛОЗАНОВА", "date": "2018.04.02", "title": "Даниела Лилова, Туристически информационен център: 80% от легловата база във Вършец е заета за Великден"}
{"url": "http://www.focus-news.net/news/2018/04/02/2506941/afp-irak-osadi-shest-turski-zheni-na-smart-zaradi-chlenstvo-v-islyamska-darzhava.html", "text": "Съдът в Багдад осъди шест турски жени на смърт, а седма на доживотен живот за членство  в „Ислямска държава“, предава  AFP.\r\nСпоред започнат източник жените, всичките те придружени от малки деца в съда, са се предали на кюрдската „Пешмерга“ след като са избягали от Тал Афар, един от последните градове, контролирани от „Ислямска държава“ преди иракските сили да поемат контрол над цялата страна.  Виктор Турмаков", "date": "2018.04.02", "title": "AFP: Ирак осъди шест турски жени на смърт заради членство в „Ислямска държава“"}
{"url": "http://www.focus-news.net/news/2018/04/02/2506940/spetsializiranata-prokuratura-vnese-obvinitelen-akt-sreshtu-bivsh-zamestnik-kmet-na-obshtina-pleven-za-iskani-i-poluchavani-podkupi.html", "text": "Специализираната прокуратура внесе в Специализирания наказателен съд обвинителен акт срещу бивш заместник-кмет на община Плевен за искани и получавани подкупи в размер на общо 40 530 лева. Това съобщиха от пресцентъра на Апелативна специализирана прокуратура.\r\nПрез периода ноември 2011 г.-април 2014 г. в условията на продължавано престъпление и като длъжностно лице, заемащо отговорно служебно положение, заместник-кметът искал и получавал пари, които не му се следват, от управител на фирма. С дружеството общината имала договор за поддръжка и ремонт на общественото осветление на Плевен, подписан през януари 2011 г.\r\nИсканите пари били определяни като процент (10% или 15% ) от сумите, посочени във фактурите на фирмата-изпълнител за извършените дейности, които тя представяла в общината. Заместник-кметът разпореждал пускането на платежни нареждания за превеждане на сумите по фактури на дружеството, само ако получел на ръка искания процент от съответната сума.\r\nВ общо 16 случая обвиненият заместник-кмет получавал средно по 4 - 6 хиляди лева, за да разпореди всяко плащане към фирмата.\r\nНа 22 април 2014 г. той е задържан от служители на ДАНС в кабинета си веднага, след като получил от управителя на фирмата поредния плик с 4000 лева подкуп – 40 белязани банкноти с номинал 100 лева.\r\nПредстои Специализираният наказателен съд да насрочи дата за разпоредително заседание по наказателното дело.", "date": "2018.04.02", "title": "Специализираната прокуратура внесе обвинителен акт срещу бивш заместник-кмет на община Плевен за искани и получавани подкупи"}
{"url": "http://www.focus-news.net/news/2018/04/02/2506942/blagoevgrad-s-initsiativa-pod-nadslov-andersenovi-prikazki-v-regionalna-biblioteka-dimitar-talev-beshe-otbelyazan-mezhdunarodniyat-den-na-detskata-kniga.html", "text": "В читалнята на Детския отдел на Регионална библиотека „Димитър Талев“ – Благоевград се проведе Детско утро под надслов „Андерсенови приказки” по случай Международния ден на детската книга и 213 години от рождението на Ханс Кристиян Андерсен. Това съобщи за Радио „Фокус“ – Пирин Соня Иванова, библиотекар към културната институция. Инициативата е посветена на 13-тия Маратон на четенето, организиран от ББИА от 2 до 23 април 2018 г. „По традиция провеждаме националната кампания в партньорство с Асоциация „Българска книга“ и тяхната инициатива „Походът на книгите“. Целта на мероприятието е да за да утвърдим отново библиотеките като значимо място за четене, общуване и срещи на общността“, каза още Иванова. Тя добави, че днес участници в тържеството са били деца от частна занималня в града и ученици. „Библиотекар от Детския отдел разказа на децата за Международния ден на детската книга. Учениците представиха биографични сведения на Ханс Кристиян Андерсен. Децата прочетоха по роли Андерсеновите приказки „Принцесата върху грахово зърно”,   „Щастието може да се крие и в  клонче” и „Снежният човек”. Малчуганите представиха и откъси от приказките: „Снежната кралица“, „Грозното патенце“, „Славеят“, „Оле – затвори очички“, „Дивите лебеди“, „Храбрият оловен войник“, „Новите дрехи на краля“ и „Палечка“, добави Иванова. На финала на инициатива е била представена прожекцията на филма „Оле затвори очички” и откъс от филма на Дисни „Малката русалка“ по приказки на Андерсен.\r\nЛивия НИНОВА", "date": "2018.04.02", "title": "Благоевград: С инициатива под надслов „Андерсенови приказки” в Регионална библиотека „Димитър Талев“ беше отбелязан Международният ден на детската книга"}
{"url": "http://www.focus-news.net/news/2018/04/02/2506946/ombudsmanat-maya-manolova-shte-razdade-v-shumen-paketi-s-hrana-sabrani-ot-kampaniyata-velikden-za-vseki.html", "text": "На 3 април 2018 г. омбудсманът Мая Манолова ще посети град Шумен, където ще дари 400 пакета с хранителни продукти на социално слаби и възрастни хора. Това съобщиха от пресофиса на омбудсмана. Хранителните пакети са събрани със съдействието на местния обществен посредник Иван Капралов и доброволците на националната кампания „Великден за всеки – дари празник на баба и дядо“, участвали в акция „Купи и сподели“ в магазините на верига BULMAG, в двата последователни уикенда.\r\nИнициативата се организира под патронажа на омбудсмана и традиционно набира парични средства и трайни храни за българските пенсионери, които няма да получат великденска надбавка от 40 лв. Тази година определения от правителството минимален праг е до линията на бедност - 321 лв. \r\nХраната ще бъде раздавана на три места – в 13.00 часа пред православен храм „Св. Три светители“ на ул. „Климент Охридски“ № 2, в 13.30 часа пред мюсюлманския храм „Томбул джамия“ на ул. „Георги С. Раковски“ № 21, а в 14.00 часа в Пенсионерския клуб 15 на ул. „Август Попов“ №7 зад хотел „Шумен“.\r\nПо този начин омбудсманът ще зарадва както нуждаещи се християни, така и мюсюлмани. \r\nНационалната кампания „Великден за всеки“ набира финансови средства по банкова сметка в УниКредит Булбанк, разкрита конкретно и единствено за целите на кампанията с титуляр Български Червен кръст:\r\nIBAN: BG53UNCR70001522802795\r\nБанков код: UNCRBGSF \r\nИли със SMS 1255 -  на стойност 1 лев, освободен от ДДС\r\nЧрез on-line дарения от България и чужбина на сайта на БЧК – www.redcross.bg\r\nСредствата ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в 5 000 магазина в цялата страна.\r\nВъзрастните хора ще получават своите ваучери от тази седмица с месечната си пенсия в централните пощенски клонове по места. Със съдействието на социалния патронаж по общини в седмицата преди Великден започва и раздаването на събраните хранителни продукти на социално слаби и бедни хора.\r\nСписъците на пенсионерите, които ще получат ваучери ще бъдат публикувани на Интернет страницата на Омбудсмана и Български Червен кръст, на два транша – преди Великден и преди Гергьовден.", "date": "2018.04.02", "title": "Омбудсманът Мая Манолова ще раздаде в Шумен пакети с храна, събрани от кампанията „Великден за всеки“"}
{"url": "http://www.focus-news.net/news/2018/04/02/2506944/dobrich-pred-sgradata-na-obshtina-kavarna-e-postavena-velikdenska-ukrasa-po-povod-predstoyashtite-praznitsi.html", "text": "Пред сградата на Община Каварна е поставена великденска украса по повод предстоящите празници, изработена от сръчните ръце на деца от детски градини в града. Това съобщиха от пресцентъра на Общината. Деца от ДГ „Радост“, ДГ „Здравец“ и ДГ „Детелина“ повече от седмица се трудиха, нарисуваха и украсиха великденски яйца. Възпитаници на Общински детски комплекс - Каварна допринесоха за празничното настроение с ръчно направен великденски заек. Община Каварна пожелава на гражданите светли великденски празници.", "date": "2018.04.02", "title": "Добрич: Пред сградата на Община Каварна е поставена великденска украса по повод предстоящите празници"}
{"url": "http://www.focus-news.net/news/2018/04/02/2506951/veliko-tarnovo-nad-60-velosipedisti-se-vklyuchiha-v-parvata-za-godinata-koloezdachna-obikolka-na-grada.html", "text": "Над 60 велосипедисти се включиха в първата за годината колоездачна обиколка на Велико Търново. Това съобщиха за Радио „Фокус“ – Велико Търново организаторите от “TurnovoRuns”. В събота велосипедистите стартираха от западния входа на СУ „Вела Благоева“ в квартал „Бузлуджа“. Те преминаха през кв. „Бузлуджа“, по ул. „Никола Габровски“, през центъра на Велико Търново до Царевец и обратно. Колоездачите бяха ескортирани от патрулен автомобил на „Пътна полиция“. В инициативата се включиха семейства и ученици. Със събитието бе даден старт на Велосезон 2018-та. Колоездачните обиколки са традиционна инициатива на групата за здравословен начин на живот и масови тренировки. Миналата година   подобни събития се организираха всеки последен петък от месеца.\r\nИдеята за масова колоездачна обиколка на града се реализира за първи път през месец април миналата година. Организаторите споделят, че интересът към нея е все по-голям. В първата колоездачна обиколка се включиха 25 велосипедисти, през май – 45, а през юни, юли и август, въпреки отпускарския сезон – съответно  35, 54 и 30. През месец септември трасето преминаха 35 велосипедисти. Последната инициатива бе в края на месец ноември. „Подобни инициативи има в почти всички по-големи градове в света – в София, Берлин, Копенхаген, Лондон, Маями, Ню Йорк… Названието им е „Критична маса“ (Critical Mass)“, посочват организаторите.\r\nНадежда КРЪСТЕВА", "date": "2018.04.02", "title": "Велико Търново: Над 60 велосипедисти се включиха в първата за годината колоездачна обиколка на града"}
{"url": "http://www.focus-news.net/news/2018/04/02/2506949/margarita-georgieva-pp-belasitsa-petrich-za-lyubitelite-na-turizma-parkat-predlaga-kakto-po-leki-izleti-v-podnozhieto-na-planinata-taka-i-po-dalgi-predizvikatelni-marshruti-do-biloto-.html", "text": "За любителите на туризма Беласица предлага както по-леки излети в подножието на планината по маркираните туристически маршрути, стигащи до интересни местности, така и по-дълги предизвикателни маршрути до билото на планината. Това каза в предаването „Петрич – древен и вековечен“ на Радио „Фокус“ – Пирин Маргарита Георгиева, експерт в Природен парк „Беласица“ – Петрич. По думите ѝ незабравими ще останат миговете ако туристите решат да се качат до билото на Беласица. „На юг се виждат Дойранското и езерото Керкини, на север се откриват гледки към планините Ограждан и Малешевска. Най-високите връх на планина Беласица е Радомир и връх Тумба, който е разположен на три граници – те са притегателни точки за по-опитните туристи. Освен традиционните туристически излети до билото, природолюбителите могат да посетят и някоя от туристическите хижи, разположени на територията на природния парк“, каза още Георгиева. Тя отбеляза, че в границите на защитената територия съществуват три хижи. Двете от тях „Беласица“ и „Конгур“ са отворени целогодишно, като предлагат и кухня. „Хижа „Беласица“ е най-достъпна поради близостта си с град Петрич и асфалтовия път до нея. Третата хижа се нарича „Лопово“. За ползването ѝ е необходима предварителна заявка, защото тя не е отворена постоянно“, допълни Георгиева. Тя припомни, че „Беласица“ е най-новият природен парк в България, обявен със заповед № РД-925 от 28 декември 2007 г. на Министъра на околната среда и водите. „Обявяването на защитената територия е с цел опазване на вековни гори, които са съставени основно от обикновен бук и кестен, както и редица защитени и ендемични растителни и животински видове. Освен това парка има за задачата да опазва биологичното и ландшафтното разнообразие, а също така да се постига баланс между опазването и устойчивото полазване на ресурсите, създаване на условия за развитието на туризма и други“, посочи Георгиева. Според нея това всъщност са само малка част от целите, които парковата администрация осъществява.\r\nЛивия НИНОВА", "date": "2018.04.02", "title": "Маргарита Георгиева, ПП „Беласица“ – Петрич: За любителите на туризма паркът предлага както по-леки излети в подножието на планината, така и по-дълги предизвикателни маршрути до билото ѝ"}
{"url": "http://www.focus-news.net/news/2018/04/02/2506950/sofiya-patnik-ot-avtobus-88-e-schupil-s-krak-stakloto-na-vratata-na-prevoznoto-sredstvo.html", "text": "Пътник от автобус №88 е счупил с крак стъклото на вратата на превозното средство. Това каза за Агенция „Фокус“ ръководителят на отдел „Организация, координация, контрол и безопасност на обществения транспорт“ към Центъра за градска мобилност (ЦГМ) Лъчезар Пеков. Инцидентът е станал на ул. „Никола Габровски“ на спирка „Бул. Г. М. Димитров“ в посока бул. „Никола Вапцаров“. Неизвестен пътник е счупил стъклото на вратата на автобус 3285 от линия 88. „Няма пострадали. Уведомили сме дежурния на СДВР. Извършителят не е установен все още. Водачът на автобуса ще отиде да даде показания в РПУ-то“, уточни още Лъчезар Пеков.\r\nЛюба АЛЕКСИЕВА", "date": "2018.04.02", "title": "София: Пътник от автобус №88 е счупил с крак стъклото на вратата на превозното средство"}
{"url": "http://www.focus-news.net/news/2018/04/02/2506952/blagoevgrad-izlozhbata-enter-shte-bade-predstavena-v-gradskata-hudozhestvena-galeriya-na-3-april.html", "text": "Седем талантливи млади творци ще представят изложба „Enter“ в Градска художествена галерия в Благоевград. Експозицията ще бъде открита на 3 април от 18.00 часа. Това съобщиха от пресцентъра на Община Благоевград. Кирил Стоилов, Георги Стефанов, Димитър и Петър Грънчарови, Спас Николов, Кирил Михайлов и Никола Коцаков ще запознаят жителите и гостите на Благоевград със Street Art. Произведенията са графити, пренесени върху платна. \r\n“Enter” е поредна изложба на младите творци, които пренасят посланията на графити културата и в изложбените зали. Тематиката се забелязва и в имената на експозициите, които авторите избират, a „Enter” е продължения на експозицията „Escape“, която бе представена през 2016 година в ГХГ.", "date": "2018.04.02", "title": "Благоевград: Изложбата „Enter“ ще бъде представена в Градската художествена галерия на 3 април"}
{"url": "http://www.focus-news.net/news/2018/04/02/2506948/inzh-doncho-atanasov-api-predpriehme-barzi-i-adekvatni-merki-za-srutishteto-kray-tikale-koito-se-okazaha-pravilni.html", "text": "Всички действия, мероприятия и решения, които сме вземали заедно с кмета на Смолян, областния управител, пътните фирми и екипа от специалисти за голямото срутище край Тикале, се оказва, че са били правилни. Това заяви на пресконференция в Смолян председателят на Управителния съвет на Агенция „Пътна инфраструктура“, инж. Дончо Атанасов, предаде репортер на Радио „Фокус“ – Смолян. „Всичко, което държавата трябва да направи в лицето на АПИ и МРРБ под пълния контрол на министър-председателя, се прави, за да се свали социалното напрежение, което беше доста високо при затварянето на пътя. АПИ и респективно МРРБ е привлякла едни от най-добрите специалисти в България за укрепването на срутището, което е най-голямото в България на републикански път“, посочи инж. Атанасов. Той не се ангажира да посочи краен срок за отварянето на главния път, защото това зависи от много фактори. „В близките дни след Великден ще се представи цялостен доклад по обследването на свлачищно-срутищните процеси, които са се случили и биха се случили. Философията на укрепването на срутището ще е за целия район. То касае и далекопроводи, ниско и високо напрежение, ВиК и оптика. Всички институции, които могат да прекарват трасета, са на терен. Тежестта, свързана с проходимостта на републиканския път, е върху нас. Това е свързано с наредби и закони, засегнати са всички институции“, добави инж. Атанасов. На 10 или 12 април ще направим среща в АПИ с участието на областния управител и кмета на Смолян и ще предприемем всички процедурни мерки, по които трябва да се даде единна философия на укрепването на срутището, което касае всички институции. „Предприехме бързи и адекватни мерки, които се оказа, че са правилни – пътят не може да бъде пуснат в експлоатация – опасно е за хората, които ще работят там. Никакви сътресения и никакви излишни действия не могат да бъдат правени под милионите тонове надвиснали камъни там“, каза още инж. Атанасов.\r\nНели ГЕРГЬОВСКА", "date": "2018.04.02", "title": "Инж. Дончо Атанасов, АПИ: Предприехме бързи и адекватни мерки за срутището край Тикале, които се оказаха правилни"}
{"url": "http://www.focus-news.net/news/2018/04/02/2506954/blagoevgrad-vazstanoveno-e-dvizhenieto-po-pat--1-simitli-kresna-sled-kriviya-tunel.html", "text": "Възстановено е движението по път I-1 Симитли - Кресна след \"Кривия тунел\". Това съобщиха от пресцентъра на Агенция \"Пътна инфраструктура\".", "date": "2018.04.02", "title": "Благоевград: Възстановено е движението по път I-1 Симитли - Кресна след \"Кривия тунел\""}
{"url": "http://www.focus-news.net/news/2018/04/02/2506955/interfaks-donald-tramp-e-predlozhil-na-vladimir-putin-sreshta-v-beliya-dom.html", "text": "Съветникът в Кремъл Юрий Ушаков съобщи, че в Кремъл разчитат, че САЩ няма да се откажат от предложението си да се проведе среща между президентите на Русия и на САЩ Владимир Путин и Доналд Тръмп, предава Интерфакс.\r\n„Когато нашите президенти говореха по телефона Тръмп предложи срещата да се проведе във Вашингтон, в Белия дом“, заяви Ушаков пред журналисти. Отговаряйки на въпрос кога ще се състои тази среща в първата или във втората половина от годината съветникът отговори, че това не е обсъждано. „Това е достатъчно интересна и позитивна идея“, допълни той.\r\nПомощникът на руския президент подчерта, че на 20 март, когато се състои телефонен разговор, не е имало обсъждане на конкретиката около срещата.\r\nНа 20 март Тръмп позвъни на руския си колега, за да го поздрави за изборната победа. Коментирайки състоялата се среща, американският президент заяви, че е готов да се срещне с президента на Русия „в не толкова далечното бъдеще“. Виктор Турмаков", "date": "2018.04.02", "title": "Интерфакс: Доналд Тръмп е предложил на Владимир Путин среща в Белия дом"}
{"url": "http://www.focus-news.net/news/2018/04/02/2506943/afp-donald-tramp-shte-prieme-yaponskiya-premier-za-obsazhdane-na-sreshtata-na-varha-sas-severna-koreya.html", "text": "Държавният глава на САЩ Доналд Тръмп ще се срещне с японския министър-председател Шиндзо Абе, за да обсъди планираната среща на върха със севернокорейския лидер Ким Чен-ун, предава AFP.\r\nОт Белия дом поясниха, че срещата между Тръмп и Абе ще се състои на 17-18 април в резиденцията на американския президент във Флорида. Двамата ще обсъдят „международната кампания за оказване на максимален натиск срещу Северна Корея“, се казва в разпространеното изявление. Тереза Герова", "date": "2018.04.02", "title": "AFP: Доналд Тръмп ще приеме японския премиер за обсъждане на срещата на върха със Северна Корея"}
{"url": "http://www.focus-news.net/news/2018/04/02/2506956/sofiya-vavezhda-se-vremenna-organizatsiya-na-dvizhenieto-vav-vrazka-s-poseshtenieto-na-prezidenta-na-republika-harvatiya.html", "text": "Въвежда се временна организация на движението във връзка с посещението на Президента на Република Хърватия. Това съобщиха от пресцентъра на Столична община. Забраняват се престоят и паркирането на пътни превозни средства както следва:\r\n- от 12.00 часа на 3 април до отпътуването на делегацията на 4 април на паркинга на „София Хотел Балкан“,\r\n- от 7.00 часа до 10.30 часа на 4 април на северозападната дъга на пл. „Св. Александър Невски“ между ул. „Оборище“ и ул. „11-ти август“ и на ул. „Оборище“ между ул. „Г. С. Раковски“ и пл. „Св. Александър Невски“. От 9.00 часа до 10.30 часа на 4 април се забранява влизането на пътни превозни средства по ул. „Оборище“ между ул. „Г. С. Раковски“ и пл. пл. „Св. Александър Невски“ само при необходимост и по преценка на отдел „Пътна полиция“ при СДВР.", "date": "2018.04.02", "title": "София: Въвежда се временна организация на движението във връзка с посещението на Президента на Република Хърватия"}
{"url": "http://www.focus-news.net/news/2018/04/02/2506953/sofiya-vazstanoveno-e-dvizhenieto-na-avtomagistrala-hemus-v-tunel-vitinya-v-posoka-varna.html", "text": "Възстановено е движението на автомагистрала \"Хемус\" в тунел \"Витиня\" в посока Варна. Това съобщиха от пресцентъра на Агенция \"Пътна инфраструктура\".", "date": "2018.04.02", "title": "София: Възстановено е движението на автомагистрала \"Хемус\" в тунел \"Витиня\" в посока Варна"}
{"url": "http://www.focus-news.net/news/2018/04/02/2506957/sliven-oblastnata-administratsiya-naznachi-dve-novi-sluzhitelki-po-natsionalni-programi-za-zaetost-na-uyazvimi-grupi.html", "text": "Две нови служителки започнаха работа в Областната администрация по национални програми за заетост на уязвими групи. Това съобщиха от пресцентъра на Областната администрация. Трудовите им договори са подписани от областния управител Чавдар Божурски, считано от 2 април 2018 година. \r\nЕдното работно място е за младши експерт, за срок от 2 години, по Националната програма за заетост и обучение на хора с трайни увреждания. Другото е за хигиенист, за срок от 1 година, по Национална програма „Помощ за пенсиониране“.\r\nПозициите бяха заявени от областната администрация в Бюрото по труда, откъдето насочиха лицата, отговарящи на условията на програмите.", "date": "2018.04.02", "title": "Сливен: Областната администрация назначи две нови служителки по национални програми за заетост на уязвими групи"}
{"url": "http://www.focus-news.net/news/2018/04/02/2506958/haskovo-obshtinata-e-podgotvila-praznichnata-programa-po-povod-velikden.html", "text": "Празничната програма на Община Хасково по повод Великден започва на 3 април с изложба на Реджина Калинова. Дъщерята на Ставри Калинов представя свои работи от 17.30 часа в галерия „Форум“. Това съобщиха от пресцентъра на Община Хасково. Подарък за децата на Хасково е магическият спектакъл „Абра театра“ в сряда от 10.30 часа в залата на ДКТ „Иван Димов“. Отново в сряда в 19.00 часа в същата зала е Великденския концерт с участието на  Детски хор \"Орфей\" с диригент Елена Цветкова, който ще изпълни Църковнославянски песнопения. Участват солистите Линка Стоянова - сопран, Петя Петрова – мецосопран както и Камерен оркестър Хасково с диригент Цанислав Петков.\r\nНа 5 април от 11.00 до 13.00 часа на площад „Общински“ ще се проведе Великденска работилница „Шарени яйца“. Децата от етнографската школа към Младежки център ще помагат на връстниците си да боядисват яйца чрез различни техники. В работилницата могат да участват всички деца решили да се научат да правят писани яйца. Децата ще имат възможност да помогнат в оцветяването на голямо стиропорено яйце.\r\nВеликденския фолклорен концерт е на 5 април от 18.30 часа на площад „Свобода“ с участието на  Народен оркестър при Община Хасково с диригент Димчо Йорданов и Танцов ансамбъл \"Южняци\" при читалище \"Пейо Яворов\" – Хасково с художествен ръководител Васко Димов.\r\nВходът за всички събития е свободен.", "date": "2018.04.02", "title": "Хасково: Общината е подготвила празничната програма по повод Великден"}
{"url": "http://www.focus-news.net/news/2018/04/02/2506961/burgas-dve-shampionski-titli-specheliha-momichetata-ot-zhenski-futbolen-klub-burgas.html", "text": "Две шампионски титли спечелиха момичетата от Женски футболен клуб „Бургас“, съобщиха от пресцентъра на Община Бургас. Момичетата от Женски футболен клуб „Бургас“ спечелиха титлата и при двете възрасти – девойки до 15 и до 19 г. на провелия се в родния им град турнир през уикенда. Освен домакините, в него взеха участие отборите на Женски футболен клуб „Варна“, Футболен клуб „Атлетико“ – град Монтана, Футболен клуб „Хасково“ и Женски футболен клуб „Златоград“.\r\nТурнирът премина при отлична организация от страна на ЖФК „Бургас“, подпомогната от Община Бургас, и добро настроение от страна на всички участници. Футболните срещи се проведоха в духа на феърплея и доброто съдийство.\r\nОсвен купите за 1 място и в двете възрастови категории, ЖФК “Бургас“ спечелиха и три индивидуални награди: „голмайстор на турнира“ – Венелина Колева, „най-полезен играч“ – Йоана Станкова и „най-добър треньор“ – Даниела Димитрова.", "date": "2018.04.02", "title": "Бургас: Две шампионски титли спечелиха момичетата от Женски футболен клуб „Бургас“"}
{"url": "http://www.focus-news.net/news/2018/04/02/2506960/yambol-sas-zapoved-na-kmeta-georgi-slavov-se-zabranyava-kapaneto-v-otkritite-vodoemi-na-teritoriyata-na-obshtinata.html", "text": "Със заповед на кмета на Община Ямбол Георги Славов се забранява къпането в следните водни площи- коритото на река Тунджа на територията на общината, водоемите в местността Гърлата, язовир „Двата чучура” – Кринчовица, Главен напоителен канал - 7 на територията на общината, Гребен канал и Открит плувен басейн в комплекс „Вега“, намиращ се на ул. „Ямболен” №12 в Ямбол. Това съобщиха от Община Ямбол.\r\nЗакритият плувен басейн на ПГ „Васил Левски” е определен като разрешено за къпане място.\r\nСъс заповедта се задължават „Инертни материали Ямбол” АД да обезопаси водоемите в местността „Гърлата” и „Напоителни системи” ЕАД да постави табели, забраняващи къпането на Главен напоителен канал 7, съгласно изискванията на Наредбата за водноспасителната дейност и обезопасяването на водните площи\r\nДирекция “Общинска собственост и икономически дейности“ съвместно с ОП “Комунални и обредни дейности”, ОП “Паркове и зони за отдих” и ОП “Спортни имоти” следва да организират и поставят табели, забраняващи къпането по коритата на река Тунджа на територията на общината и на „Гребен канал“ в срок до 20.04.2018 г.", "date": "2018.04.02", "title": "Ямбол: Със заповед на кмета Георги Славов се забранява къпането в откритите водоеми на територията на общината"}
{"url": "http://www.focus-news.net/news/2018/04/02/2506962/dobrich-obshtinata-uvelichava-razmera-na-ednokratnata-finansova-pomosht-za-daroviti-detsa.html", "text": "Общината увеличава размера на еднократната финансова помощ за даровити деца. Това е одобрено от общинските съветници на последното им редовно заседание, предаде кореспондент на Радио „Фокус” – Варна. За първо място финансовото подпомагане е в размер на 160 лева (при 100 лв. досега), за второ – 130 лева (при 80 лв. досега), а за трето – 100 лева (при 60 лв. досега).Това съобщи д-р Емилия Баева, зам.-кмет „Хуманитарни дейности“. Увеличението е в изпълнение на Общинската програма на мерките за закрила на деца с изявени дарби от държавни и общински училища за 2018 г. Финансирането на Програмата се осъществява със средства от държавния и общинския бюджет. За 2018 година Община град Добрич осигурява 5 000 лева. Тези средства ще се отпускат за ученици до 18–годишна възраст от общинско училище, класирани индивидуално на първо, второ или трето място на национален или международен конкурс, олимпиада или състезание, включени в Националната програма за годината, когато възрастовата група не се подпомага със стипендия съгласно нормативната уредба. Ще бъдат подкрепени и деца до 18–годишна възраст от общински училища, класирани на първо, второ или трето място на конкурс, олимпиада или състезание в областта на изкуството, науката или спорта на общинско, областно, регионално, национално или международно ниво през 2018 г. Закрилата на деца с изявени дарби е система от мерки за насърчаване на творческите заложби и потребности на децата и стимулиране чрез стипендии и eднократно финансово подпомагане. Тя се осъществява от министъра на културата, министъра на образованието и науката, министъра на младежта и спорта и от кметовете на общините. Миналата година по тази програма Община град Добрич е предоставила закрила чрез еднократно подпомагане на 27 талантливи деца, а стипендии от съответните министерства са получили 5 деца  от добруджанския град. \r\nЖулиета НИКОЛОВА", "date": "2018.04.02", "title": "Добрич: Общината увеличава размера на еднократната финансова помощ за даровити деца"}
{"url": "http://www.focus-news.net/news/2018/04/02/2506963/kyustendil-povishena-e-opasnostta-ot-padashti-kamani-vav-visokoplaninskite-rayoni-na-oblastta.html", "text": "Повишена е опасността от падащи камъни във високопланинските райони на областта. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София през Конявската планина и в участъците Бобошево – Четирци и Ваксево – Друмухар. Пътните настилки са предимно сухи. Нормален е трафикът по автомагистрала „Струма” и главен път Е-79. Слабо натоварено е движението в посока ГКПП „Гюешево”. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 30 юни.\r\nВенцеслав ИЛЧЕВ", "date": "2018.04.02", "title": "Кюстендил: Повишена е опасността от падащи камъни във високопланинските райони на областта"}
{"url": "http://www.focus-news.net/news/2018/04/02/2506945/radio-svobodna-evropa-zoran-zaev-otchete-optimizam-za-reshavaneto-na-spora-za-imeto.html", "text": "Македонският министър-председател Зоран Заев заяви по време на среща с министъра на външните работи Никола Димитров, че има позитивни очаквания по спора за името. Според него условностите в преговорите означават, че има разбирателство по въпросите свързани със спора, предава радио  „Свободна Европа“  в своята македонска редакция.\r\n„Ако някой ме пита дали съм повече или по-малко оптимист, аз съм по-позитивен след срещата, която Димитров имаше с гръцкия си колега Никос Кодзиас във Виена под ръководството на посредника на ООН Матю Нимиц“, заяви Заев.\r\nТой също така каза, че след Великденските празници може да се проведе среща на председателите на партиите относно името. ВМРО-ДПМНЕ заяви, че няма да има лидерска среща или друга среща, свързана с преговорите за имена. Виктор Турмаков", "date": "2018.04.02", "title": "Радио „Свободна Европа“: Зоран Заев отчете оптимизъм за решаването на спора за името"}
{"url": "http://www.focus-news.net/news/2018/04/02/2506964/pazardzhik-104-dobrovoltsi-ot-pette-detski-politseyski-upravleniya-v-oblastta-posetiha-akademiyata-na-mvr.html", "text": "104 доброволци от петте Детски полицейски управления при ОДМВР – Пазарджик посетиха Академията на МВР, Главна дирекция „Национална полиция“, сектор „ Зоополиция и кинология“ при ГДНП и конна база при СДВР. Това съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. „В Академия на МВР учениците разгледаха историческия музей и изложбата, в които са изложени  полицейски униформи на различни държави, полицейско оборудване от миналото до днес, знамето на българската полиция. Доброволците бяха посрещнати и от преподавателите по криминалистика и стрелкова подготовка в учебните кабинети, където се обучават курсантите и бяха запознати с дисциплините  изучавани от тях. Малко по-късно в Главна дирекция „Национална полиция“ доброволците от ДПУ бяха посрещнати и приветствани от старши комисар Благородна Макева, заместник-директор на ГДНП. Старши комисар Макева направи бързо „препитване“ на тийнейджърите с въпроси по оказване на долекарска помощ, безопасност на движението, видовете помощни средства използвани от полицията. Пред сградата на ГДНП  учениците бяха приятно изненадани и много впечатлени от представената демонстрация по обезвреждане , обискиране и задържане на извършител на престъпление, която бе организирана от сектор „Реагиране и проникване“. В отдел „Пътна полиция“ децата посетиха залата за видеоконтрол и залата, в която се обработват електронните фишове на чуждестранните водачи  на МПС, извършили нарушения в България. С радост изпробваха светлинните и звуковите сигнали на служебните автомобили на пътните полицаи. Водачите на служебни кучета в сектор „Зоополиция и кинология“ също зарадваха учениците с подготвените демонстрации със служебните кучета. Най- голяма емоция у децата предизвикаха двете малки двумесечни  кученца, които са най- новите попълнения в сектора. Тук основната дейност е развъждане и качествена дресировка на служебни кучета за цялата страна. За финал на пълния с положителни емоции ден в конната база при Столичната дирекция на вътрешните работи децата разгледаха и се сприятелиха със служебните коне. Тези грациозни и внушителни служебни животни са използват предимно за охрана на масови мероприятия на територията на столицата и са незаменими помощници на полицаите. Екскурзията бе организирана и реализирана, като част от дейностите по Национална превантивна програма „Детско полицейско управление“, в която към ОДМВР- Пазарджик са включени пет училища от областта: НУ „Никола Фурнаджиев“ гр. Пазарджик, СУ „Христо Ботев“ гр. Септември, СУ „Св.св. Кирил и Методий“ гр. Велинград, ОУ „Проф. Марин Дринов“ гр. Панагюрище и ОУ „Свети Патриарх Евтимий“ гр. Пещера. Посещението бе осъществено със специалното съдействие на Община Пазарджик, Община Септември, Община Велинград  и „Транс сервиз“ гр. Пещера“, коментира Стоянов.\r\nВаня НИКОЛОВА", "date": "2018.04.02", "title": "Пазарджик: 104 доброволци от петте Детски полицейски управления в областта посетиха Академията на МВР"}
{"url": "http://www.focus-news.net/news/2018/04/02/2506936/faz-germanski-sad-shte-obyavi-reshenie-za-ekstraditsiyata-na-karles-puchdemon.html", "text": "Тази седмица ще стане известно решението на съда в провинция Шлезвиг-Холщайн за възможното екстрадиране от Германия на бившия лидер на Каталуния Карлес Пучдемон, съобщава вестник Die Frankfurter Allgemeine Zeitung.\r\nБившият председател на Женералитета на Каталуния Карлес Пучдемон прекара Великденските празници в затвора. Още след арестуването му главният прокурор в Ноймюнстер заяви, че няма да разгледа молбата за екстрадицията му преди Великден, така че решение по случая ще се очаква след празника, който западните християни отбелязаха тази година на 1 април. \r\nПучдемон бе арестуван в неделя, 25 март, на магистрала в Германия. Бившият каталунски лидер пътуваше от Финландия към Белгия, но бе задържан от германската полиция на основание международна заповед за арест, издадена от Испания.Тереза Герова", "date": "2018.04.02", "title": "FAZ: Германски съд ще обяви решение за екстрадицията на Карлес Пучдемон"}
{"url": "http://www.focus-news.net/news/2018/04/02/2506965/sport-marsiliya-zagubi-vratarya-si-za-poveche-ot-mesets.html", "text": "Вратарят на Марсилия Стийв Манданда получи травма по време на мача от френското първенство срещу Дижон. Вратарят ще пропусне между четири и шест седмици игра заради травма на бедрото. \r\nПо-рано стана известно, че и защитникът на Марсилия Адил Рами също ще пропусне заради нараняване две седмици. Виктор Турмаков", "date": "2018.04.02", "title": "Спорт: Марсилия загуби вратаря си за повече от месец"}
{"url": "http://www.focus-news.net/news/2018/04/02/2506966/veliko-tarnovo-40-bezrabotni-ot-obshtina-svishtov-zapochnaha-obuchenie-po-proekt-restart.html", "text": "40 безработни от Свищовска община започнаха обучение по проект „Рестарт“. Те са включени в курсове за придобиване на специализирани умения, свързани с професиите  „Готвач” и „Оператор на компютър”. Това каза за Радио „Фокус“ – Велико Търново Вера Алексиева, експерт от Дирекция „Бюро по труда“ – Свищов. Обученията ще продължат до месец май, след което ще се осигури заетост на 40% от включените в тях. Проект „Рестарт“ цели създаването на устойчива заетост на лица от уязвимите групи на пазара на труда, както и придобиване на професионална квалификация и ключови компетентности. Средствата за реализация на проекта са осигурени от държавния бюджет в съответствие с Националния план за действие по заетостта за 2018 година.\r\nЛуиза ТРАНЧЕВА", "date": "2018.04.02", "title": "Велико Търново: 40 безработни от община Свищов започнаха обучение по проект „Рестарт“"}
{"url": "http://www.focus-news.net/news/2018/04/02/2506947/afp-donald-tramp-e-predlozhil-sreshta-na-visoko-ravnishte-s-vladimir-putin-v-beliya-dom.html", "text": "Според съветник в Кремъл президентът на САЩ Доналд Тръмп е предложил да се срещне с руския си колега Владимир Путин в Белия дом, когато двамата са говорили миналия месец по телефона преди масовото изгонване на руски дипломати от САЩ, предава  AFP.\r\n„Тръмп предложи провеждането на среща в Белия дом“, заяви съветникът на Путин по международната политика Юрий Ушаков. Виктор Турмаков", "date": "2018.04.02", "title": "AFP: Доналд Тръмп е предложил среща на високо равнище с Владимир Путин в Белия дом"}
{"url": "http://www.focus-news.net/news/2018/04/02/2506971/blagoevgrad-inspektori-ot-direktsiya-inspektsiya-po-truda-sa-stanali-zhertva-na-agresivno-povedenie-ot-strana-na-proveryavano-litse.html", "text": "В опит да изпълнят служебните си задължения, инспектори от Дирекция „Инспекция по труда“ Благоевград са станали жертва на агресивно поведение от страна на проверявано лице, представило се като Антон Балтаджиев. Това съобщиха от пресцентъра на ИА \"Главна инспекция по труда\". Лицето не е допуснало проверяващите да извършат проверка на строителен обект, на който са работили около 10 работници. Санкцията за неоказано съдействие е 20 000 лв. В последствие лицето е разпространило клип, в който обвинява контролните органи на Агенцията в тормоз и рекет в частен имот. За неоснователните обвинения ИА ГИТ ще сезира компетентните органи, за да му бъде потърсена отговорност.\r\nСпоред закона инспекторите по труда имат право „да посещават по всяко време министерства, други ведомства, предприятията и местата, където се извършва работа“, което е основание да бъде стартирана проверка на визирания строеж. Обектът на контрол е идентифициран, след като при посещение на други предприятия в района инспекторите са установили визуално, че се извършва дейност от около 10 строителни работници. Работниците работят на втора плоча без лични предпазни средства и се подготвят да изливат бетон. Обектът не е обособен по надлежния ред с информационна табела.\r\nЗаради агресивното поведение на проверяваното лице е потърсено съдействие от полицията. До пристигането на органите на реда работниците са напуснали обекта. Инспекцията по труда продължава проверката. Ще бъдат изискани документи от общината и от Регионалната дирекция за национален строителен надзор, за да се установи статутът на строежа.", "date": "2018.04.02", "title": "Благоевград: Инспектори от Дирекция „Инспекция по труда“ са станали жертва на агресивно поведение от страна на проверявано лице"}
{"url": "http://www.focus-news.net/news/2018/04/02/2506968/prof-stoyan-marinov-varnenska-turisticheska-kamara-okolo-20-hotela-koito-razpolagat-s-vatreshni-baseyni-i-spa-tsentrove-shte-posreshtat-turisti-po-velikden.html", "text": "Около 20 хотела в курортите край Варна, които разполагат с вътрешни басейни и СПА центрове, ще посрещат туристи по Великден, основно румънски граждани. Това каза в интервю за Радио „Фокус“ – Варна проф. Стоян Маринов, член на УС на Варненска туристическа камара. „Повечето от тях ще ползват 4-дневни пакети с 3 нощувки при средна цена около 50 – 60 евро за ден по формулата ол инклузив“, добави проф. Стоян Маринов. „В пакета са включени посещения на Катедралата във Варна, на параклиса в курорта „Златни пясъци“, игри, свързани с празниците, игри, в които се боядисват яйца, след това надборване с боядисани яйца. Харесва им на румънските туристи. Много малък е процентът на българите, които предпочитат да идват на море по време на тези празници“, заяви проф. Стоян Маринов. По думите му обикновено жителите на Варна и българите като цяло по Великден пътуват към чужди дестинации. „Част от хората предпочитат Истанбул, където хотелите също предлагат доста интересни забавления, свързани с нашите традиции. Други предпочитат Гърция или автобусни екскурзии до западноевропейски градове. По Черноморието румънските гости са нашите традиционни туристи“, каза още проф. Стоян Маринов.\r\nМарияна ВАЛЕНТИНОВА", "date": "2018.04.02", "title": "Проф. Стоян Маринов, Варненска туристическа камара: Около 20 хотела, които разполагат с вътрешни басейни и СПА центрове, ще посрещат туристи по Великден"}
{"url": "http://www.focus-news.net/news/2018/04/02/2506970/vitsepremierat-valeri-simeonov-e-patron-na-initsiativata-kompaniya-na-godinata-posvetena-na-predizvikatelstva-pred-ikonomikata-na-balgariya.html", "text": "На 19 април 2018 г. в хотел \"Маринела\" ще се проведе четвъртото издание на „Компания на годината – Успехът на фокус” – целодневно бизнес събитие, организирано от сп. Bulgaria Business Review, сп. Business Lady и Business Lady Club, съобщиха организаторите от списание Business Lady.\r\n„България днес е изправена пред безпрецедентни предизвикателства по отношение на пазара на труда. За пръв път в модерната ни история икономиката ни работи близо до максималния си капацитет и имаме остър недостиг на кадри в почти всички бизнес сектори. Успешното партньорство между правителството и бизнеса позволи да се направят първите стъпки в либерализирането на вноса на квалифицирани работници от трети държави. Надявам се именно чрез подобно взаимодействие да се набележат още перспективни мерки, които да позволят на българската икономика да използва максимално и надгради най-ценния си ресурс – хората”, отбеляза вицепремиерът по икономическата и демографската политика Валери Симеонов, който е патрон на икономическия форум и годишните награди „Компания на годината”. \r\nНай-актуалните теми и основни предизвикателства пред икономиката на България са предмет\r\nна форума, който ще се проведе от 9.30 часа сутринта на 19 април. Бизнес и Държава ще обсъдят как образованието да се развива в синхрон с новите изисквания на бизнеса.\r\n“Икономика на хората” е водещата тема, по която най-добрите специалисти в България ще анализират пазара на труда в условията на криза на човешкия ресурс в страната.\r\nВторият панел ще акцентира върху “Изграждане и утвърждаване на работодателска марка” /Employer branding/. Ще бъдат изнесени лекции с добри практики за изграждането на работодателска марка и иновациите в областта на привличане и задържане на кадри.\r\nИкономическият форум ще приключи с една от най-актуаните теми, а именно „Цифрова икономика и умения на бъдещето”. Венцислав Караджов, председател на Комисията за защита на личните данни ще вземе участие, като даде ценна информация за промените във влизащия в сила „Общ регламент за защита на личните данни”.\r\nВечерта за четвърта поредна година ще се състои Церемонията по награждаване на компаниите, които реализират успешни практики у нас, повишаващи доверието на клиенти и служители към тях и превръщащи ги в предпочитания партньор в бизнеса.\r\nНаградите се връчват за заслуги, свързани с: развитие на човешкия капитал; непрекъснато повишаване на качеството на предлагания продукт/услуга; ефективност и прозрачност; конкурентоспособност и иновации; клиентски подход; успешен бизнес модел; ноу-хау; добро пазарно позициониране; устойчиво развитие и други.", "date": "2018.04.02", "title": "Вицепремиерът Валери Симеонов е патрон на инициативата „Компания на годината”, посветена на предизвикателства пред икономиката на България"}
{"url": "http://www.focus-news.net/news/2018/04/02/2506972/pernik-rayonnata-prokuratura-predade-na-sad-mazh-uchastval-v-telefonna-izmama-za-3-700-lv.html", "text": "Районна прокуратура - Перник е внесла обвинителен акт срещу Х.И. за участие в измама, в резултат на която била причинена имотна вреда. Това съобщиха от пресцентъра на Апелативна прокуратура - София. На 5 юни 2017 г., в град Перник, обвиняемият И., в съучастие като помагач с други лица, умишлено ги улеснил в извършването на престъпно деяние, с цел имотна облага. \r\nПострадалият Е.К. бил въведен в заблуждение от неустановени по делото лица, че ще бъде убит, ако не им даде пари. За по-голяма убедителност по-късно с мъжа бил проведен разговор „от полицейски служител“, който му предложил да съдейства на органите на МВР при провеждане на акция по задържането на престъпниците. За целта той следвало да предостави исканите средства. \r\nОбвиняемият участвал в измамата като отишъл до дома на Е.К. и взел оставените от заблудения мъж 3 700 лева, с което му била причинена имотна вреда. \r\nПредстои делото да продължи в съда.", "date": "2018.04.02", "title": "Перник: Районната прокуратура предаде на съд мъж, участвал в телефонна измама за 3 700 лв."}
{"url": "http://www.focus-news.net/news/2018/04/02/2506969/daily-sabah-turskiyat-sad-izdade-zapoved-za-arest-na-fethullah-gyulen-za-ubiystvoto-na-ruskiya-poslanik-andrey-karlov.html", "text": "Турският съд издаде заповед за арест за Фетхуллах Гюлен и за други седем заподозрени за участие в убийството на бившия руски посланик в Турция Андрей Карлов, пише  Daily Sabah.\r\nНа 19 декември 2016 г. полицейският служител Мевлют Алтънташ застреля Карлов по време на изложба в Анкара. Гюлен и седмината протестиращи са обвинени за „направление на убийство“. Турските власти смятат, че физическият убиец на Карлов има връзки с движението на Гюлен, който се смята и за организатор на опита за преврат в страната от 15 юли 2016 г. \r\nСпоред турските власти убийството е целяло проваляне на подобряването на отношенията между Турция и Русия.  Виктор Турмаков", "date": "2018.04.02", "title": "Daily Sabah: Турският съд издаде заповед за арест на Фетхуллах Гюлен за убийството на руския посланик Андрей Карлов"}
{"url": "http://www.focus-news.net/news/2018/04/02/2506975/sliven-108-uchenitsi-ot-tsyalata-strana-uchastvaha-v-natsionalnata-olimpiada-po-balgarski-ezik-i-literatura-koyato-se-provede-v-grada.html", "text": "108 ученици от цялата страна участваха в Националната олимпиада по български език и литература, която се проведе на 1 април в Сливен. Това съобщиха от Областна администрация - Сливен. Събитието бе предшествано от техническа конференция в зала „Зора“. Приветствие от името на областния управител Чавдар Божурски към участниците, оценяващите комисии от университетски преподаватели и организаторите от Министерството на образованието и РУО поднесе зам. областният управител Димитринка Петкова. Тя подчерта, че Сливен е домакин на национална олимпиада по тези две дисциплини за първи път, приветства организаторите, поздрави участниците за това, че със знанията и таланта си са се класирали до това състезание.\r\nГл. експерт Надежда Тодорова от РУО - Сливен информира областната администрация, че учениците са били разпределени в четири възрастови групи. Всяка група е имала различни задачи: тест, отговор на литературен въпрос, есе и интерпретативно съчинение. Комисия под председателството на гл.ас.д-р Димка Димитрова от Великотърновския университет „Св. св. Кирил и Методий“ оценява работите на първата група, в която влизат седмокласниците. Проф. д-р Адриана Дамянова от СУ „Св. Климент Охридски“ оглавява комисията за групата на учениците от 8, 9 и 10 клас. Работите на най-големите участници от 11 и 12 клас, ще бъдат оценявани от комисия под ръководството на доц.д-р Бойко Пенчев от СУ „Св. Климент Охридски“. Членове на комисиите са преподаватели от университетите в София, Пловдив, Благоевград, Кърджали. Сред тях са и две гимназиални преподавателки по български език и литература – Росица Калайджиева от Кърджали и Веселина Симеонова от Сливен. За радост на домакините, в националната олимпиада участваха петима ученици от Сливен, четирима от природоматематическата и един от хуманитарната гимназия. „Комисиите проверяват и оценяват работите на участниците. Очакваме резултатите да бъдат обявени до 5 април. Тогава ще станат известни имената на лауреатите“, заяви гл.експерт Тодорова от РУО - Сливен. Тя добави, че за ръководителите и родителите на децата е била организирана разходка из Сливен. Със съдействието на Регионалния исторически музей те са посетили Къщата на сливенския бит и Къщата на Добри Чинтулов.", "date": "2018.04.02", "title": "Сливен: 108 ученици от цялата страна участваха в Националната олимпиада по български език и литература, която се проведе в града"}
{"url": "http://www.focus-news.net/news/2018/04/02/2506973/zhena-obeshtala-osiguryavane-na-rabota-na-stroitelen-obekt-v-italiya-e-predadena-na-sad-za-izmama.html", "text": "Жена, обещала осигуряване на работа на строителен обект в Италия, е предадена на съд за измама, съобщават от Апелативна прокуратура-София. Районна прокуратура – Петрич е внесла обвинителен акт срещу Е. В. за извършено от нея престъпление по чл. 209, ал. 1, вр. чл. 26, ал. 1 от НК. Според прокуратурата обвиняемата Е.В. с цел да набави за себе си имотна облага възбудила и поддържала заблуждение у седем лица от гр. Петрич, с което им причинила вреда в общ размер от 350 лева. \r\nИзмамницата публикувала в интернет сайт „Топ обяви“ предложение за работа на строителен обект в гр. Милано, която предизвикала интерес. Жената се представяла като Г.И. от гр. Враца и отговаряла на обаждания на посочения от нея телефон. \r\nВпоследствие, по време на присъствени срещи в гр. Враца и гр. Петрич, тя заявявала, че наетите строителни работници ще получават по четиридесет евро на ден и ще им бъде осигурено жилище под наем. За тази цел желаещите следвало да й заплатят сумата от по сто евро, представляваща транспортни разходи до Италия. \r\nВ действителност тя нито изпълнила обещания от нея ангажимент, нито имала право да осъществява подобни услуги, тъй като не била регистрирана в Агенцията по заетостта и нямала съответно Удостоверение за извършване на тази дейност. \r\nС тези обещания за осигуряване на работа, на нейна банкова сметка били преведени суми от по петдесет лева от седемте лица, с което им била причинена имотна вреда. \r\nПредстои съдът да насрочи разпоредително заседание.", "date": "2018.04.02", "title": "Жена, обещала осигуряване на работа на строителен обект в Италия, е предадена на съд за измама"}
{"url": "http://www.focus-news.net/news/2018/04/02/2506980/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Пътните настилки са сухи и нормално проходими. През деня е регистриран един инцидент на пътя Симитли – Кресна след тунел „Криви“. Това съобщиха за Радио „Фокус“ – Пирин от Областно пътно управление – Благоевград. При пътнотранспортното произшествие автомобил се е преобърнал, в следствие на което е пострадал водачът му. За няколко часа движението се извършваше само в една лента. Няма въведени ограничения за движението в областта. Повишена опасност от падащи камъни има в Кресненското дефиле и по второкласен път-19 Симитли – Гоце Делчев.\r\nЛивия НИНОВА", "date": "2018.04.02", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/04/02/2506974/ekathimerini-spored-gratskoto-pravitelstvo-turtsiya-iska-da-izpolzva-zadarzhanite-na-neyna-teritoriya-dvama-gratski-voynitsi-po-politicheski-prichini.html", "text": "Прессекретарят на гръцкото правителство Димитрис Цанакополус заяви, че турският президент Реджеп Тайип Ердоган използва случая със задържаните гръцки войници, за да извлече политически ползи. Според него опитът на Турция да ескалира напрежението по различните фронтове, „не е ефективен път“, пише  Ekathimerini.\r\n„Ердоган не смее да свърже двата въпроса пряко, той се опитва по недиректен начин да контрабалансира случая с осмината турски войници, попаднали в Гърция след опита за преврат в страната му с този с двамата гръцки войници“, смята Цанакополус. „Не мисля, че подобни коментари имат смисъл, тъй като и двата случая са коренно различни“ ,допълни той.\r\nСъщевременно прессекретарят на правителството обвини опозиционната партия „Нова демокрация“, че отказва да влезе в диалог по външната политика. „По време на ръст на напрежението, Атина трябва да решава въпросите. Отказът на „Нова демокрация“ да се срещне с външния министър Никос Кодзиас „създава дори още по-големи проблеми и напрежение“. Виктор Турмаков", "date": "2018.04.02", "title": "Ekathimerini: Според гръцкото правителство Турция иска да използва задържаните на нейна територия двама гръцки войници по политически причини"}
{"url": "http://www.focus-news.net/news/2018/04/02/2506976/blagoevgrad-bez-problemi-se-izvarshva-preminavaneto-prez-gkpp-ilinden.html", "text": "Без проблеми се извършва преминаването през ГКПП „Илинден“. Това съобщиха за Радио „Фокус“ – Пирин от Главна дирекция „Гранична полиция“. На граничен пункт „Кулата“ трафикът е интензивен на изход за товарни автомобили.\r\nЛивия НИНОВА", "date": "2018.04.02", "title": "Благоевград: Без проблеми се извършва преминаването през ГКПП „Илинден“"}
{"url": "http://www.focus-news.net/news/2018/04/02/2506977/dimitar-machuganov-naz-poveche-ot-polovinata-zemedelski-proizvoditeli-ne-mogat-da-si-pozvolyat-nivomeri.html", "text": "Повече от половината земеделски производители не могат да си позволят нивомери. Това каза в интервю за Радио „Фокус“ – Велико Търново Димитър Мачуганов, член на УС на Националната асоциация на зърнопроизводителите (НАЗ) и зърнопроизводител от Ловеч. Той добави, че голяма част от производителите използват бази, които са извън регулация. „Ние не можем да извадим документи за съществуващите бази, които ползваме. Повечето от колегите са си купили по една-две сгради в бившите ТКЗС-та и АПК-та. Там са си построили работилничка с навес. Кажете ми как да построят ведомствена бензиностанция, която да отговаря на изискванията с нивомерите и как да извадят документи“, каза още Мачуганов. Той посочи, че за целта земеделските производители трябва да представят и банкова гаранция, чиито минимален размер е 20 000 лева. „Ако нямаш капитал, трябва да заложиш нещо, за да има обезпечение. Повечето земеделски производители нямат възможност да си извадят документи – подробен устройствен план, разрешителни за строеж и т.н. Болшинството от колегите нямат възможност за ведомствени бензиностанции с нивомери. В такива случаи те трябва да отиде до бензиностанция, но как да се случи това, когато най-близката е на 35 - 40 км например. Трябва всички да станат престъпници и да разкарват нелегално горива“, добави Мачуганов. По думите му от новите изисквания ще пострадат предимно малките и средни земеделски производители. „Големите земеделски компании вече са си построили ведомствени бензиностанции, които разполагат с нивомери. Имат назначени лица, които да отговарят за транспорта, както и ADR камиони. Това прави малките производители неконкурентноспособни. Големите ще купуват от евтиното гориво, а бизнесът на малките, които не могат да си позволят ведомствени бензиностанции, ще затъва“, посочи Мачуганов.\r\nНадежда КРЪСТЕВА", "date": "2018.04.02", "title": "Димитър Мачуганов, НАЗ: Повече от половината земеделски производители не могат да си позволят нивомери"}
{"url": "http://www.focus-news.net/news/2018/04/02/2506978/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.04.02", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/04/02/2506984/ivan-totev-kmet-na-plovdiv-do-kraya-na-sedmitsata-puskame-obshtestvena-porachka-za-aktualizatsiya-na-obshtiya-ustroystven-plan-na-grada.html", "text": "До края на седмицата ще бъде пусната обществената поръчка за актуализация на Общия устройствен план на Пловдив. Това съобщи пред журналисти кметът на града Иван Тотев, предаде репортер на Радио „Фокус” - Пловдив. Според кмета озеленяването е последователна политика на Общината в последните години. „Пловдив става зелен град, каквото и да се говори политически”, каза кметът. Той добави, че Общината полага огромни грижи за залесяването на районите. „Ще продължим тази политика и в следващите 50 години ще се види картината”, каза още Иван Тотев. По думите му само в район „Тракия” ще бъдат залесени около 75 дка до края на годината. След това ще се работи за алейната мрежа и детските площадки. „Най-голям проблем е район „Южен” в момента, който е и най-гъсто населен”, посочи кметът. По думите му в следващите години ще се види и там резултатът. Иван Тотев каза още, че общината няма да продава терени в „Тракия” и всичко, което е общинско ще се залеси. „Тук терени няма да продаваме, включително и в зоната към пощата. Ще си остане както сме го планирали, поне до пощата в „Тракия” ще бъде зелено”, добави кметът.\r\nЦветана ТОНЧЕВА", "date": "2018.04.02", "title": "Иван Тотев, кмет на Пловдив: До края на седмицата пускаме обществена поръчка за актуализация на Общия устройствен план на града"}
{"url": "http://www.focus-news.net/news/2018/04/02/2506959/ria-novosti-v-kremal-izraziha-nadezhda-che-moskva-i-vashington-shte-mogat-da-ustanovyat-dialog.html", "text": "Съветникът в Кремъл Юрий Ушаков заяви, че Русия разчита, че, когато САЩ прекратят действията си по „Случая Скрипал“, Москва и Вашингтон ще успеят да започнат конструктивен диалог, предава РИА Новости.\r\n„Иска ми се да вярвам, че ще започнат. Преди всичко искам да се надявам, че тези действия, които американците предприеха на основата на недоказани обвинения ще бъдат прекратени, за да можем да започнем сериозен и конструктивен диалог“, заяви Ушаков.\r\nПо-рано съветникът на руския президента Владимир Путин заяви, че президентът на САЩ Доналд Тръмп е предложил да се проведе среща.  Виктор Турмаков", "date": "2018.04.02", "title": "РИА Новости: В Кремъл изразиха надежда, че Москва и Вашингтон ще могат да установят диалог"}
{"url": "http://www.focus-news.net/news/2018/04/02/2506983/vidin-intenziven-e-trafikat-po-republikanskata-patna-mrezha.html", "text": "Интензивен е трафикът по републиканската пътна мрежа в областта. Това каза за Радио „Фокус“ – Видин дежурният служител в Областно пътно управление – Видин. Той посочи, че най-много автомобили се движат по път I-1 Монтана – Видин в посока за граничен пункт „Дунав мост 2“. Натоварено е движението в участъка Видин – Дунавци. Във Видин трафикът е интензивен на входно изходните артерии на града и по бул. „Панония“. В централната градска част пред някои от светофарите се образуват задръствания.\r\nАнна ЛОЗАНОВА", "date": "2018.04.02", "title": "Видин: Интензивен е трафикът по републиканската пътна мрежа"}
{"url": "http://www.focus-news.net/news/2018/04/02/2506985/sliven-kotlenskiyat-prohod-e-otvoren-za-vsichki-prevozni-sredstva-patnite-nastilki-sa-suhi.html", "text": "Нормална е обстановката по пътищата в Сливенска област, съобщиха от Областно пътно управление. Няма нововъведени ограничения за пътуващите. Пътните настилки са сухи и нормално проходими. Затворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.04.02", "title": "Сливен: Котленският проход е отворен за всички превозни средства, пътните настилки са сухи"}
{"url": "http://www.focus-news.net/news/2018/04/02/2506986/dobrich-vavezhda-se-vremenna-organizatsiya-na-dvizhenieto-vav-vrazka-s-izpalnenieto-na-proekta-za-vodniya-sektor-v-grada.html", "text": "Поради ремонтни дейности във връзка с реализацията на ”Интегриран проект за подобряване на водния сектор в град Добрич” и затваряне за движение на ул. ”Никола Петков” от 3 април 2018 г. е въведена временна организация на движението. Това съобщиха от пресцентъра на Общината. Дейностите стартират в участъка  от кръстовището на Спортно училище ”Г. Ст. Раковски” до кръстовището на бивше СОУ ”Дора Габе”. \r\nАвтобусите на градски транспорт по линии 124, 170, 203, 233 и 301 ще се движат по обходен маршрут от Спортно училище ”Г. Ст. Раковски”, Детскa яслa ”Пролет”, ул. ”Ст. Стамболов” до бившето СОУ ”Дора Габе”. \r\nПоради въведената временна организация на движението и невъзможността да се обслужват спирки РУМ и Дружба 2, пътниците ще използват временна такава до бл. 18, за периода на затваряне на ул. ”Н. Петков”. \r\nВъв връзка с увеличаващия се обем на работа по проекта и броя на улиците, по които се извършват дейности Община гр. Добрич призовава всеки заинтересован да следи актуалната информация на сайта www.dobrich.bg.", "date": "2018.04.02", "title": "Добрич: Въвежда се временна организация на движението във връзка с изпълнението на проекта за водния сектор в града"}
{"url": "http://www.focus-news.net/news/2018/04/02/2506967/inzh-doncho-atanasov-api-mezhdu-15-i-20-april-shte-se-bade-otvoren-obhodniyat-pat-na-srutishteto-kray-tikale.html", "text": "Между 15 и 20 април ще се бъде отворен обходният път на срутището край Тикале,  такива се разчетите. Това заяви на пресконференция в Смолян председателят на Управителния съвет на Агенция „Пътна инфраструктура“ инж. Дончо Атанасов, предаде репортер на Радио „Фокус“ – Смолян. „Решението за направата на обходния път е изключително правилно. Този път ще остане за общината за десетки години. Нямаме намерение той да бъде претупан и да се пусне движението, тъй като това трябва да се случи по всички правила и норми на проектирането и безопасността на движението. Строителят денонощно работи особено при тежките метеорологични условия през последните дни, хората не спряха да работят. Сега има над 200 човека на обекта, работи се от тъмно до тъмно. Пътят е с габарит 6.5 метра, на кривите до 8 метра. В зависимост от наклоните и параметрите, които са пътя и кривите, седемте проектанта които са на терен, ще дадат предписание със знаци и маркировки, какъв ще бъде тонажът за преминаване“, каза още инж. Атанасов. Той отбеляза, че мероприятията във Влахово са изключително сложни, тъй като там не е било възможно да се пусне двупосочно движение. „По тази причина всички мероприятия в урбанизирана и извънурбанизирана територия ще са по всички правила с комисии и разрешение за строеж. Не сме губили и една минута от това да се осигури и направи този обходен път“, добави инж. Атанасов. Той уточни, че след отварянето на пътя, ще започне изкърпване дупките по алтернативният маршрут, по който сега преминават автомобилите Смолян – Фатово – Рудозем.\r\nНели ГЕРГЬОВСКА", "date": "2018.04.02", "title": "Инж. Дончо Атанасов, АПИ: Между 15 и 20 април ще се бъде отворен обходният път на срутището край Тикале"}
{"url": "http://www.focus-news.net/news/2018/04/02/2506988/benyamin-netanyahu-migrantite-v-izrael-shte-badat-zaseleni-v-kanada-germaniya-i-italiya.html", "text": "Израелският министър-председател Бенямин Нетаняху заяви, че хилядите африкански мигранти в страната му ще бъдат преселени в страни като Канада, Германия и Австрия  според споразумение, постигнато с бежанската агенция на ООН, предава  AFP.\r\n„Това споразумение ще позволи заминаването от Израел на 16 250  мигранти към развитите страни като Канада, Германия и Италия“, заяви Нетаняху.  Виктор Турмаков", "date": "2018.04.02", "title": "Бенямин Нетаняху: Мигрантите в Израел ще бъдат заселени в Канада, Германия и Италия"}
{"url": "http://www.focus-news.net/news/2018/04/02/2506987/margarita-georgieva-pp-belasitsa-petrich-vodopadite-na-belasitsa-sa-nay-poseshtavanite-mesta-za-otdih-i-razhodka.html", "text": "Водопадите на Беласица са най-посещаваните места за отдих и разходка. Това каза в предаването „Петрич – древен и вековечен“ на Радио „Фокус“ – Пирин Маргарита Георгиева, експерт в Природен парк „Беласица“ – Петрич. Според нея те са изключително красиви. „Беласишките водопади това са: Лешнишки водопад; Камешнишки водопад; Яворнишки; Мангъро и Дъбицата, които са разположени в живописни местности. Ще започна с Лешнишкия водопад, който се намира в близост до хижа Беласица. При посещението му може да усетите истинската прохлада на планината и в най-горещите летни дни“, каза още Георгиева. Тя добави, че до водопада води маркирана туристическа пътека със син цвят. „Друг от водопадите на Беласица е Камешнишки водопад. Той се намира в близост до село Камена по поречието на река Камешниц. Там са разположени още няколко водопада, но най-големият е Камешнишкия. Той има пад на водата 21 метра. До него се стига по маркирана пътека от село Камена“, отбеляза Георгиева. Тя коментира, че интересни за туристите са ѝ тематичните маршрути, които парка предлага.\r\nЛивия НИНОВА", "date": "2018.04.02", "title": "Маргарита Георгиева, ПП „Беласица“ – Петрич: Водопадите на Беласица са най-посещаваните места за отдих и разходка"}
{"url": "http://www.focus-news.net/news/2018/04/02/2506989/plovdiv-politsiya-izdirva-izvarshitel-na-krazhba.html", "text": "Полицията търси съдействие от гражданите по повод кражба на несесер с пари и лични документи. Това съобщи за Радио „Фокус“ - Пловдив говорителят на ОДМВР. На 17 февруари т.г. бил откраднат несесер с лични документи, 100 лева и връзка ключове, забравен от клиентка след пазаруването ѝ в хранителен магазин на бул. “Васил Априлов“ в Пловдив. Според събраните до момента данни, двете жени от предоставени от охранителните камери кадри са съпричастни към извършеното посегателство.\r\nХората, които разполагат с информация за самоличността им, могат да сигнализират във Второ районно управление на тел. 032/932 002, 032/932 801, 032/932 803 и 032/932 821. Анонимността е гарантирана!", "date": "2018.04.02", "title": "Пловдив: Полиция издирва извършител на кражба"}
{"url": "http://www.focus-news.net/news/2018/04/02/2506991/sport-alan-pardyu-e-otstranen-ot-posta-starshi-trenyor-na-uest-bromich.html", "text": "Ръководството на Уест Бромич взе решение да отстрани от поста старшия треньор Алън Пардь. Отборът ще бъде напуснат и от асистента му Джон Карвър. Като временно изпълняващ длъжността старши треньор е назначен Дарън Муур.\r\nПардю оглави Уест Бромич през ноември 2017 г. Отборът, след 32 кръг, заема последно място в класирането на английското първенство.   Виктор Турмаков", "date": "2018.04.02", "title": "Спорт: Алън Пардю е отстранен от поста старши треньор на Уест Бромич"}
{"url": "http://www.focus-news.net/news/2018/04/02/2506992/varna-v-izlozhbenata-zala-na-darzhavniya-arhiv-e-predstavena-dokumentalna-izlozhba-posvetena-na-80-godishninata-na-simeon-sakskoburggotski.html", "text": "Документална изложба, посветена на 80-годишнината на Симеон Сакскобургготски, е подредена в изложбената зала на Държавен архив – Варна. Това каза в интервю за Радио „Фокус“ – Варна Владимир Владимиров, началник на отдел „Държавен архив“ – Варна. Той добави, че изложбата „В изгнание“ е гостуваща и в нея са показани дигитални копия на документи, дарени от Цар Симеон Втори, които представят живота и дейността му преди завръщането в България. „Документите са дарени лично от него през 2009 година. Те са изключително много и засягат много интересни моменти от неговия живот в изгнание, като се започне от живота на неговото семейство, детството му, отбелязването на пълнолетието му през 1955, моменти от годините след него, обучението му във Военната академия в Пенсилвания, сватбата му с Маргарита Гомес през 1962 година. Документите са разнообразни и много, представете си 22-метрова кула от документи лист върху лист – това е обемът на документите, които той е дарил на Държавна агенция „Архиви“ или тогавашното Главно управление на архивите. Това е с височината на 7-етажна сграда“, отбеляза Владимир Владимиров. Той каза още, че в изложбата е отделено място и за благотворителната му дейност сред емиграцията, връзките му с български емигрантски политически и културни организации, кореспонденция с владетелски фамилии, български интелектуалци и завършва с посещението му през 1996 година.\r\nМарияна ВАЛЕНТИНОВА", "date": "2018.04.02", "title": "Варна: В изложбената зала на Държавния архив е представена документална изложба, посветена на 80-годишнината на Симеон Сакскобургготски"}
{"url": "http://www.focus-news.net/news/2018/04/02/2506990/bisera-dzhivoderova-nch-nadezhda-1869-vav-veliko-tarnovo-priklyucheniyata-na-franklin-i-entsiklopediite-za-zhivotni-sa-nay-tarsenite-detski-knigi-v-bibliotekata-ni.html", "text": "„Приключенията на Франклин“ и енциклопедиите за животни са най-търсените детски книги в библиотеката при НЧ „Надежда 1869“ във Велико Търново. Това каза за Радио „Фокус“ – Велико Търново библиотекарят Бисера Дживодерова по повод Международния ден на детската книга. Тя посочи, че децата в съответните възрасти имат различни предпочитания. Най-малките обичат да четат стихчета. По-големите деца вземат от библиотеката приключенски книги и енциклопедии, а тийнейджърите четат научна фантастика и криминални романи. Около 70 са децата и юношите, които посещават най-старата читалищна библиотека във Велико Търново. През миналата година НЧ „Надежда - 1869“ проведе за първи път инициативата „Помощник на библиотекарката“. В летните занимания  се включиха общо 19 деца от 4 до 8 клас. Бисера Дживодерова подчерта, че планират кампанията да се проведе и през това лято. „Радвам се когато децата започнат да чувстват библиотеката като втори дом. Целта е те да придобият навика да ходят в библиотеката често“, добави библиотекарят. Тя припомни, че всяка седмица децата се събират в различни читателски клубове към библиотеката. Библиотекарите работят с деца от детските градини, както и с ученици от ОУ „Христо Ботев“ и от Профилирана хуманитарна гимназия „Св. св. Кирил и Методий“. Преди ваканцията по-големите ученици са провели среща-разговор с етнографа Илия Вълев от Регионалния исторически музей във връзка с предстоящите Великденски празници. Подобна среща ще се проведе и през април, когато темата ще е „Гергьовден и войнишките паметници“.\r\nНадежда КРЪСТЕВА", "date": "2018.04.02", "title": "Бисера Дживодерова, НЧ „Надежда 1869“ във Велико Търново: „Приключенията на Франклин“ и енциклопедиите за животни са най-търсените детски книги в библиотеката ни"}
{"url": "http://www.focus-news.net/news/2018/04/02/2506993/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки са предимно сухи, на места мокри.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; движението по АМ \"Тракия\" в тунел \"Траянови врата\" посока Бургас е ограничено поради почистване и измиване на пътната настилка в дясната тръба. Движението се осъществява двупосочно в лявата тръба /посока София/. Срок 03.04.2018 г.; Област Бургас: от км 308+100 до км 359+000 в участъка граница ОПУ Ямбол – Ветрен – частични ремонтни дейности на асфалтовата настилка.Организацията на движение е сигнализирана с пътни знаци.Срок до 05.04 2018 г.; от км 325+000 до км 359+000 в участъка на пътен възел Бургас- Запад ще се извършват ремонтни дейности по възстановяване на мантинели. Движение с повишено внимание. Срок до 05.04.2018 г.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: Движение в една лента преди тунел „Блатино“ при км 56+800 в посока Благоевград-София поради ремонтни работи в аварийна лента в посока София. Движението се пропуска последователно в активна лента и в изпреварваща лента. Скоростта на движение е ограничена до 70 км/ч в разстояние на 200 м. Сигнализирано с пътни знаци. Срок до 03.04.2018 г.; Движение в една лента по АМ Струма след тунел \"Блатино\" при км 56+900 в посока \"София-Благоевград\"  поради извършване на кратковременни ремонтни работи в лентата за принудително спиране (аварийна лента). Движението се пропуска последователно във външната (активна) лента за движение и във вътрешната(изпреварваща) лента за движение. Скоростта на движение е ограничена до 70 км/ч. Сигнализирано с пътни знаци. Срок до 1700 часа на 04.04.2018 г.; Движение с повишено внимание по АМ Струма при км 61+450 в участъка Джерман – Дупница в посока Благоевград-София поради почистване на свлечени земни маси върху аварийната лента. Сигнализирано е с пътни знаци. Движението се пропуска във вътрешната лента за. Срок до 17:00 часа на 04.04.2018 г.\r\nАМ „Марица“: област Хасково: в участъка пътен възел манастир „Св.Атанасий”- пътен възел Димитровград  от км 24+000 до км 35+100  в двете платна се осъществява в една лента поради частични ремонтни дейности на асфалтовата настилка. Движението се осъществява само в скоростната лента. Срок до 03.04.2018 г.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 05.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.; област Видин: Временно се ограничава движението по път Е-79 Видин-Монтана от км 56+000 до км 59+000 за МПС над 12т в двете  посоки ,поради  извършване на ремонтни работи по настилката. Обходен  маршрут за тежкотоварните МПС:Път II-11Дунавци-Арчар-  път III-112 Добри дол-Тополовец и път  III-114-Тополовец-Ружинци. Ограничението ще важи от 9.00ч до 18.00ч без затваряне на пътно платно.Срок до 03.04.2018 г.; Видин-Монтана км 72+000 демонтаж и монтаж на нови ограничителни системи. Движението ще се регулира със знаци и сигналисти. Срок до 03.04.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: с. Писанец и гр. Разград от км 37+300 до км 69+599 – частични ремонти в асфалтовата настилка. Движение с повишено внимание. Срок до 07.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица – Севлиево, в участъка от пътен възел Абланица пътен възел Дъбрава от км 51+500 до км 56+800 движение с повишено внимание поради ремонт на мантинели. В работните участъци ще има стеснение на едната лента за движение. Срок до 05.04.2018 г.; Ябланица – Севлиево, в участъка от село Брестница до с. Български Извор от км 7+700 до км 12+900 движение с повишено внимание поради ремонт на мантинели. В работните участъци ще има стеснение на едната лента за движение. Срок до 03.04.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; област Хасково: след разклона за с. Книжовник в посока Кърджали от км 300 +000  до км 302+700 – частични ремонтни дейности на асфалтовата настилка. Срок до 03.04.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.; Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nОбласт Кюстендил: Движение с повишено внимание в участъка ГКПП „Гюешево“ – Жиленци от км 0+375 до км 17+000 поради профилиране на банкети и почистване на окопи. Срок до 05.04.2018 г.\r\nобласт Бургас: от км 431+500 до км 447+200 в участъка граница Венец - Карнобат – частични ремонтни дейности на асфалтовата настилка. Движение в една лента двупосочно. Срок до 05.04 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево; след разклона за с.Брягово в посока Харманли от км 321+000  до км 323+000 – частични ремонтни дейности на асфалтовата настилка. Срок до 03.04.2018 г.;  в гр.Харманли от км323+700 до 332+170 – частични ремонтни дейности на асфалтовата настилка. Срок до 05.04.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; Варна – Бургас от км 122+000 до км 124+000 – ремонтни дейности на асфалтовата настилка. Движение в свободната лента, съобразно създадената организация за движение. Срок 04.04.2018 г.\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; \r\nОбзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 05.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІІ-107: Движение с повишено внимание по път ІІІ-107 Пастра-Рилски манастир от км 15+000 до км 31+000 поради извършване на ремонтни дейности, почистване на регули, срутища, окопи. Сигнализирано с пътни знаци. Срок до 04.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности:\r\nПът II-99: Движението по път II-99 от км 0+000 до км 20+000 в участъка Бургас -Созопол се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04 2018 г.\r\nПът III-208: от км 60+000 до км 92+000 в участъка Трънак - Айтос ще се  извършва частичен ремонт на пътната настилка със студена асфалтова смес.Срок до 05.04.2018 г.\r\nПът III-539 Грудово-Дюлево-Русокастро от км 0+000 до км 17+000 ще – ремонтни дейности на асфалтовата настилка. Организацията на движение е сигнализирана с пътни знаци. Срок до 04.04.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-908: Движението по път III-908 Баровник – Голямо Буково от км 33+000 до км 39+000 е в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 03.04.2018 г.\r\nПът III-6009: Движението по път III-6009 Каблешково – Ахелой от км 20+000 до км 28+800 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Козлодуй – Хърлец от км 78+820до км 89+000 се осъществява с повишено внимание поради частични ремонти дейности на асфалтовата настилка. Движението се регулира с пътни знаци и сигналисти. Срок 05.04.2018 г.\r\nПът ІІ-11: Стесняване на лявата лента за движение по път ІІ-11 Мизия – Оряхово от км 108+000 до км 114+000, поради свличане на  земни маси. Срок 04.04.2018 г.\r\nПът ІІ-15: Стесняване на дясната  лента за движение по път ІІ-11 Мизия – Оряхово от км 108+000 до км 114+000, поради активиране на свлачище. Срок 10.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 30.04.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности: \r\nПът II-27 с. Владимирово – с. Орлова могила от км 48+200 до км 55+000 –частични ремонтни дейности на асфалтовата настилка. Срок до  05.04.2017 г. Път III-2904: Временно е ограничено движението за МПС над 3,5 тона по път III-2904 в участъка между с. Спасово и с. Захари Стояново, поради ремонт на мостово съоръжение при с. Бежаново. Срок до 05.04.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът IIІ-601: Движението по път III-601 Горановци – граница Република Сърбия от км13+000 до км 27+000 се осъществява с повишено внимание поради почистване на срутища. Сигнализирано с пътни знаци. Срок до 03.04.2018 г.\r\nпът II-27 Добрич – Балчик от км 87+200 до км 107+600 – частични ремонтни дейности на асфалтовата настилка на.  Срок до 05.04.2017 г.\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът ІІ-37: Движението по път ІІ-37 с. Радилово – гр. Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Срок до 03.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът II-23: Движението по път II-23 кариера Тетово и гр. Кубрат от км 31+761 до км 43+813 се осъществява с повишено внимание поради частични ремонти дейности на асфалтовата настилка. Движение с повишено внимание. Срок до 07.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nпът II-55: Движение в една лента по път II-55 Велико Търново - Гурково при км 34+000 до 50+000 поради ремонт на асфалтова настилка. Движението на МПС се осъществява с повишено внимание и се регулира от органите на пътна полиция и сигналисти. Срок до 05.04.2018 г.\r\nпът III-5504 в района на с. Обручище от км 12+000 до км 15+000 – ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 05.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът III-623: Движението по път III-663 с. Златополе – с. Райново от км 42+000 до км 45+100 се осъществява с повишено внимание поради ремонтни дейности на асфалтовата настилка. Срок до 03.04.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-6601: Движението по път III-6601 Межда-Скалица от км 38+000 до  км 39+000 се осъществява еднопосочно в една лента, поради ремонтни дейности по асфалтовата настилка. Срок до 05.04.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.02", "title": "Актуална пътна обстановка"}
{"url": "http://www.focus-news.net/news/2018/04/02/2506994/d-r-atanas-kambitov-kmet-na-blagoevgrad-nyama-da-dopusnem-naprezhenie-zaradi-sistemata-za-priem-v-parvi-klas-no-zakonat-tryabva-da-bade-spazen.html", "text": "Кметът на Благоевград д-р Атанас Камбитов изпълни поетия ангажимент за среща с родители, по време на която бяха разяснени правилата, свързани с приема в първи клас през учебната ‎2018-2019 г. Това съобщиха от пресцентъра на Община Благоевград. Кметът заяви, че няма да допусне напрежение, но Законът не може да бъде нарушаван. Той добави, че нововъдените правила не ограничават избора до едно училище, и всеки може да подаде заявления по своя преценка, а приемът се извършва по точкова система. Кметът Камбитов заяви, че системата е съобразена изцяло с Наредба 10 на Министерство на образованието.  \r\nПо време на срещата присъстваха и заместник-кметът по култура и хуманитарни дейности Христина Шопова, както началник на отдел „Образование“ Симона Митова.\r\nБеше коментирано още, че Община Благоевград ще продължи политиката в посока подобряване на материално-техническата база в учебните заведения. Родителите останаха доволни от намерението на д-р Камбитов, в дворовете и около училищата да бъде изградено видеонаблюдение, с цел превенция на нарушаване на реда.", "date": "2018.04.02", "title": "Д-р Атанас  Камбитов, кмет на Благоевград: Няма да допуснем напрежение заради системата за прием в първи клас, но Законът трябва да бъде спазен"}
{"url": "http://www.focus-news.net/news/2018/04/02/2506995/veliko-tarnovo-v-uchastak-ot-pat-tvarditsa-elena-dvizhenieto-se-osashtestvyava-v-ednata-lenta-poradi-propadane-na-patnoto-platno.html", "text": "Сухи и нормално проходими са пътищата на територията на област Велико Търново,. Това съобщиха за Радио „Фокус” – Велико Търново от Областно пътно управление. Времето е слънчево. Температурата на въздуха е 16°. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.04.02", "title": "Велико Търново: В участък от път Твърдица – Елена движението се осъществява в едната лента поради пропадане на пътното платно"}
{"url": "http://www.focus-news.net/news/2018/04/02/2506979/dots-stefcho-stoynev-monitoringovite-nablyudeniya-pokazvat-che-izvan-zonata-na-srutishteto-kray-tikale-nyama-dvizhenie-na-skalnite-blokove.html", "text": "Днешното посещение на срутището край Тикале е етап от извършващите се инженерно-геоложки и хидрогеоложки проучвания, които имат за цел да конкретизират геоложкия строеж, свойствата на скалния масив и на изяснят напълно причините и факторите, които са обусловили развитието на този срутищен процес и да дадат възможност да се пристъпи към проектиране на укрепителни мероприятия. Това заяви на пресконференция в Смолян доц. Стефчо Стойнев, председател на комисията, която изготви техническата експертиза за голямото срутище, предаде репортер на Радио „Фокус“ – Смолян. Според доц. Стойнев укрепителните мероприятия, трябва да решат трайно проблема с устойчивостта на този откос в цялата му дължина, една част от който е засегната непосредствен от срутищните процеси и друга част, която се намира в много практически неустойчиво състояние. „Веднага след анализа, който експертната група направи на състоянието на срутището, бяха предприети мерки за незабавно започване на проучванията. На първо място беше направена геодезична снимка, която даде възможност да са се откроят границите. Заложени са важните мониторингови пунктове, за да се следи динамиката на този процес, да се запознаем с това на какъв етап се развива и доколко решенията да не се отваря пътя и да се разчиства са били сполучливи. Проучвателни сондажи са направени и сега се извършват геофизични проучвания, за да се изясни обхвата и обема на масите, които биха могли да се срутят под въздействие на факторите, които са го обусловили. За нас са много важни и параметрите на втория пакет, в който са заложени огромно количество скални маси, на които не трябва да допуснем тяхното придвижване към склона и река Черна“, каза още доц. Стойнев.\r\nТой отбеляза че проучванията до края на седмицата или в началото на следващата ще бъдат практически завършени и ще се състави необходимата документацията, която ще се представи, за да се извършат проекти решения за стабилизиране на участъка. „Мониторинговите наблюдения показват, че извън зоната на срутището няма движение на скалните блокове. Контрафорсът, природно изграден по пътното платно от неразчистени блокове е  изиграл своята положителна роля и не се увеличава деформацията над срутищната зона. Целите ни са насочени към трайно решаване на проблема в обхват, който засята не само срутищната зона, но по-голям участък около 300 – 350 метра, с който ще се реши проблема. Индикациите от геоложката картировка показват, че има потенциално неустойчиви терени, върху които е необходимо да въздействаме. Всяко бързо въздействие върху срутищните процеси в момента носи изключително голяма опасност от активиране на срутищния процес и опасност за хората, които ще работят там. Съвременната мониторингова система, която изградихме потвърждава нашето становище  да се стабилизира процеса, да се изаснят геоложките условия  и на базата на тях да се изгради проекторешение, което да обхване цялостната зона в неустойчиво състояние“, каза още доц. Стойнев.\r\nНели ГЕРГЬОВСКА", "date": "2018.04.02", "title": "Доц. Стефчо Стойнев: Мониторинговите наблюдения показват, че извън зоната на срутището край Тикале няма движение на скалните блокове"}
{"url": "http://www.focus-news.net/news/2018/04/02/2506998/pregled-na-mezhdunarodnite-novini-do-18-chasa-agentsiya-fokus.html", "text": "Белият дом потвърди, че президентите на САЩ и на Русия Доналд Тръмп и Владимир Путин са обсъдили възможността да се срещнат в Белия дом по време на телефонен разговор от миналия месец.\r\n„Както самият президент потвърди на 20 март, часове след последния си разговор с Владимир Путин, двамата са обсъдили двустранна среща в „не толкова далечното бъдеще“ на различни места, включително и в Белия дом“, заяви заместник-прессекретарят на Белия дом Радж Шах. \r\nПо-рано съветникът на Путин по външнополитическите въпроси Юрий Ушаков заяви, че Тръмп „ е предложил да се проведе среща в Белия дом“.\r\n***  Според съветник в Кремъл президентът на САЩ Доналд Тръмп е предложил да се срещне с руския си колега Владимир Путин в Белия дом, когато двамата са говорили миналия месец по телефона преди масовото изгонване на руски дипломати от САЩ.\r\n„Тръмп предложи провеждането на среща в Белия дом“, заяви съветникът на Путин по международната политика Юрий Ушаков.\r\n*** САЩ се опитват да изолират района на източния бряг на река Ефрат, създавайки там военни обекти и органи на властта. Това заяви министърът на външните работи на Руската федерация Сергей Лавров-\r\n„Особено ни тревожи, че въпреки многократните уверения, че единствената цел на САЩ в Сирия е борбата с тероризма, в последните месеци наблюдаваме как САЩ достатъчно сериозно се установяват на източния бряг на Ефрат, на значителна част от сирийската територия в близост до границата с Ирак. И не само с военни обекти, създават там и органи на властта, които са им лоялни, които отговарят пред тях, и които са финансирани – и всичко това в контекста на изолирането на тези райони от останалата част на Сирия“, подчерта Лавров в рамките на пресконференция, свикана след преговорите му с колегата му от Бангладеш Абул Хасан Махмуд Али.\r\n„Убеждаваха ни, че няма такива планове, че САЩ не се стремят към разкол на Сирия. Убеждавате ни неубедително, простете за тавтологията“, добави Лавров. \r\n*** Държавният глава на Турция Реджеп Тайип Ердоган сравни случая с осмината турски военни офицери, потърсили убежище в Гърция след опита за държавен преврат от лятото на 2016 г., с казуса със задържаните военнослужещи на Атина заради пресичане на границата, отбелязва гръцкото електронно издание To Vima. \r\nВъпреки обещанията, че ще върне „след две седмици“ турските военни, министър-председателят на Гърция Алексис Ципрас не е успял да разреши случая. Така че и Анкара не може да направи нищо по казуса с двамата гръцки военнослужещи, подчерта турският президент. \r\nОсмината избягали офицери за обвинени в участие в заговора срещу Ердоган. Те отричат твърденията, а Върховният съд на Гърция забрани екстрадирането им в Турция, тъй като там не може да им бъде гарантиран справедлив процес.\r\n„Съжалявам, но и ние действаме според върховенство на закона\", коментира турският президент по повод задържането в Одрин на двамата гръцки военни.\r\n„Знаете ли, някои хора се опитаха да ме убият и след това избягаха с хеликоптер в Гърция. По това време г-н Ципрас, с когото разговарях, ми каза, че в рамките на 10-15 дни ще уреди ситуацията. Изминаха дни и месеци и той все още не е уредил предаването на осмината гюленисти\", бяха думите на Ердоган, изречени в град Антакия, провинция Хатай. \r\n„Преди няколко дни хванахме двама гръцки военни офицери, които нарушиха границите. Целият Запад се надигна. Те казаха - велика държава сте, дайте ни ги. Много съжалявам, но и ние сме държава, която се управлява от върховенството на закона. Този случай се разглежда от съдебната власт. Каквото и да реши съдебната система, ще се случи. Спрете. Не сте направили нищо за тези терористи (осмината офицери). Не казахте нищо на Ципрас за тях\", подчерта Ердоган.\r\n*** Израел обяви в понеделник, че е сключил споразумение с Върховния комисариат на ООН за бежанците (ВКБООН), за да отмени спорния план за депортиране на африкански мигранти и да го замени с нов, който може да доведе до изпращането на хиляди мигранти в западните държави.\r\nОколо 16 250 мигранти ще бъдат преселени в западни държави съгласно споразумение, обявено в изявление на кабинета на премиера Бенямин Нетаняху. Към кои точно държави ще бъдат изпратени те обаче не се уточнява.", "date": "2018.04.02", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/04/02/2506996/cnn-beliyat-dom-potvardi-che-donald-tramp-i-vladimir-putin-sa-obsazhdali-sreshta.html", "text": "Белият дом потвърди, че президентите на САЩ и на Русия Доналд Тръмп и Владимир Путин са обсъдили възможността да се срещнат в Белия дом по време на телефонен разговор от миналия месец, предава  CNN.\r\n„Както самият президент потвърди на 20 март, часове след последния си разговор с Владимир Путин, двамата са обсъдили двустранна среща в „не толкова далечното бъдеще“ на различни места, включително и в Белия дом“, заяви заместник-прессекретарят на Белия дом Радж Шах. \r\nПо-рано съветникът на Путин по външнополитическите въпроси Юрий Ушаков заяви, че Тръмп „ е предложил да се проведе среща в Белия дом“. Виктор Турмаков", "date": "2018.04.02", "title": "CNN: Белият дом потвърди, че Доналд Тръмп и Владимир Путин са обсъждали среща"}
{"url": "http://www.focus-news.net/news/2018/04/02/2507000/plovdiv-poredna-zalesitelna-aktsiya-provedoha-v-park-lauta-v-grada.html", "text": "Поредна залесителна акция проведоха в парк „Лаута” в Пловдив, предаде репортер на Радио „Фокус”- Пловдив. Бяха засадени около 100 чинара. Паркът вече е разширен със 75 декара. Досега в разширението на парка са засадени декоративна червенолистна слива, която не дава плодове, но цъфти красиво. По традиция в залесяването се включиха спортистите от волейболен клуб „Марица” и баскетболен клуб „Академик”. „Над 60 дка са вече залесени в парка”, каза кметът на района Костадин Димитров. По думите му предстои да бъдат поставени лампи около алеите и да се поставят пейки и детска площадка догодина в новата част на „Лаута”. Още веднъж районният кмет припомни, че залесяването е по идея на кмета на Пловдив. „Осветена пешеходна алея вече свързва два от кварталите на района, засадените наесен около нея 200 декоративни дръвчета вече цъфтят“, посочи Костадин Димитров.\r\n„Засадихме стотици дървета местни видове – чинари, явори, липи, ясени, явори и др. Направихме поливна система, която гарантира доброто им развитие, и продължаваме да надграждаме“, каза директорът на ОП „Градини и паркове“ Стоян Алексиев.\r\nВ залесяването се включиха също районни кметове, директори на общински предприятия, представители на други институции и граждани.\r\nЦветана ТОНЧЕВА", "date": "2018.04.02", "title": "Пловдив: Поредна залесителна акция проведоха в парк „Лаута” в града"}
{"url": "http://www.focus-news.net/news/2018/04/02/2507002/mvnr-savetva-patuvashtite-za-frantsiya-da-se-informirat-predvaritelno-za-grafika-na-dvizhenie-na-zhelezopatniya-i-vazdushniya-transport-zaradi-predvideni-stachki.html", "text": "Министерството на външните работи съветва пътуващите за Франция да се информират предварително за графика на движение на железопътния и въздушния транспорт заради предвидени стачки там, съобщиха от пресцентъра на МВнР. На 3 април, работещите в сферата железопътния транспорт във Франция започват 3-месечни стачни действия. Предвижда се стачните действия да продължат до 28 юни, като ще се стачкува на всеки 5 дни. По информация на българското посолство в Париж на някои места стачката на служителите в железопътния транспорт ще започне още днес - 2 април, вечерта.   Стачни действия са обявени за следните дати: \r\n- През април : 3, 4, 8, 9, 13, 14, 18, 19, 23, 24, 28 и 29 \r\n- През май : 3, 4, 8, 9, 13, 14, 18, 19, 23, 24, 28 и 29 \r\n- През юни 2, 3, 7, 8, 12, 13, 17, 18, 22, 23, 27 и 28. \r\nПо време на стачните действия средно само един влак TGV (високоскоростен влак) от осем ще бъде в движение. В провинцията  ще се движи средно един влак TER (регионален експресен транспорт) и един влак Transilien (влакове, обслужващи предградията) от пет.   \r\nАвиокомпания Air France Inter също призовава служителите си да стачкуват на 3 април. Планирани са още два дни за провеждане на стачни действия - 10 и 11 април. В случай на отменен полет, авиокомпанията гарантира, че ще уведоми лично клиентите в деня преди отпътуването чрез SMS или електронна поща. Авиокомпанията следва също така да поддържа актуална полетна информация на уебсайта си.   \r\nВъв връзка с горното Министерството на външните работи съветва българските граждани да се информират предварително за графика на движение на железопътния и въздушния транспорт във Франция на съответните гари и летища, както и  на интернет страниците на френската Национална железопътна компания и авиокомпания „Air France“.", "date": "2018.04.02", "title": "МВнР съветва пътуващите за Франция да се информират предварително за графика на движение на железопътния и въздушния транспорт заради предвидени стачки"}
{"url": "http://www.focus-news.net/news/2018/04/02/2507003/anadolu-agency-turski-korabi-pristigat-v-balgariya-za-voennomorski-ucheniya.html", "text": "Турски бойни кораби пристигат в България, за да участват в годишните морски учения в Черно и Мраморно море, предава  Anadolu Agency.\r\nСпоред заявление на българското министерство на отбраната корабите „Дарика“, „Текирдаг“ и подводницата „Иноню“ са хвърлили котва на пристанището във Варна. \r\nОбщите учения, наименувани „Морска звезда-2018“ – ще се проведат, за да засилят морската сигурност в Черно море. \r\nНякои от корабите, които ще участват в учението ще посетят пристанища в Грузия, Русия, Украйна и Румъния.\r\nУченията ще продължат до 5 април.  Виктор Турмаков", "date": "2018.04.02", "title": "Anadolu Agency: Турски кораби пристигат в България за военноморски учения"}
{"url": "http://www.focus-news.net/news/2018/04/02/2506999/reuters-rusiya-shte-izgoni-edin-chernogorski-diplomat-vav-vrazka-sas-sluchaya-skripal.html", "text": "Руското външно министерство обяви, че ще изгони един дипломат от Черна гора, предава  Reuters.\r\nПо-рано балканската държава изгони един руски дипломат в знак на солидарност с Великобритания, която твърди, че Русия стои зад отравянето на бившия служител на ГРУ Сергей Скрипал в южния английски град Солсбъри.  Виктор Турмаков", "date": "2018.04.02", "title": "Reuters: Русия ще изгони един черногорски дипломат във връзка със „Случая Скрипал“"}
{"url": "http://www.focus-news.net/news/2018/04/02/2507005/ombudsmanat-maya-manolova-provede-poredna-sreshta-v-zashtita-statuta-na-tues.html", "text": "Омбудсманът Мая Манолова, заедно с представители на Обществения съвет на Технологично училище \"Електронни системи\" /ТУЕС/ към Технически университет, гр. София и представител на университета, се срещна с председателя на Комисията по образование и наука към 44-то Народното събрание Милена Димитрова. Подобна среща бе проведена миналата седмица с министъра на образованието и науката Красимир Вълчев. Това съобщиха от пресцентъра на Омбудсмана на Р България.\r\nТова бе поредната стъпка, която общественият защитник предприема, след като представители на ТУЕС потърсиха съдействие относно проблеми, свързани със статута на училището, произтичащи от пропуск в Закона за предучилищно и училищно образование и изразено желание от страна на Министерство на образованието и науката за промяна в управлението на ТУЕС.\r\n„Абсолютно убедена съм, че ТУЕС е уникална по рода си институция, която подготвя кадри от нов тип по авангардни технологии и стратегически направления и като такава трябва да продължи да съществува, каквото е и искането на родителите, учениците и колектива на училището. Прекъсването на връзката Технически университет – ТУЕС ще доведе до необратима загуба на професионален потенциал“, категорична бе Манолова.\r\nНа състоялата се среща Милена Дамянова изрази подкрепата си за този образователен модел. „Надявам се и на конструктивен диалог с Министерство на образованието и науката за намиране на възможностите за адекватно правно решение, така че да бъде запазен специалният статут на училището и успешният модел на работа на ТУЕС и Технически университет-София, признат и подкрепян от ИТ индустрията в България“, допълни омбудсманът.\r\nПрез 2017 г. ТУЕС е на пето и осмо място сред първите десет най-желани училища за кандидатстване след VII клас в гр. София и най-желаното технологично училище в страната. То е образец на 30-годишна успешна работа на модела на интеграция университет-училище-бизнес. \r\n„Ще следя много внимателно и отблизо как се развива казусът с училището и гарантирам, че и занапред ще подкрепям с цялата си институционалност справедливите искания на учениците, техните родители и преподавателския състав на ТУЕС. Както и ще реагирам остро, ако има разминаване между обещано и свършено от МОН“, обяви Манолова.", "date": "2018.04.02", "title": "Омбудсманът Мая Манолова проведе поредна среща в защита статута на ТУЕС"}
{"url": "http://www.focus-news.net/news/2018/04/02/2506981/usa-today-donald-tramp-e-pokanil-ruskiya-prezidenta-v-beliya-dom.html", "text": "Кремъл съобщи, че президентът на САЩ Доналд Тръмп е поканил руския си колета Владимир Путин в Белия дом, но планирането на срещата предстои, предава  USA Today.\r\n„Тръмп е предложил провеждането на среща в Белия дом“, заяви външнополитическият съветник на Путин Юрий Ушаков.  По-рано Тръмп изгони 60 руски дипломати и затвори руското консулство в Сиатъл като реакция на отравянето на бившия руски агент Сергей Скрипал във Великобритания. \r\n„На фона на тези събития е трудно да се обсъжда възможността за провеждане на среща н високо равнище“, заяви Ушаков, но допълни, че се надява „един ден да започнем сериозен и конструктивен диалог“. \r\nОт Белия дом все още няма коментар за възможната среща между Путин и Тръмп. \r\nДвамата президенти проведоха телефонен разговор на 20 март, когато Тръмп честити на Путин неговото преизбиране.  Ушаков уточни, че поканата е била отправена по време на този разговор.  Виктор Турмаков", "date": "2018.04.02", "title": "USA Today: Доналд Тръмп е поканил руския президента в Белия дом"}
{"url": "http://www.focus-news.net/news/2018/04/02/2507007/muzeyat-za-istoriya-na-sofiya-i-filialite-mu-shte-rabotyat-s-vhod-svoboden-na-3-april.html", "text": "На 3 април във връзка с отбелязването на 139 години от обявяването на София за столица на България Регионалният исторически музей (Музей за история на София) и филиалите му ще работят с „вход свободен“, съобщиха от пресцентъра на Столична община. Отворени за безплатно посещение в утрешния ден ще са подземният археологически музей на базиликата „Света София“, Западна порта, Мавзолея-гробница на Княз Александър І Батенберг. \r\nРегионалният исторически музей организира и лекция на тема: Новобългарското образование в София (1839 – 1878 г.), която ще бъде изнесена от проф. д.и.н. Вера Бонева. Лекцията ще бъде изнесена в галерийното пространство на Триъгълната кула на Сердика (бул. \"Княгиня Мария Луиза\" 16) сред изложбата \"В светлината на Освобождението\" като специално съпътстващо събитие. Началният час е 17:30 часа.", "date": "2018.04.02", "title": "Музеят за история на София и филиалите му ще работят с „вход свободен“ на 3 април"}
{"url": "http://www.focus-news.net/news/2018/04/02/2507009/episkopskata-bazilika-i-rimskite-mozayki-na-filipopol-sa-vklyucheni-v-indikativniya-spisak-na-yunesko.html", "text": "Кандидатурата на Епископската базилика и римското мозаечно наследство на Филипопол беше включена в Индикативния списък на ЮНЕСКО за значими културни и природни обекти, обявиха от Центъра за световното наследство на ЮНЕСКО в писмо до министъра на културата Боил Банов. Това съобщиха от пресцентъра на Министерството на културата.\r\n„Епископската базилика в Пловдив, със запазените в нея мозайки, е уникален паметник, с който България се гордее. Включването ѝ в индикативната листа на ЮНЕСКО е още един щрих към приноса на страната ни и конкретно на Пловдив, един от най-старите градове на континента, в опазването на културното наследство“, каза министърът на културата Боил Банов. По думите му базиликата е сред най-впечатляващите паметниците по българските земи от Римската епоха. По тази причина министерството убедено подкрепи инициативата на Община Пловдив и Фондация „Америка за България“ за включването ѝ в Списъка на световното културно и природно наследство на ЮНЕСКО. \r\n„Благодарим за съдействието и подкрепата в изпълнението на Конвенцията за опазване на световното културно и природно наследство“, пише директорът на Центъра за световното наследство, Мехтилд Рослер. \r\n„За Фондация „Америка за България“ е привилегия да подкрепи връщането към живот на Епископската базилика и мозаечните шедьоври на Филипопол, защото вярваме, че са важна част, не само от българското, но и от световното културно наследство“, каза президентът на Фондацията Нанси Шилър.  \r\nКметът на Пловдив Иван Тотев подчерта, че новината е важна не само за Пловдив, но и за България.  \r\n„Включването на Базиликата става факт по време на първото председателство на България на Съвета на Европейския съюз и Европейската година на културното наследство и така доказва, че обединяващи за Европа са културата, образованието и общите ни ценности“, каза българският посланик във Франция, Ангел Чолаков.", "date": "2018.04.02", "title": "Епископската базилика и римските мозайки на Филипопол са включени в Индикативния списък на ЮНЕСКО"}
{"url": "http://www.focus-news.net/news/2018/04/02/2507011/ria-novosti-silite-za-sigurnost-na-sarbiya-ne-sa-dopusnali-v-stranata-23-hil-nelegalni-migranti-ot-lyatoto-na-2016-g-nasam.html", "text": "Министерството на отбраната на Сърбия съобщи, че обединените сили на армията и на полицията на страната от края на юли 2016 г. насам са предотвратили нелегалното проникване в държавата на повече от 23 хил. мигранти, предава РИА Новости.\r\nМинистерството на отбраната на Сърбия съобщи, че връща контрола над границите на министерството на вътрешните работи, който тя пое след началото на миграционната криза.\r\n„До днес обединените сили не допуснаха нелегалното проникване на повече от 23 хил. мигранти. За това време са предотвратени 154 опита за контрабанда на 2177 души. Пред органите на правосъдието са представени 172 нарушителя“, съобщава министерството на отбраната. \r\nОтбелязва се, че на помощ на Сърбия в охраната на границата са се притекли представители на страните от ЕС – полицаи от Чешката република, Словакия, Словения, Франция, Унгария и Австрия. Виктор Турмаков", "date": "2018.04.02", "title": "РИА Новости: Силите за сигурност на Сърбия не са допуснали в страната 23 хил. нелегални мигранти от лятото на 2016 г. насам"}
{"url": "http://www.focus-news.net/news/2018/04/02/2507008/sport-konar-makgregar-mozhe-da-se-sreshtne-s-pobeditelya-ot-dvuboya-mezhdu-habib-nurmagomedov-i-maks-holouey.html", "text": "Ирландският боец смесен стил Конър Макгрегър може да проведе двубой с победителя от срещата между руснака  Хабиб Нурмагомедов и американеца Макс Холоуей.\r\nТова бе обявено от президента на Ultimate Fighting Championship (UFC) Дейна Уайт.\r\nМакгрегър не е участвал в боеве смесен стил от ноември 2016 г., когато завоюва титлата на UFC, побеждавайки американеца Еди Алварес. В актива си ирландецът има 21 победи и три поражения. Нурмагомедов има 25 победи и нито една загуба, докато Холоуей има 19 победи и три поражения. Виктор Турмаков", "date": "2018.04.02", "title": "Спорт: Конър Макгрегър може да се срещне с победителя от двубоя между Хабиб Нурмагомедов и Макс Холоуей"}
{"url": "http://www.focus-news.net/news/2018/04/02/2507012/aktsenti-v-sutreshniya-blok-dobro-utro-balgariya-na-3-april.html", "text": "Дни преди великденските празници големите вериги магазини са изключително активни в предлаганите продукти и свързаните с тях промоции. За какво обаче е важно да следим, за да не останем излъгани? Кои са най-честите нарушения, на които се натъква Комисията за защита на потребителите и за какво да следим, за да се предпазим от злоупотреби? Отговорите ще научим от председателя на КЗП Димитър Маргаритов. Ще обърнем поглед и към случващото се по света - новият старт президент на Русия Владимир Путин ще бъде на посещение в Анкара по покана на турския си колега Реджеп Ердоган. Именно в Анкара ще се проведе седмото заседание на руско-турския Съвет за сътрудничество на високо ниво. Турция ще бъде домакин и на тристранна среща за Сирия, като лидерите на Турция, Русия и Иран ще обсъждат бъдещето на размирния регион. Колко решаваща ще бъде срещата? Борба за надмощие или търсенето на компромис? Кое ще бъде водещото между големите играчи? Темата ще коментираме с бившия генерален консул на България в Одрин Георги Димов. Ще се насочим и към Банско. В края на зимния сезон с какви настроения и отчетени данни ще бъде изпратен той и как ще се привличат посетители и през летните месеци? Тези и още въпроси ще зададем на кмета на Банско Георги Икономов. В минутите след 9.00 часа колегата Ваня Николова от Радио „Фокус“-Пазарджик ще ни разкаже повече за Панагюрското съкровище, което ще се завърне в Панагюрище. Ливия Нинова от Радио „Фокус“-Пирин пък ще ни разкрие любопитна информация за туризма в природен парк „Беласица“. \r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.04.02", "title": "Акценти в сутрешния блок „Добро утро, България“ на 3 април"}
{"url": "http://www.focus-news.net/news/2018/04/02/2507013/blagoevgrad-pametna-plocha-v-pamet-na-deytsite-na-goryanskoto-dvizhenie-be-postavena-v-simitliyskoto-selo-senokos.html", "text": "Паметна плоча в памет на дейците на горянското движение бе поставена в симитлийското село Сенокос. Това съобщиха за Радио „Фокус“ – Пирин от Община Симитли. На паметния знак са изписани имената на Герасим Тодоров, Петър Гърков, Асен Михайлов, Найден Михайлов, Фердинанд Спасов, Иван Янушев, отец Стефан Камбитов и Иван Врънков. На събитието са присъствали кметът на Община Симитли Апостол Апостолов, заместник-областният управител Иван Стоянов, десетки жители и гости на Симитли. Двама свещеници са отслужили панихида на мястото, а след това е направено водоосвещение. Певческа група към читалище „Гоце Делчев“ - село Черниче е пяла патриотични и революционни песни. \r\nЛивия НИНОВА", "date": "2018.04.02", "title": "Благоевград: Паметна плоча в памет на дейците на горянското движение бе поставена в симитлийското село Сенокос"}
{"url": "http://www.focus-news.net/news/2018/04/02/2507015/plovdiv-zapochva-zapalvane-na-dupkite-po-ulitsite-v-rayon-iztochen.html", "text": "Ударно запълване на пътните неравности започва от утре в район „Източен“. Това съобщи за Радио „Фокус“-Пловдив кметът на района Николай Чунчуков. Експертите от кметството вече са направили оглед на улиците. При подходящи метеорологични условия работата по запълване на дупките ще стартира от бул. „Санкт Петербург“, продължението на „Богомил“, улиците „Варшава“, „Славянска“, „Ралица“, „Радко Димитриев“, както и във вътрешнокварталните улици. След това ще се работи по ул. „Лотос“ и в квартал „Изгрев“.\r\n„Състоянието на пътната инфраструктура в „Източен“ след зимния сезон като цяло е добро, защото политиката ни е да преасфалтираме“, заяви Николай Чунчуков. Той призовава гражданите да подават в администрацията сигнали за дупки по улиците. Администрацията ще се старае да реагира в рамките на няколко дни след получаване на информация от жителите.", "date": "2018.04.02", "title": "Пловдив: Започва запълване на дупките по улиците в район „Източен“"}
{"url": "http://www.focus-news.net/news/2018/04/02/2507004/gd-granichna-politsiya-silno-intenziven-e-trafikat-na-gkpp-kapitan-andreevo-i-gkpp-dunav-most-vidin-za-tovarni-avtomobili-na-izhod.html", "text": "На българо-турската граница трафикът е силно интензивен на граничен контролно-пропускателен пункт \"Капитан Андреево\" и е интензивен на граничен контролно-пропускателен пункт \"Лесово\" за товарни автомобили на изход. Това съобщиха от пресцентъра на ГД \"Гранична полиция\". На българо-румънската граница трафикът е силно интензивен на граничен контролно-пропускателен пункт \"Дунав мост - Видин\" и е интензивен на граничен контролно-пропускателен пункт \"Дунав мост - Русе\" за товарни автомобили на изход. На българо-гръцката граница, на граничен контролно-пропускателен пункт \"Кулата\" трафикът е интензивен за товарни автомобили на изход.\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.04.02", "title": "ГД \"Гранична полиция\": Силно интензивен е трафикът на ГКПП \"Капитан Андреево\" и ГКПП \"Дунав мост - Видин\" за товарни автомобили на изход"}
{"url": "http://www.focus-news.net/news/2018/04/02/2507017/zhiteli-na-stolichniya-kvartal-banishora-izlyazoha-na-protest-sreshtu-namerenieto-da-bade-premesten-tsentara-po-narkomanii.html", "text": "Започна протестното събрание на жителите на столичния квартал „Банишора“ срещу намерението Центъра по наркомании, намиращ се на ул. „Пиротска“ 117 да бъде преместен в Центъра по вирусология на бул. „Столетов“ №44 в непосредствена близост до Централния софийски затвор, предаде репортер на Агенция \"Фокус\". Сборният пункт е срещу 14-то СУ „Проф. Асен Златаров“ на ъгъла на ул. „Коритник“ и ул. „Подп. Калитин“.", "date": "2018.04.02", "title": "Жители на столичния квартал \"Банишора\" излязоха на протест срещу намерението да бъде преместен Центъра по наркомании"}
{"url": "http://www.focus-news.net/news/2018/04/02/2507018/ministar-nikolina-angelkova-i-predsedatelyat-na-bchk-obsadiha-tekstove-za-promeni-v-naredbata-za-vodnoto-spasyavane.html", "text": "Министърът на туризма Николина Ангелкова проведе работна среща с председателя на Българския червен кръст акад. Христо Григоров по повод съвместни предложения на двете институции за промени в Наредбата за водноспасителната дейност и обезопасяване на водните площи. Измененията са в процес на подготовка, основната цел е текстовете да бъдат осъвременени според новите реалности. Сега действащата наредба за водното спасяване е приета през 1996 година. Това съобщиха от пресцентъра на Министерството на туризма.\r\nЕдно от предложенията на експертите е разстоянието между спасителните постове да бъде до 150 метра с изключение на плажовете в националните курорти, за които остава досегашното изискване - постовете да са до 100 метра. Друга обсъждана промяна е след приемане на наредбата да има възможност и правоспособни спасители от други държави да практикуват дейност у нас. \r\nПредвижда се работата на спасителите да започва от 8,30 часа сутрин. Специалистите са категорични, че ще бъдат осъвременени изискванията към необходимото задължително оборудване на спасителните постове, които да обезпечат по-големи възможности за опазване на живота и здравето на българските и чуждестранните туристи. \r\nВероятно ще има предвидени и санкции за стопаните на плажа, ако назначените от тях спасители извършват дейност, различна от преките им задължения по водно спасяване. Причината за този текст са постъпили през лятото сигнали, че спасители са били ангажирани да събират такси за чадъри на плажа. Тези и други промени в Наредбата за водното спасяване ще бъдат подготвени съвместно от Министерството на туризма и от Българския червен кръст. Заради важността на документа за живота и здравето на туристите целта е той да влезе в сила още от този летен сезон, коментираха министър Ангелкова и акад. Григоров.", "date": "2018.04.02", "title": "Министър Николина Ангелкова и председателят на БЧК обсъдиха текстове за промени в Наредбата за водното спасяване"}
{"url": "http://www.focus-news.net/news/2018/04/02/2507001/the-hill-donald-tramp-e-predlozhil-sreshta-s-vladimir-putin-v-beliya-dom.html", "text": "По данни на Кремъл президентът на САЩ Доналд Тръмп е предложил на руския си колега Владимир Путин среща в Белия дом, но правителствата на двете страни все още не са започнали планиране на възможната среща на високо равнище, пише   The Hill.\r\nТръмп е предложил срещата по време на телефонен разговор от 20 март с Путин, по време на който президентът честити преизбирането на руски си колега. Белият дом призна, че Тръмп е предложил Белия дом като място на срещата.\r\n„Както президентът потвърди на 20 март, часове след последния си разговор с президента Путин, двамата са обсъдили двустранна среща „в не толкова далечно бъдеще“ на редица възможни места, включително и в Белия дом“, заяви прессекретарят на американското президентство Сара Хъкаби Сандърс. Тя отказа да даде допълнителни коментари. Виктор Турмаков", "date": "2018.04.02", "title": "The Hill: Доналд Тръмп е предложил среща с Владимир Путин в Белия дом"}
{"url": "http://www.focus-news.net/news/2018/04/02/2507019/predstoyashti-sabitiya-v-stranata-za-3-april-agentsiya-fokus.html", "text": "***\r\nОт 10.00 часа в зала „Изток” на Народното събрание Комисията по вътрешна сигурност и обществен ред и фондация „Конрад Аденауер” организират кръгла маса на тема „Комисия по досиетата (Комисия за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия) – настояще и бъдеще”. \r\n***\r\nОт 14.00 часа в зала „Запад” на Народното събрание Временната комисия за установяване на фактите и обстоятелствата във връзка с приватизацията и планираната продажба на ЧЕЗ в България ще проведе своето трето заседание. \r\n***\r\nОт 10.30 часа в МВнР вицепремиерът и министър на външните работи Екатерина Захариева ще се срещне с външния министър на Черна гора проф. д-р Сърджан Дарманович. След края на срещата,  около 12.00 ч, двамата министри ще направят съвместни изявления за медиите.\r\n***\r\nОт 09.00 часа XII състав на Специализирания наказателен съд ще проведе съдебно заседание по делото срещу Петър Д., обвинен в организиране и ръководене на престъпна група. \r\n***\r\nОт 09.00 часа в подлеза на Софийския университет „Св. Климент Охридски“ ще се проведе флашмоб във връзка с предстоящия концерт на Ангел Заберски „SYMPHONY JAZZ“.\r\n***\r\nОт 09.30 часа 15-ти състав на Софийски градски съд ще проведе съдебно заседание по делото срещу Роман Логвиненко, обвинен, че е организирал нападението срещу Алексей Петров. \r\n***\r\nОт 10.00 часа в Националния пресклуб на БТА ще се проведе пресконференция на Сдружение „За Земята“ на тема „СЕТА: сериозни рискове срещу малко ползи“.\r\n***\r\nОт 10.30 часа в „Западен парк“ (ул. „Западна“, срещу блок 85В в жк. „Западен парк“) ще се проведе пресконференция, на която ВМРО ще представи идеите си за справянето с проблема с изсичането на градските паркове. \r\n***\r\nОт 11.00 до 13.00 часа в Американския център на Столична библиотека ще се проведе представяне на проекта „Дзяло“ – научно пространство сайт с е-списание в областта на хуманитаристиката за българистични изследвания в периода Х-ХХI век, съфинансиран от сесиите на Столична програма „Култура“ за 2017 и 2018 г.\r\n***\r\nОт 12.00 часа под стъкления купол на Ларгото ще се проведе концерт на Софийския духов оркестър с диригент Васил Делиев. Събитието е организирано съвместно с Общински културен институт Дом на културата „Искър“. В програмата: произведения на Нечо Русев, Петко Стайнов, Любомир Пипков, Марин Големинов, Милчо Левиев, Дико Илиев и др.          \r\n***\r\nОт 12.00 часа в кино „Люмиер Лидл“ ще се проведе пресконференция във връзка с филмовия фестивал Master of Art.\r\n***\r\nОт 12.30 часа на Моста на влюбените до НДК ще бъде представена дебютната фотоизложба на Тодор Шабански „София - Европейска столица на спорта“.\r\n***\r\nОт 14.00 часа в Ларгото ще бъде представена книгата  книгата „София – от 7 извора вода“.\r\n***\r\nОт 15.00 часа на „Дондуков“ 2 президентът Румен Радев ще се срещне с министъра на външните работи на Черна гора Сърджан Дарманович. \r\n***\r\nОт 17.00 часа пред Софийски арсенал – Музей за съвременно изкуство ще бъде открита изложбата „Италиански футуризъм и модерно изкуство в България. Примерът на Николай Дюлгеров“ - авторски проект на Ирина Генова с дизайн на Надежда Ляхова.\r\n***\r\nОт 17.00 часа в Градина „Кристал“ ще се състои официално откриване на изложбата „Градски истории”.\r\n***\r\nОт 18.00 часа в зала „42“ на Националния дворец на културата ще бъде връчена наградата „Медик на годината’2017“ на вестник „Форум Медикус“.\r\n***\r\nОт 18.00 часа в Литературния клуб на Столична библиотека ще се проведе четене на млади български поети на тема „Виждам Европа“.\r\n***\r\nОт 18.00 часа под стъкления купол на Ларгото ще се проведе концерт на акапелна група Spectrum.\r\n***\r\nОт 18.00 часа в галерия „Академия“ на НХА (ул. „Шипка“ 1) ще се проведе представяне на книга-каталог за творчеството на проф. Станислав Памукчиев по повод 65-годишнината му. \r\n***\r\nОт 19.00 часа в Литературен клуб „Перото“ ще бъде представена книгата „Четецът на мисли“ на Лиор Сушард.\r\n***\r\nОт 19.30 часа в зала „България“ Българското национално радио и Ротаракт клуб София организират Благотворителен концерт „На тъмно“ за деца с нарушено зрение от училище Луи Брайл.\r\n***\r\nОт 20.00 часа в Gramophone Club ще се проведе лекцията „Истории от света на пчелите“, част от редовната серия срещи за популярна наука, организирани от неправителствената организация Ratio.\r\n***\r\nОт 18.00 часа в Градска художествена галерия ще бъде открита изложбата „Enter“. \r\n*** \r\nОт 10.00 часа в Трети корпус (Колеж по туризъм) на Икономически университет – Варна ще се състои тържествен водосвет за официално откриване на сградата. Сред официалните гости на събитието ще бъдат министърът на образованието и науката Красимир Вълчев, който ще пререже лентата на модернизираната база заедно с ректора на ИУ – Варна проф. д-р Пламен Илиев, областният управител на Варненска област Стоян Пасев, кметът на Община Варна Иван Портних и други. \r\n*** \r\nОт 10.30 часа в Дневен център за възрастни хора с увреждания „Слънчевата къща“ ще се състои пресконференция във връзка с проведената в края на март среща на регионалните представители на национално представителните организации на и за хора с увреждания от регион Варна по повод провеждането на Национален протестен митинг на 11 април в София.\r\n*** \r\nОт 12.00 часа в СУ \"Димчо Дебелянов\" ще се състои церемония „Първа копка“ в СУ \"Димчо Дебелянов\", обект на интервенция по проект „Модернизация на образователната инфраструктура на територията на град Варна“.\r\n*** \r\nОт 12.00 часа в хотел Елена в к. к. Златни пясъци ще се състои официалната церемония по откриването на XXII Пролетен семинар на Фондация \"Българска памет\" под мотото \"Дигиталните компетенции: ключ към професиите на бъдещето\". В него ще участват 200 българчета от Македония, Молдова, Украйна, Албания, Румъния, Сърбия, от Западните Родопи и района на Тервел. \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Иво Иванов ще има приемен ден за граждани.\r\n*** \r\nОт 15.00 часа в Специализираната болница за активно лечение по кардиология във Велико Търново ще се проведе закриваща пресконференция относно изпълнението на проект „Инвестиции в качествени условия на труд“ по ОП „Развитие на човешките ресурси“. \r\n***\r\nОт 11.00 часа на пл. „Свобода“ ще се състои Великденски концерти на Духов оркестър – Добрич с диригент Стоян Монов.\r\n***\r\nОт 18.00 часа в Огледална зала „Нели Божкова“ ще се състои клавирен рецитал на Галин Ганчев.\r\n***\r\nОт 10.30 часа в заседателна зала „Струма“ на Областна администрация Перник ще се проведе пресконференция, посветена на Седмицата на гората. На нея ще присъстват Областният управител Ирена Соколова, директорите на Регионална дирекция по горите- Кюстендил инж, Здравчо Тодоров,  Югозападно държавно предприятие  инж. Дамян Дамянов, ОД на МВР Перник Димитър Попов и РД ПБЗН Емил Марков.\r\n***\r\nОт 10.00 часа Юридическият факултет на Пловдивския университет „Паисий Хилендерски“ организира Ден на отворените врати. Предвидени са две срещи с бъдещите висшисти -  от 10.00 до 12.00 часа в 13 семинарна зала на ет. 1 на Ректората, и от  14.00 до 16.00 ч. в Зала „Компас“. \r\n***\r\nОт 11.30 часа в залата на Дружеството на пловдивските художници ще се състои пресконференция във връзка с изложбата „Цветове“, която ще бъда открита в залата на Дружеството от 18.00 часа същия ден.\r\n***\r\nОт 19.00 часа в храм „Св. Марина“ в Пловдив митрополит Николай ще отслужи Последование на Жениха.\r\n***\r\nОт 19.00 часа в Драматичен Театър Пловдив ще се състои концерт на избрани ансамбли от Тюркския свят, част от празненствата „Невруз“, с които се отбелязва пристигането на пролетта.\r\n*** \r\nОт 17.00 часа в Художествена галерия „Николай Павлович“ ще се проведе Среща с поетесата Стефания Цанкова, на която ще бъдат представени новите ѝ книги „Някой те обича“, „Щастлива по рождение“ и „Благословена с обич“.\r\n***\r\nОт 17.30 часа в галерия „Май“ ще бъде открита традиционната празнична Великденска изложба на сливенските художници. \r\n***\r\nОт 09.30 часа в Регионалния исторически музей ще се проведе българо-австрийски семинар на тема „SCYTHICA VINDOBONENSIA и готските нашествия от средата на III в. сл. Хр. в днешните български земи“.\r\n***\r\nОт 10.00 часа в Областна администрация – Стара Загора, заместник-министърът на регионалното развитие Деница Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусията за Югоизточен район за областите - Бургас, Сливен, Ямбол и Стара Загора. \r\n***\r\nОт 11.00 часа в Пресклуб на БТА – Стара Загора ще се проведе пресконференция на Елена Нонева, председател на ПД Социалдемократи. \r\n***\r\nОт 18.00 часа в IV-то експозиционно ниво на Регионалния исторически музей ще бъде представен романът „Рафаел“ на Леа Коен.\r\n***\r\nОт 13.00 часа в голямата зала на Младежки център Община Хасково организира пресконференция във връзка с празничен концерт по повод Великден.\r\n***\r\nОт 10.00 часа в зала 203 ще се проведе брифинг.\r\n***\r\nВ 13.00 час  пред православен храм „Св. Три светители“ омбудсманът Мая Манолова ще раздаде пакети с храна, събрани от  кампанията „Великден за всеки“. В 13.30 часа ще хранителни пакети ще бъдат раздавани  пред мюсюлманския храм „Томбул джамия“,  а в 14.00 часа в Пенсионерския клуб 15. \r\n***\r\nОт 17.00 часа в НЧ „Напредък“ ще бъде открита изложба икони.\r\n***\r\nОт 18.00 часа в Регионална библиотека „Стилиян Чилингиров” ще бъде представен проектът за Исторически парк при с. Неофит Рилски, който е за над 50 милиона евро и се предвижда да е готов около 2022 г.  \r\n***\r\nПо случай Седмицата на гората в разсадника на стопанството в село Салманово ще се проведе Ден на отворените врати.\r\n***\r\nПо случай Седмицата на гората служителите на ДГС-Нови пазар ще залесяват на 3 април дръвчета с деца от детските градини.\r\n***\r\nОт 17.30 часа ще се проведе информационна среща в зала 107 на Община Ямбол, на която ще бъде представена информация за възможностите за подаване на проектни фишове, за включването на обекти на интервенция в актуализирания списък на Инвестиционната програма на град Ямбол, както и за особеностите при подаване на заявления за кандидатстване за повишаване на енергийната ефективност в многофамилни жилищни сгради в община Ямбол.", "date": "2018.04.02", "title": "Предстоящи събития в страната за 3 април (Агенция „Фокус“)"}
{"url": "http://www.focus-news.net/news/2018/04/02/2507006/a1on-makedoniya-spored-srabskiya-ministar-predsedatel-e-politicheska-bezsmislitsa-ako-kosovo-uchastva-kato-darzhava-na-sreshtata-na-visoko-ravnishte-v-sofiya.html", "text": "Министър-председателят на Сърбия Ана Бърнабич заяви, че участието на Косово на европейската среща за Западните Балкани в София „като държава е политическа безсмислица“, както и че в зависимост от действията на Прищина около създаването на Общността на сръбските общини, Белград ще реши дали да участва на събитието, предава скопският телевизионен канал „A1oN“.\r\n„ В зависимост от това, ще вземем решение за срещата на високо равнище в София на 17 май. България е наш голям партньор, а ЕС е нашата стратегическа цел. Искаме добра комуникация и е в интерес на държавата да бъде на тази среща“, заяви Бърнабич на пресконференция в Белград.\r\nСпоред нея Косово не може да присъства на срещата „като държава, защото не е нито възможно, нито теоретично“.\r\n„Европейската комисия е неутрална по отношение на статута и Косово не е държава, а провинция в Република Сърбия. Така смятат и други пет силни и важни държави-членки на ЕС“, допълни тя. Виктор Турмаков", "date": "2018.04.02", "title": "„A1oN“ (Македония): Според сръбския министър-председател е политическа безсмислица, ако Косово участва като държава на срещата на високо равнище в София"}
{"url": "http://www.focus-news.net/news/2018/04/02/2507020/sport-laure-zigmund-pobedi-nataliya-vihlyantseva-na-parvi-krag-v-turnira-v-charlstan.html", "text": "Германката Лауре Зигмунд победи рускинята Наталия Вихлянцева със 7:5, 6:2 на първи кръг на турнира в Чарлстън.\r\nТова е първият мач на равнище Женска тенис асоциация за германката след сериозната травма, която тя получи на турнира в Нюрнберг през май миналата година.  Виктор Турмаков", "date": "2018.04.02", "title": "Спорт: Лауре Зигмунд победи Наталия Вихлянцева на първи кръг в турнира в Чарлстън"}
{"url": "http://www.focus-news.net/news/2018/04/02/2507021/nimh-utre-shte-e-slanchevo-s-maksimalni-temperaturi-mezhdu-15-i-20.html", "text": "През нощта вятърът навсякъде ще стихне и ще бъде предимно ясно. Минималните температури ще са между  0° и 5°. Утре ще е слънчево, след обяд над западните райони с висока облачност. Ще се появи слаб вятър от юг-югоизток, с който температурите ще се повишават и максималните ще са между  15° и 20°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Евгения Егова. Атмосферното налягане е по-високо от средното за април (945 hPa) – ще остане без съществена промяна. По Черноморието ще е предимно слънчево. В сутрешните часове ще духа до умерен северозападен вятър, който по-късно през деня ще се ориентира от юг-югоизток и ще отслабне. Максималните температури ще са 10°-14°. Температурата на морската вода е 7-8°. Вълнението на морето ще бъде 1-2 бала. \r\nНад планините ще бъде предимно слънчево, след обяд над масивите в Западна България ще се появи висока облачност. Ще духа умерен, преди обяд по високите части до силен северозападен вятър, който по-късно през деня ще се ориентира от югозапад. Максималната температура на 1200 метра ще е около 11°, на 2000 метра - около 3°.\r\nВ сряда ще е предимно слънчево, с разкъсана висока облачност. Повишението на температурите ще продължи и максималните ще бъдат между 18° и 23°, по-ниски по Черноморието – между 10° и 15°. В четвъртък ще се задържи топло, но над Западна България ще се появи и средна облачност, а след пладне ще се развие и купеста, и на отделни места ще превали краткотраен дъжд с гръмотевици. В петък ще се усили вятърът от изток-североизток и ще проникне хладен въздух. Дневните температури ще се понижат с 5-6°. Облачността ще е разкъсана, значителна над Западна България, където на места ще има и превалявания от дъжд.", "date": "2018.04.02", "title": "НИМХ: Утре ще е слънчево с максимални температури между 15° и 20°"}
{"url": "http://www.focus-news.net/news/2018/04/02/2507022/usgs-zemetresenie-s-magnitud-68-po-skalata-na-rihter-e-registrirano-v-boliviya.html", "text": "Земетресение с магнитуд 6,8 по скалата на Рихтер е регистрирано в Боливия, показва справка на интернет страницата на Геологическата служба на САЩ (USGS).\r\nЗеметресението е регистрирано в 15:40 часа българско време на 13 км. североизточно от южния боливийски град Сарандайти на дълбочина от 557 км. В 17:00 е последвал афтершок с магнитуд 4,5. \r\nНяма данни за жертви и разрушения. Виктор Турмаков", "date": "2018.04.02", "title": "USGS: Земетресение с магнитуд 6,8 по скалата на Рихтер е регистрирано в Боливия"}
{"url": "http://www.focus-news.net/news/2018/04/02/2507041/ria-novosti-uchebniyat-korab-na-vmf-na-rusiya-perekop-e-navlyazal-v-egeysko-more.html", "text": "Учебният кораб на руския ВМФ „Перекоп“, отправил се на поход по маршрута Севастопол-Владивосток, е навлязъл в Егейско море, предава РИА Новости.\r\n„Учебният кораб „Перекоп“ успешно приключи прехода на черноморските проливи и излезе в Егейско море в рамките на по-нататъшния поход по маршрута Севастопол-Владивосток“, съобщава прессекретарят на Министерството на отбраната на Русия по флота Игор Дигало. \r\nНа борда на кораба се намират повече от 200 курсанти на Военно-морския институт на военния учебно-научен център на ВМФ. Виктор Турмаков", "date": "2018.04.02", "title": "РИА Новости: Учебният кораб на ВМФ на Русия „Перекоп“ е навлязъл в Егейско море"}
{"url": "http://www.focus-news.net/news/2018/04/02/2506997/prof-bozhidar-bozhinov-pri-osobeno-aktivnite-svlachishta-ukrepitelnite-deystviya-mogat-da-zapochnat-pri-nepalna-proektna-gotovnost.html", "text": "Преминаваме на втори етап – проектиране и изпълнение на укрепване на срутището край Тикале. Това каза за пресконференция в Смолян проф. Божидар Божинов, който има изключително голям опит при укрепване на свлачища и срутища в България, предаде репортер на Радио „Фокус“ – Смолян. „За целта ще се позовем на Наредба № 12 за проектиране и строителство на геозащитни съоръжения, в който има точка, която е много важна. Тя гласи, че при особено активните свлачища, укрепителните действия могат да започнат при непълна проектна готовност. Трябва да се знае стратегията – тоест какво ще се прави, технологията на изпълнение и наличната геоложка информация. Ние ще стъпим на тази точка и успоредно с предварителните дейности, които трябва да се направят  и проектирането, ще започне и самото изпълнение на проекта“, заяви проф. Божинов. Той уточни, че скалите на срутището са нееднородни и слаби. „Това се дължи на сеизмичност от действия, които са ги натрошили на блокове от по няколко кубика. Те може да са опасни за изпълнителите на обекта. Първо трябва да се отстранят тези блокове, второ – да се затворят пукнатините, които пускат водата в скалния масив и създават хидростатичен натиск и намаляват якостта на връзките между отделните късове. Водите трябва да се оттекат и да не влизат нови. Укрепяването ще се извърши чрез постепенно разкриване и отнемане на този масив, който ще активира свлачището, но трябва да се започне замяната парче по парче и да се изграждат съоръжения. Пътят, по който трябва да се движим е известен, но трябва предпазливо да се пипа, за да не причиним по-голяма вреда. Знаем какво трябва да се прави, знаем и технологията, трето имаме необходимата геоложка информация на скалите. Те са натрошени с пукнатини, които показват плъзгане към пътя, те усложняват задачата. Това свлачище при непълна проектна готовност ще се позовем на наредбата, защото може да се укрепва без да е готов проекта. Чакането значи проекти, утвърждаване, експертни съвети и време. Ще искаме това време да се спести. Ще се иска разрешение от министерството за неговото укрепяване“, каза още проф. Божинов.\r\nНели ГЕРГЬОВСКА", "date": "2018.04.02", "title": "Проф. Божидар Божинов: При особено активните свлачища укрепителните действия могат да започнат при непълна проектна готовност"}
{"url": "http://www.focus-news.net/news/2018/04/02/2507038/panos-kamenos-ministar-na-otbranata-na-gartsiya-arestat-na-dvamata-gratski-voynitsi-v-turtsiya-e-predvaritelno-planiran.html", "text": "Гръцкият министър на отбраната Панос Каменос заяви, че арестът на двамата гръцки войници, които случайно са навлезли на турска територия миналия месец е „предварително планиран“, предава Ekathimerini.\r\nСпоред министъра турските власти не са открили никакви доказателства за нарушения на войниците и затова те  не могат да бъдат обвинявани. При въпрос какъв е най-лошият възможен сценарий той цитира филма „Среднощен експрес“ от 1978 г. , в който се показват сцени колко зле се държат със затворниците в Турция. \r\n„В страна където няма съдилища и където правосъдието действа, както султанът нареди, тяхното задържане може да продължи до 15 години“, заяви Каменос.  Виктор Турмаков", "date": "2018.04.02", "title": "Панос Каменос, министър на отбраната на Гърция: Арестът на двамата гръцки войници в Турция е предварително планиран"}
{"url": "http://www.focus-news.net/news/2018/04/02/2507040/smolyan-s-razlichni-initsiativi-rzi-shte-otbelezhi-7-april-svetoven-den-na-zdraveto-i-profesionalen-praznik-na-zdravnite-rabotnitsi.html", "text": "С различни инициативи РЗИ – Смолян ще отбележи 7 април – Световен ден на здравето и професионален празник на здравните работници, съобщиха от пресцентъра на Регионалната здравна инспекция – Смолян. На 7 април светът отбелязва Световния ден на здравето. Датата е избрана с основаването на Световната здравна организация през 1948 г. Международният ден на здравето се чества и като Ден на здравния работник в България от 6 февруари 1964 г. Всяка година мотото на празника е различно и акцентира върху приоритетна тема, с която е ангажирана Световната здравна организация. Мотото тази година е „Остаряване и здраве: Доброто здраве добавя живот към годините“.\r\nПо повод Световния ден на здравето, РЗИ – Смолян организира през целия месец март профилактични прегледи на зрението на 5-годишните деца в детските заведения на гр. Смолян, в партньорство с МБАЛ – Смолян и „Ротари клуб” – Смолян. На 3 април ще се проведе Регионален съвет по здравеопазване с представяне на Регионална колегия на асоциацията на специалистите по здравни грижи и нови моменти в Национален рамков договор 2018 г. На 4 април от 16,30 часа ще има молебен за здраве и благоденствие и панихида за починалите здравни работници в храм „Свети Висарион Смоленски”. На 5 април е предвидено тържество с колектива на РЗИ. На 12 и 13 април – профилактични прегледи на млечната жлеза, в РЗИ.\r\nСветовният ден на здравето е глобална инициатива, която приканва всички – от световните лидери до хората в различни страни, да се фокусират върху едно здравно предизвикателство със световна значимост. Акцентирайки върху новопоявяващите се здравни проблеми, Световният ден на здравето дава възможност да се започнат колективни действия за опазване здравето на хората и тяхното благоденствие.", "date": "2018.04.02", "title": "Смолян: С различни инициативи РЗИ ще отбележи 7 април – Световен ден на здравето и професионален празник на здравните работници"}
{"url": "http://www.focus-news.net/news/2018/04/02/2507043/montana-riosv-obyavyava-konkurs-za-nay-originalna-velikdenska-kartichka-s-nay-originalno-pozhelanie.html", "text": "По повод големия християнски празник Възкресение Христово, РИОСВ – Монтана обявява конкурс за най-оригинална великденска картичка с най-оригинално пожелание, съобщиха от инспекцията. Участие в конкурса могат да вземат деца от 1 до 12 клас от всички училища от област Монтана и област Видин. Цифров фотоапарат ще получи участникът, който спечели първо място в надпреварата, за участника на второ място наградата е дигитална фоторамка, а за трето място наградата е флашка. От РИОСВ-Монтана посочват, че произведенията могат да бъдат изпратени по ел. поща или по обикновена поща.", "date": "2018.04.02", "title": "Монтана: РИОСВ обявява конкурс за най-оригинална великденска картичка с най-оригинално пожелание"}
{"url": "http://www.focus-news.net/news/2018/04/02/2507042/sport-dariya-gavrilova-se-klasira-na-vtori-krag-na-turnira-v-charlston.html", "text": "Австралийката Дария Гаврилова победи тунизийката Онс Джабер в мач от първи кръг на турнира в Чарлстън с 1:6, 6:4, 6:3. \r\nРумънката Михаела Бузарнеску се класира на следващия кръг като Вера Лапко от Беларус се отказа от мача.  Виктор Турмаков", "date": "2018.04.02", "title": "Спорт: Дария Гаврилова се класира на втори кръг на турнира в Чарлстон"}
{"url": "http://www.focus-news.net/news/2018/04/02/2507014/tass-rusiya-izprati-nota-do-ozho-za-da-poluchi-dostap-do-dannite-na-razsledvaneto-na-intsidenta-v-solsbari.html", "text": "Русия е изпратила нота до Организацията за забрана на химическото оръжие, за да получи достъп до резултатите от разследването на инцидента в Солсбъри, предава ТАСС.\r\nУточнява се, че Москва ще настоява разследването на „Случая Скрипал“ да се води с участието на руски експерти.\r\nОсвен това се съобщава, че техническата експертиза на ОЗХО няма да позволи определянето на страната на произход на веществото, с което е извършен опитът за убийството на бившия служител на ГРУ Сергей Скрипал в Солсбъри.   Виктор Турмаков", "date": "2018.04.02", "title": "ТАСС: Русия изпрати нота до ОЗХО, за да получи достъп до данните на разследването на инцидента в Солсбъри"}
{"url": "http://www.focus-news.net/news/2018/04/02/2507047/anadolu-agency-kray-odrin-sa-zadarzhani-poveche-ot-180-nelegalni-migranti.html", "text": "Най-малко 180 нелегални мигранти са задържани край турския северозападен град Одрин, предава  Anadolu Agency.\r\n„Силите на жандармерията и на граничната полиция са задържали мигрантите край Мерич, Орхание, Бошнакьой и Ипсала в провинцията“, съобщава анонимен източник от жандармерията. Общо 180 души, сред които сирийци, афганистанци, пакистанци, бангладешци, иракчани , алжирци , палестинци, мароканци, са задържани. \r\nСпоред официалните данни през 2017 г. повечето мигранти, задържани на територията на Турция са от Пакистан – около 15 хил. души, следвани от афганистанците – 12 хил. Сирийците са на трето място – 10 хил. души. Виктор Турмаков", "date": "2018.04.02", "title": "Anadolu Agency: Край Одрин са задържани повече от 180 нелегални мигранти"}
{"url": "http://www.focus-news.net/news/2018/04/02/2507046/smolyan-12-chitalishta-ot-oblastta-shte-realizirat-15-proekta-po-vreme-na-plovdiv-evropeyska-stolitsa-na-kulturata-2019.html", "text": "След серия от информационни и партньорски срещи и форуми в Смолян и Пловдив, с читалищни ръководства, експерти, областна и общински администрации – 12 читалища от област Смолян успяха да класират 15 проекта по отворена покана за участие в конкурс за проекти \"Читалища\", направление „Читалища: общностно участие и иновации”, с финансиране за над 30 000 лева. Проектите са част от Пловдив Европейска столица на културата 2019. Това съобщиха за Радио „Фокус“ – Смолян от Регионален експертно-консултантски и информационен център „Читалища“ – Смолян. Проект „Виртуална платформа за културен и образователен обмен-младежите протягат ръка“ на НЧ „Иван Вазов 1999”, гр. Мадан в партньорство с РЕКИЦ „Читалища” Смолян, е с реални възможности за включване на всички читалища от област Смолян.\r\nЗаложените дейности стимулират голям брой партньорства между читалищата и други организации, включване на граждани и доброволци в културни дейности на читалищата за разширяване културните параметри на читалищната дейност.\r\nНели ГЕРГЬОВСКА", "date": "2018.04.02", "title": "Смолян: 12 читалища от областта ще реализират 15 проекта по време на „Пловдив – Европейска столица на културата 2019“"}
{"url": "http://www.focus-news.net/news/2018/04/02/2507044/balgariya-komentari-v-chuzhdite-medii-agentsiya-fokus.html", "text": "В черноморския град Варна бе осквернен паметник на българо-съветската дружба. Паметникът бе изрисуван с цветовете на знамето на ЛГБТ общността, съобщава „Федеральное агенство новостей“.\r\nМедията подчертава, че паметникът се вижда от всеки, който влиза във Варна от север. Той се намира на Турна тепе на височина от 110 метра. \r\nОт редакцията напомнят, че това не е първият подобен случай на оскверняване на паметници на българо-съветската дружба в страната. През юни 2012 г. фигурите от Паметника на съветската армия в центъра на българската столица бяха изрисувани като герои от комикси. Подобни инциденти се повториха и през следващите години.\r\n*** Турски бойни кораби пристигат в България, за да участват в годишните морски учения в Черно и Мраморно море, предава  Anadolu Agency.\r\nСпоред заявление на българското министерство на отбраната корабите „Дарика“, „Текирдаг“ и подводницата „Иноню“ са хвърлили котва на пристанището във Варна. \r\nОбщите учения, наименувани „Морска звезда-2018“ – ще се проведат, за да засилят морската сигурност в Черно море. \r\nНякои от корабите, които ще участват в учението ще посетят пристанища в Грузия, Русия, Украйна и Румъния.\r\nУченията ще продължат до 5 април. \r\n***\r\n Заместник-министърът на икономиката на Турция Фатих Метин съобщи, че Турция и България предприемат мерки за развитие на сътрудничеството. Той заяви това по време на Турско-български бизнес форум в Истанбул, който се оценява като най-голямата делова среща за последните 10 години между двете страни, предава  TRT.\r\nМетин изрази увереност за това, че приятелските отношения между Турция и България ще се задълбочават допълнително в предстоящия период. Балансът на вноса и износа между страните, според заместник-министъра се намират на удовлетворително равнище и затова може да се разчита на по-нататъшен ръст на взаимния стокооборот. \r\n$Делът на инвестициите на турски предприемачи в общото външно инвестиционно пространство на България е 10%“ напомни заместник-министърът. \r\nТой изрази и надежда, че председателството на България в ЕС през настоящия период ще допринесе за развитието на двустранните отношения на държавите, както и за процеса на присъединяване на Турция към Съюза.\r\nТурските инвеститори, според политиците, в България се интересуват предимно от  тежките метали, производство на готови метални изделия, превозните средства, текстила и облеклото, финансирането и застраховане. „Трябва да се има предвид, че има големи възможности за сътрудничество в областта на туризма, медицината, медицинския туризъм, енергетиката, възобновяемата енергия, транспорта и комуникационните технологии“, допълни  Метин.\r\nПолитикът призова българските предприемачи да инвестират повече в Турция.\r\n***\r\n На летище „Хания“ на гръцкия остров Крит е задържан 35-годишен сирийски мъж, опитващ се за излети за Италия, използвайки фалшиви български документи, пише   Ekathimerini.\r\nДокументите са конфискували и мъжът ще бъде изправен пред съд на острова. \r\n***", "date": "2018.04.02", "title": "България – коментари в чуждите медии ( Агенция „Фокус“ )"}
{"url": "http://www.focus-news.net/news/2018/04/02/2507048/veliko-tarnovo-nad-18-600-lv-sa-dalzhali-rabotodateli-ot-oblastta-na-svoite-sluzhiteli-prez-mesets-fevruari.html", "text": "18 635,03 лв. е общата сума, която работодатели от областта са дължали на свои служители, през месец февруари. След намесата на Дирекция „Инспекция по труда“ са изплатени 1 665,35 лв. Това каза за Радио „Фокус“ – Велико Търново инж. Невена Стефанова, директор на Дирекцията. Тя допълни, че срещу останалите работодатели, които не са превели парите в срок, са предприети административни мерки със задължителни за изпълнение срокове. „25% от общо разкритите нарушения са по норми, свързани с неосигурени от работодателите здравословни и безопасни условия на труд. Констатирани са 114 в тази насока, като 58% заемат тези, които са свързани с липса и лоша организация по осигуряването на здравословни и безопасни условия на труд, тоест липса на фирмена политика в насока безопасност и здраве при работа“, обясни инж. Стефанова. Принудителните административни мерки, предприети срещу работодатели през февруари, са 407. От експлоатация са спрени 2 строителни площадки, тъй като пряко са застрашавали живота на работещите. Санкционирани са 22 работодатели чрез съставяне на актове за административни нарушения, като най-много, по традиция, са тези от строителния сектор.\r\nПрез месец февруари контролните органи са разкрили едно лице, работещо без трудов договор.\r\nЛуиза ТРАНЧЕВА", "date": "2018.04.02", "title": "Велико Търново: Над 18 600 лв. са дължали работодатели от областта на своите служители през месец февруари"}
{"url": "http://www.focus-news.net/news/2018/04/02/2507050/interfaks-devet-dushi-sa-postradali-pri-vzriv-v-erevan.html", "text": "Девет души са пострадали  при взрив на кислородна бутилка в ресторант в центъра на арменската столица Ереван,  предава руската агенция Интерфакс.\r\nВ ресторант от веригата Burger King е избухнал взрив, при който са пострадали двама ирански граждани, трима руски граждани и четирима граждани на Армения . Повечето от пострадалите са деца на възраст от 6 до 16 година. По данни на руския телевизионен канал Russia Today  най-сериозно е състоянието на 8-годишно момиче от Армения. Ресторантът е бил открит преди около два месеца. Юлиян Марков", "date": "2018.04.02", "title": "Интерфакс: Девет души са пострадали при взрив в Ереван"}
{"url": "http://www.focus-news.net/news/2018/04/02/2507016/radio-svobodna-evropa-makedoniya-nikos-kodzias-skoro-otnovo-shte-poseti-skopie.html", "text": "В средата на седмицата след великденските празници, гръцкият външен министър Никос Кодзиас  отново ще пристигне в Скопие и ще се срещне с македонския си колега Никола Димитров, предава радио  „Свободна Европа“. в своята македонска редакция.\r\nАктивизирането на срещите между Кодзиас   и Димитров, според гръцките медии показва готовността на двете страни да постигнат решение около различията, които бяха определени на преговорите във Виена. Според гръцките медии за Гърция принципа „ерга омнес“ е непоколебимо условие, както и промяната на Конституцията. За Македония червени линии  остават назначаването на езика и националността.\r\nС повече от два месеца интензивни консултации около изискванията на двете страни, Кодзиас  и Димитров, според гръцките медии, сега започват запознаване на обществеността с тези точки, за които се смята, че могат да причинят проблеми и реакции. Виктор Турмаков", "date": "2018.04.02", "title": "Радио „Свободна Европа“ (Македония): Никос Кодзиас скоро отново ще посети Скопие"}
{"url": "http://www.focus-news.net/news/2018/04/02/2507049/rumyana-glavcheva-ekspert-seizmolog-zemetresenieto-pod-teritoriyata-na-boliviya-e-silno-i-mnogo-dalboko.html", "text": "Днес, понеделник, в 09:40 местно време (16:40 у нас) под територията на южна Боливия е регистрирано земетресение с магнитуд 6.8. Епицентърът е на 85 километра (км) юг-югоизточно от град Камири в югоизточната част на страната и на около 200 югозападно от Тариха, град в най-южната част на Боливия, съществуващ от втората половина на 16 век. Около 300 км е отстоянието от епицентъра на град Сукре (225 хиляди жители) – фактическа столица на Боливия.  Сукре се смята за една от най-високопланинските столици на света (над 2800 м.н.в.), създаден е също през 16 век още преди Тариха. Сеизмичният източник е на дълбочина от около 550 км. С това днешното земетресение е сред най-дълбоките, които стават на нашата планета. \r\nВ сайта на Геоложката служба на САЩ са поместени единични сведения за усещане при земетресението. Сред тях намираме, че трусът е усетен слабо (от II и III степен по 12-степенната скала) в Боливия на разстояния между 640 и 900 км, по тихоокеанското крайбрежие на Чили между 930 и 1600 км, а в Бразилия между 1200 и около 1900 км. Поради голямата дълбочина на сеизмичния източник, сигнали за усетено земетресение могат да се очакват и от по-големи разстояния. Засега властите на Боливия не съобщават за ранени и нанесени повреди.\r\nСилни земетресения на големи дълбочини стават в Боливия не за първи път. От началото на века такива са земетресенията в Централна Боливия на 21 февруари 2017 с магнитуд 6.5 и през ноември 2011 година с магнитуд 6.6. Навлизането на тихоокеанската плоча Наска в мантията под Южна Америка създава фронт на деформация. Един от резултатите е издигането на Андите. Други последствия са вулканската активност и появата на земетресения. Земетресенията се генерират от една страна по склона на подпъхване на Наска – активната дълбочина става все по-голяма навътре под континента (изява, например, чрез дълбоките земетресения в Боливия,), а от друга – в плитките нива на южноамериканската земна кора (в пояса от дълбоки сеизмични събития се регистрират и плитки земетресения).", "date": "2018.04.02", "title": "Румяна Главчева, експерт-сеизмолог: Земетресението под територията на Боливия е силно и много дълбоко"}
{"url": "http://www.focus-news.net/news/2018/04/02/2507051/bbc-pochina-uini-mandela-na-81-godini.html", "text": "На 81-годишна възраст е починала бившата съпруга на първия черен президент на Южно Африканската република и символ на борбата срещу апартейда Нелсън Мандела, предава BBC,\r\nСамата тя, също изявен борец срещу апартейда се превръща в любимец на нацията, но в последните години славата и бе помрачена  както в политически така и в правен аспект.\r\nУини Мандела умира след продължително боледуване, заобиколена от семейството и близките й според говорителя на семейството. След съобщението за смъртта й пред дома й в Совето, Йоханесбург се събират стотици нейни привърженици, които пеят и танцуват в нейна памет. Юлиян Марков", "date": "2018.04.02", "title": "BBC: Почина Уини Мандела на 81 години"}
{"url": "http://www.focus-news.net/news/2018/04/02/2507052/tass-sasht-shte-razgledat-iskaneto-za-ekstraditsiya-na-fethulah-gyulen-po-iskane-na-turtsiya.html", "text": "САЩ ще разгледат искането за екстрадиция на Фетхулах Гюлен по искане на Турция , предава TACC.\r\nИскането е оправено заради обвинение в съпричастност на Гюлен към убийството на посланика на Руската федерация в Турция Андрей Карлов,\r\nСпоред официалния представител на Министерството на правосъдието на САЩ Никол Навас решението ще бъде взето изключително на база на фактите, основавайки се на американското законодателство.\r\n„Ние ще разгледаме всички материали, които  правителството на Турция може да ни изпрати по това дело. Ние ще приемем каквото и да е решение за екстрадицията на основата на фактите и в съответствие със законодателството на САЩ“, заявява Навас, като отказва да представи допълнителни детайли.  Юлиян Марков", "date": "2018.04.02", "title": "ТАСС: САЩ  ще разгледат искането за екстрадиция на Фетхулах Гюлен по искане на Турция"}
{"url": "http://www.focus-news.net/news/2018/04/02/2507010/24-vesti-makedoniya-nikola-dimitrov-shte-informira-liderite-na-partiite-za-pregovorite-za-imeto-na-otdelni-sreshti.html", "text": "Външният министър на Македония Никола Димитров реши да информира правителството и лидерите на политическите партии за резултатите от преговорите за името във Виена, предава македонската медия  „24 Вести“.\r\n„Аз съм информиран, имах едночасова среща с министър Димитров и знам всички подробности. Радвам се, че мога да потвърдя, че има положителна крачка напред. Аз съм голям оптимист след срещата на Димитров с неговия колега от Гърция Никос Кодзиас във Виена под ръководството на посредника на ООН Матю Нимиц“ ,  заяви македонският министър-председател Зоран Заев след срещата си с Димитров\r\nМинистърът се срещна и с председателя на парламента Талат Джафери, а по-късно са предвидени и срещи с лидера на ВМРО-ДПМНЕ Християн Мицкоски и президента Георге Иванов. Виктор Турмаков", "date": "2018.04.02", "title": "„24 Вести“ (Македония): Никола Димитров ще информира лидерите на партиите за преговорите за името на отделни срещи"}
{"url": "http://www.focus-news.net/news/2018/04/02/2507053/vzglyad-donald-tramp-riskuva-kato-kani-vladimir-putin-v-beliya-dom.html", "text": "Доналд Тръмп рискува като кани Владимир Путин в Белия дом, пише руският вестник “Взгляд“.\r\nПерспективата за среща между Владимир Путин и Доналд Тръмп се обсъжда все по-отчетливо. Става известно и мястото на срещата -Белия дом.\r\nВ понеделник беше съобщено от сътрудници на двамата президенти, че в хода на телефонния разговор между двамата, проведен на 20 март, американският президент е поканил руския си колега.\r\n„Ако всичко е нормално, аз се надявам, че американците няма да се откажат от своето предложение да обсъдят възможностите за провеждане на срещата. Когато нашите президенти беседваха по телефона Тръмп предложи срещата да се състои във Вашингтон“, казва сътрудника на Владимир Путин Юрий Ушаков. По негови думи срокове за срещата не са обсъждани.\r\n„След този разговор, който имаше конструктивен делови характер възникнаха много въпроси. След това последва поредното влошаване на нашите отношения – изгонването на 60 дипломати и закриване на генералното консулство  (в Сиатъл). На тези стъпки руската страна беше принудена да отговори“, продължава Ушаков, цитиран от РИА Новости. Затова въпросът за организацията на подобна среща не се повдигна по-рано\r\nГоворителят на Белия дом Сара Сандърс потвърждава , че двамата президенти действително са обсъдили няколко възможни места за среща, между които и Вашингтон.\r\nСпоред изданието хронологично сега е ред на американския президент да посети Москва, защото Дмитрий Медведев е бил приет от Барак Обама през 2010 година в Белия дом и сега е ред на обратна визита. Барак Обама е бил в Русия през 2013 година за срещата на Г-20, но не посетил Москва заради Едуард Сноудън. През 2015 година Владимир Путин е бил в САЩ, но в Ню Йорк на сесия на Генералната асамблея на ООН.\r\nСпоред изданието Владимир Путин може спокойно да лети до Вашингтон , но тази среща ще се нарече работна.\r\n„Ако Путин полети за Вашингтон, то това не би било в ущърб на престижа  на Русия. За Тръмп да покани нашия президент също не е лесно. Той трябва да приеме Путин във Вашингтон, където ситуацията за самия президент (на САЩ) не е проста“ заявява за „Взгляд“ бившият заместник министър на външните работи и бивш постоянен представител на Русия в ООН Александър Белоногов. Според него протоколните въпроси при такава среща стоят на втори план.\r\nВестникът напомня, че Сърбия е предложила да бъде домакин на подобна среща. Юлиян Марков", "date": "2018.04.02", "title": "„Взгляд“:  Доналд Тръмп рискува като кани Владимир Путин в Белия дом"}
{"url": "http://www.focus-news.net/news/2018/04/02/2507045/elena-poptodorova-ata-solidarnostta-koyato-velikobritaniya-ochakva-e-dalzhima-no-tya-tryabva-da-pogledne-i-v-sobstveniya-si-dvor.html", "text": "Солидарността, която Великобритания очаква, е дължима, но тя трябва да погледне в собствения си двор, каза вицепрезидентът на Асоциацията на Атлантическия договор (АТА) Елена Поптодорова за Радио „Фокус“ в предаването „Това е България“. Съществуват двойни стандарти в преценките, твърди Поптодорова. „Солидарността, която очаква Великобритания е дължима и аз съм напълно съгласна с това „да бъдем солидарни“, но Великобритания трябва да погледне и в собствения си двор. Или ще се върнем към принципни подходи и спазване на изисквания, които прокламираме, че спазваме, или Евроатлантическата общност отново ще се сблъсква с подводни експлозии като тази. Тя извади на показ, че много по-стриктни и обективни трябва да бъдат преценките и вътре в столицата“, каза Елена Поптодорова, след което коментира и реакцията на българското правителство. Тя спомена случая с терористичния акт в Бургас, когато страната ни използвала формулата „обосновано предположение“, а за случая „Скрипал“ такова предположение е невъзможно, каза Поптодорова и допълни, че това също е двоен стандарт. Въпросът с липсата на доказателства не бива да бъде спасителната сламка, за която се хващаме,  когато нямаме сили да вземем по-силно решение, допълни тя.", "date": "2018.04.02", "title": "Елена Поптодорова, АТА: Солидарността, която Великобритания очаква, е дължима, но тя трябва да погледне и в собствения си двор"}
