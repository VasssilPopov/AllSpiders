{"url": "http://www.focus-news.net/news/2019/09/02/2694789/radko-petrov-nezavisim-kandidat-za-rayonen-kmet-podkrepen-ot-bsp-podobryavaneto-na-infrastrukturata-e-osnovniyat-prioritet-v-bitkata-mi-za-pancharevo.html", "text": "Инфраструктурата е основният ми приоритет в битката за Панчарево. Това каза за предаването „Софийска трибуна“ по  Радио „Фокус“  Радко Петров, независим кандидат за кмет на района, подкрепен от БСП. Според него изграждането на инженерната инфраструктура е основен проблем в район Панчарево. Той я оцени дори като липсваща. „В нито едно от прилежащите села на района няма изградена улична канализация. В много от селата водоснабдяването е под всякаква критика. Години наред основното нещо, което се правеше по отношение на инфраструктурата в нашия район беше да се изкърпят асфалтовите дупки по улиците. Не е направена нито една нова улица“, обясни той. Радко Петров коментира и темата за сметосъбирането и сметоизвозването, които по думите му се извършват, но съществуват и много нерегламентирани сметища, на които Инспектората трябва да обърне внимание. Кандидатът за кмет акцентира и върху развитието на туризма в Панчарево. „80 на 100 от селищата в нашия район са планински и предразполагат за прекрасен туризъм. Трябва да се поддържат вече съществуващите екопътеки и да се изградят нови такива“, посочи той. По думите му другото изключително важно нещо, което допринася за колорита на района е известното Панчаревско езеро. „От неговата направа до момента то не е почиствано. Ако продължава в този дух, в следващите 20 години то ще заприлича на блато и клоака. Езерото трябва да се поддържа в хубав и приятен вид, за да може да привлича туристите“, отбеляза Петров. Той каза още, че успешното управление се крие в умението да се чуеш гласа на избирателите и да изпълниш нуждите им. „Роден съм и съм израснал в Панчарево и познавам проблемите на района из основи. От 20 години насам не сме имали местен кмет. Кметът, който идва отвън не познава душата на местния човек“, обясни той. По думите му комуникацията с хората е най-важна за районния кмет. „Не се притеснявам да контактувам с жителите на Панчарево, защото аз съм един от тях. В дните до изборите ми предстоят срещи с избирателите, за да мога да чуя всички техни проблеми и да ги убедя, че е важно да гласуват“, обобщи Радко Петров.  \r\nВеселка Иванова", "date": "2019.09.02", "title": "Радко Петров, независим кандидат за районен кмет, подкрепен от БСП: Подобряването на инфраструктурата е основният приоритет в битката ми за Панчарево"}
{"url": "http://www.focus-news.net/news/2019/09/02/2694793/zapochna-registratsiyata-na-partiite-za-uchastie-v-mestnite-izbori-na-27-oktomvri-obzor.html", "text": "Започна регистрацията на партиите за местните избори, които ще се проведат на 27 октомври. За поредна година ПП ГЕРБ се регистрира първа след като в продължение на повече от седмица представители на младежката структура на партията даваха денонощни дежурства пред входа на Централната избирателна комисия, за да гарантират първото място на ГЕРБ. Необходимите документи бяха внесени от кметът на Бургас Димитър Николов, кметът на Стара Загора - Живко Тодоров, Цветомир  Паунов и членове на младежката младежката структура на партията. Димитър Николов заяви, че ПП ГЕРБ е събрала 40 000 подписа. В първият ден от регистрацията представителите на партията внесоха 9 999 подписа. Николов благодари на младежите от младежката структура на ПП ГЕРБ, които 9 дни поеха ангажимента в духа на добрата традиция. По думите му документите на партията са  били приети без забележка. Димитър Николов изрази очакванията си в рамките на следващите дни ЦИК да се произнесе и да регистрира ГЕРБ за предстоящите местни избори. Кметът на Бургас пожела на всички кандидати за местна власт от структурите на партия ГЕРБ успех на предстоящия вот. Според него партията няма да имаме по-малко кметове от предходния ни мандат за местна власт. Очаквам наистина едни добри резултати, добави Николов.  \r\nДемократична България също внесоха необходимите документи за регистрацията на партията за участие в местните избори. Председателят на партията Христо Иванов каза, ще са събрани 5 400 подписа.  \r\nТой коментира, че това са вторите избори, на които обединението участва. Очакванията на членовете на партията  са да покажет допълнителна консолидация на подкрепата за движението като реалната мотива на управленския модел на страната. Според Иванов в София нито Фандъкова може да бъде алтернатива на Мая Манолова, нито Манолова на Фандъкова. По думите му трябва трета реална алтернатива, която Демократична България предлага с арх. Игнатов за кмет на София. \r\nВиолета СИМЕОНОВА", "date": "2019.09.02", "title": "Започна регистрацията на партиите за участие в местните избори на 27 октомври (ОБЗОР)"}
{"url": "http://www.focus-news.net/news/2019/09/02/2694792/nimh-prez-noshtta-shte-e-predimno-yasno-utre-slanchevo-s-vremenni-uvelicheniya-na-oblachnostta-v-zapadna-balgariya.html", "text": "През нощта ще бъде предимно ясно и почти тихо. Утре - предимно слънчево, над Западна България с временни увеличения на облачността, без валежи. Това съобщи за  Агенция „Фокус“  дежурният синоптик Виктория Клещанова от  Националния институт по метеорология и хидрология .  Ще духа слаб до умерен вятър от изток-североизток, който вечерта в Северозападна България ще се ориентира от северозапад. Максималните температури ще са между 30° и 35°, в София около 30°. Атмосферното налягане ще се задържи малко по-ниско от  средното за септември. \r\nПо Черноморието ще бъде слънчево. Ще духа слаб до умерен вятър от изток-североизток. Максимални температури на въздуха: 28°-29°. Температурата на морската вода е 26-27°. Вълнението на морето ще бъде 2-3 бала. \r\nНад планините ще бъде предимно слънчево, след обяд над Западна България с временни увеличения на облачността. Ще духа слаб до умерен вятър от изток-североизток. Максимална температура на височина 1200 метра - около 22°, на 2000 метра - около 14°. \r\nВ сряда-четвъртък през страната ще премине размит атмосферен фронт. Ще има временни увеличения на облачността и на места в следобедните часове, главно в планинските и източните райони ще превали краткотраен дъжд, ще прегърми. Вятърът в цялата страна отново ще се ориентира от североизток, по Черноморието - от север, ще бъде слаб до умерен. Температурите ще се понижат с 2-3 градуса. В петък ще бъде предимно слънчево, в следобедните часове с купеста облачност, но само на изолирани места в планините е възможно да превали. Преобладаващите максимални температури ще са предимно между 27° и 32°.", "date": "2019.09.02", "title": "НИМХ: През нощта ще е предимно ясно, утре – слънчево, с временни увеличения на облачността в Западна България"}
{"url": "http://www.focus-news.net/news/2019/09/02/2694795/nikolay-zlatanov-predsedatel-na-obshtinski-savet-kazanlak-mnogobroyni-sa-uspeshno-realiziranite-proekti-na-obshtinata-prez-tozi-mandat.html", "text": "За асфалтиране само през този мандат Общината е вложила 14 милиона лева собствени средства и 4 милиона и 400 хиляди от Правителството, каза за  Радио „ Фокус”  председателят на Общинския съвет Николай Златанов. Той поясни, че са асфалтирали повече от 136 улици в града и близо 222 улици в населените места. Златанов подчерта, че последната програма, по която са работили Община и Общински съвет е „ Обновяване на градската среда” за близо 5 милиона и 500 хиляди лева, с които е променен изцяло облика на жк „ Изток”, подменен е изцяло водопроводът и канализацията, асфалтирано е, направени са спортни игрища и градинки. По националната програма за саниране са санирани 19 жилищни сгради. В момента и до края на тази година в община Казанлък няма да има нито една детска градина, училище и ясла, които да не са санирани. „ В този мандат трябва да подчертаем, че Казанлък се нареди сред 39-те големи общини – отличници. Тези общини се сдобиха с възможността директно да получават средства по европейските програми, без да се конкурират с другите общини. През този мандат получихме 19 милиона лева общо по програмата за обновяване на градската среда”, подчерта председателят на Общинския съвет. Като успешно реализиран проект той определи и разкриването на Техническия колеж, в Казанлък, като поясни, че много мандати се е работило върху тази тема и накрая тя е реализирана успешно: „ При всички разговори с бизнеса, с бъдещи инвеститори, всеки един когато започне да слага на кантар плюсовете и минусите, основният плюс е наличието на колежа, който ще им осигури техническите кадри, от които те имат нужда. Появи се и голям италиански инвеститор, като първите въпроси бяха свързани с кадрите.” Като успех в този мандат Златанов изтъкна и новата сграда на Музея на розата, открита съвсем на границата на двата мандата: „ Това е нещо, което ми носи удовлетворение от това, че съм бил председател на Общинския съвет, защото утре мога да заведа внуците си и да им кажа, ето това го направихме ние. Защото действително, ако не беше Администрацията, госпожа Стоянова, това нямаше да се случи, тази сграда се създаде със средства от Правителството. Иначе, нямаше да може да бъде построен този Музей на розата.” Николай Златанов обърна внимание и на опазването на културно – историческото наследство в Долината на тракийските царе, където в настоящия мандат са реставрирани, консервирани и социализирани могилите „ Хелвеция” и „ Грифони”. Предстои реализацията на проекта „ Светът на траките”, по който ще бъдат получени между 6 и 8 милиона лева. „ Там ще продължим една много важна идея, да свържем тракийските гробници с Казанлък чрез велоалея. Дългогодишна наша идея е, да могат гостите на Казанлък, с колелета, рикши или други средства да обиколят всички гробници в Долината, защото те все пак са отдалечени една от друга и не е удобно да бъдат посещавани пеша. Ако успеем едно свързване с велоалеи, за туристите ще бъде много по – лесно и по –интересно.” Златанов поясни още, че по проекта за интегриран градски транспорт са осигурени близо 3 милиона 700 хиляди лева. Това включва закупуването на 7 електробуса, изграждане на няколко спирки, информационна система, която ще указва до колко минути предстои да пристигне автобусът от всяка една от линиите. Ще бъдат асфалтирани и пътища. Част от проекта е асфалтиране на бул. „ Розова долина” от централния светофар до околовръстния път, в посока военния завод. Проектът е в процес на реализация, но от двамата явили се кандидати на обществената поръчка за доставка на електроавтобусите, единият обжалва и в момента нещата са в съда. Предстои саниране на Поликлиниката. В предния мандат около 6 милиона лева са вложени в МБАЛ „ Д-р Христо Стамболски”. „ Болницата блести, да се надяваме, че ще имаме лекари и политика, която да ги задържи, да им даде достатъчно средства, за да  могат гражданите на петте общини, които тя обслужва, да получават необходимото им медицинско обслужване. Така че, след тези 6 милиона в болницата, предстои усвояването на 1 милион и половина за Поликлиниката”, подчерта Златанов.Той заяви, че взетите решения през настоящия мандат на Общинския съвет са многобройни и е трудно да бъдат разграничени първия от втория мандат, тъй като много от нещата по европейските проекти са започнати в края на първия, а са довеждани до край във втория мандат: „ Но всеки един от жителите на община Казанлък може да се докосне до парковете „ Розариум” и „ Тюлбе”, които бяха обновени, до велоалеята, която беше изградена между Казанлък и Енина. Бизнесът може да каже какво важно значение имат съоръженията свързани с европейските директиви за опазване на околната среда. Никой бизнес не може да съществува, без да има създадена среда, визирам пречиствателната станция, претоварната станция, които да позволят развитието на един голям бизнес. В този смисъл, може би десетките градинки, които Общината изгради са също значимо постижение.”  \r\nСлавяна ГАЙДАРОВА", "date": "2019.09.02", "title": "Николай Златанов, председател на Общински съвет – Казанлък: Многобройни са успешно реализираните проекти на Общината през този мандат"}
{"url": "http://www.focus-news.net/news/2019/09/02/2694791/sport-kiril-despodov-premina-v-shturm-grats.html", "text": "Футбол: Българският национал Кирил Десподов официално премина в австрийския клуб Щурм Грац. Нападателят на Каляри ще бъде под наем в отбора за една година, в който отново ще работи с наставника Нестор Ел Маестро, който ръководи и ЦСКА. Самият наставник е убеден , че Кирил Десподов ще помогне на клуба през настоящия сезон, както и всичките  други нови попълнения на клуба.", "date": "2019.09.02", "title": "Спорт: Кирил Десподов премина в Щурм Грац"}
{"url": "http://www.focus-news.net/news/2019/09/02/2694836/rossiskaya-gazeta-brandenburgskata-vrata-se-zatvarya.html", "text": "Бранденбургската врата се затваря, пише руският вестник  “Российская газета“  в коментар за проведените в неделя регионални избори в две провинции в Източна Германия в материал, представен без редакторска намеса. \r\nСлед като обобщи вота в две германски провинции - Саксония и Бранденбург, швейцарската телевизионна и радиокомпания SRF реши да разбере от избирателите защо са гласували за „Алтернатива за Германия“. Проблемът е актуален предвид факта, че в Саксония партията беше подкрепена от 27,5% от избирателите (тя загуби само от Християндемократическия съюз с 32,1%). А в Бранденбург привържениците на Алтернативата получиха 23,5 процента и по-малко от 3 процента ги отделиха от победителя в изборите - Социалдемократическата партия. \r\nПоследният резултат за „алтернативните хора“ изглежда е феноменален успех, тъй като те успяха да утроят присъствието си в местния парламент (ландтага). Но да се върнем на проучването, проведено от швейцарците. Героите на интервюто бяха трима мъже. Първият е в напреднала възраст, вторият носи шапка, а третият носи очила. Без фамилии и публикации. Това, за което говориха, не беше включено в материалите на германските и европейските публикации на водещите медии. Ще дам само някои цитати: „те ни тласкат“, „всичко в страната трябва да отговаря на правилата за политическа коректност, както в дните на ГДР“, „не мога да кажа, че искам и мога да говоря само в рамките на либералната демократична система. Ще кажа нещо излишно, и държавата ще започне да ме преследва “. Любопитно е, че привържениците на Алтернативата, които отговориха на въпросите, не споменаха нито мигранти, нито икономически проблеми. Всички обаче, без изключение, бяха притеснени от ограниченията на свободата на словото, въведени със закон или като неписани правила, липсата на право открито, без страх да изразят мнението си в Германия, ако това не съвпада с официално приемливото. \r\nВ понеделник немското издание NEOpress обърна внимание на странността: германската преса обърна малко внимание на речта на френския президент Еманюел Макрон, в която той предсказа \"упадък на западната хегемония в света\" и заяви желанието си да \"създаде нова европейска цивилизация\". Но за германския политически елит подобни инициативи от страна на Париж изглеждаха като зловеща крамола, от която жителите на Германия трябва да бъдат защитени. Това беше направено. \r\nПовечето политически пасивни по-рано немци този път гласуваха за „Алтернатива“. \r\nГоворейки за добрите резултати на „Алтернатива за Германия“, германски и европейски коментатори ги обясняват с успешната политическа програма на партията, която повдигна въпроса за непълно обединение на Германия в допълнение към проблемите с приемането на мигранти. В резултат на това са неравностойните условия, в които живеят Западна и Източна Германия. „Този въпрос е шамар в лицето на възрастните хора, които чакат изравняване на пенсиите между Изтока и Запада от 30 години“, каза Андреас Калбиц, председател на Бранденбургския клон на Алтернативата. В същото време проблемите със свободата на словото в Германия и произвола, извършен в Саксония спрямо кандидати от дясната партия, не се считат за причината традиционните политически сили на Германия да загубят гласа си в двете провинции наведнъж. \r\nЙорг Урбан, представител на „Алтернатива за Германия“ (АзГ), потвърди на брифинг в Берлин, че са предприети незаконни действия срещу партийните кандидати в Саксония. В началото на юли избирателната комисия на тази провинция е намалила листата на кандидатите от Алтернативата от 61 на 18 кандидати, като посочи формални грешки, далеч по-малко значими от събирането на подписите на мъртвите души на кандидатите или фалшифицирането на подписите на избирателите. Само след подаване на молба до Конституционния съд в листата на (АзГ) беше възможно да се възстановят 12 души. Но 31 кандидати не бяха допуснати да се кандидатират. Партията твърди, че те разполагат с доказателства, потвърждаващи заговора на МВР с ръководителя на изборната комисия. \r\nВъпреки това Християндемократическият съюз в Саксония и социалдемократите в Бранденбург, които спечелиха първите места, не се чувстват губещи и правят планове с кои партии да формират коалиция от партиите, преминали в местните парламенти. Те категорично отказват да водят диалог с АзГ относно създаване на регионалното правителство, обвинявайки противниците в популизма и избирателите ... в необичайно висока избирателна активност. И това е вярно: ако на изборите през 2014 г. в Бранденбург 47,9 процента от избирателите дойдоха на урните, то през 2019 г. те се оказаха 61,3 процента. Избирателната активност беше още по-висока в Саксония - 64 процента. Според експерти мнозинството от предишните пасивни германци този път са гласували за \"Алтернатива\", отказвайки да подкрепят неясните лозунги на традиционните политически партии. \r\n \r\nДа се разчита на диалог, особено на сътрудничество между основните партии и АзГ не си струва. Независимо от това, резултатът, постигнат от десните в двете провинции на Федерална република Германия, кара европейските медии да виждат в привържениците на АзГ вече не група „разочаровани радикали, които надхвърлят традицията на германския консерватизъм”, а партия, която е в начален стадий на формиране. За либералната преса на Стария свят обаче парламентарните успехи на „Алтернативата“ все още изглеждат като плашеща „черна вълна“, „автомобилна катастрофа“, която трябва да бъде предотвратена на всяка цена. Всъщност с това беше ангажирана и избирателната комисия в Саксония. \r\nДокато германската преса и експерти правят прогнози как резултатите от гласуването в Източна Германия ще се отразят на управляващата коалиция, ръководена от канцлера Ангела Меркел, съпредседателят на Алтернатива за Германия Йорг Мойтен заяви как вижда бъдещето на своята политическа сила. Първо, той каза, че партията, следвайки резултатите от изборите, ще провежда центристка политика: \"В тази страна има центристко мнозинство и ние принадлежим към него.\" И второ, той сравнява перспективите на АзГ с бъдещето на изключително популярната партия „Лига“ в Италия, която се ръководи от бившия вицепремиер Матео Салвини. Мойтен вижда разликите между тях само във факта, че в Италия „промените идват от север, а в Германия от изток“. \r\n \r\n  Юлиян Марков", "date": "2019.09.02", "title": "„Россиская газета“:  Бранденбургската врата се затваря"}
{"url": "http://www.focus-news.net/news/2019/09/02/2694794/afp-iranskiyat-tanker-se-namira-blizo-do-livanskiya-bryag.html", "text": "Иранският танкер „Адриан Даря 1“ се намира край бреговете на Ливан и Сирия през последните 24 часа, съобщиха сайтовете за проследяване движението на корабите, цитирани от  AFP . \r\nСъдът се движи на зигзаг в източното Средиземноморие, откакто е освободен от британската отвъдморска територия Гибралтар на 18 август, след като беше задържан шест седмици по подозрение, че доставя петрол за правителството в  Дамаск. \r\n\"“Адриан Даря 1“ е спрял само на 45 морски мили (83 км) западно от ливанския град Триполи в международни води\", заяви TankerTrackers, уебсайт за мониторинг на морския трафик. \r\nMarineTraffic показва, че корабът, известен преди като „Грейс 1“, е от неделя край бреговете на Сирия, където американският държавен секретар Майк Помпео в петък заяви, че ще разтовари петрола си. \r\nПомпео заяви, че има \"достоверна информация\", че корабът транспортира петрол до Сирия в нарушение на широкомащабните санкции срещу правителството на сирийския президент Башар Асад. \r\nМинистерството на финансите на САЩ заяви, че корабът е \"блокирана собственост\" по антитерористична заповед и \"всеки, който предоставя подкрепа на „Адриан Даря 1“, рискува да бъде санкциониран\".  \r\n \r\n  Юлиян Марков", "date": "2019.09.02", "title": "AFP: Иранският танкер се намира близо до ливанския бряг"}
{"url": "http://www.focus-news.net/news/2019/09/02/2694800/predstoyashti-sabitiya-v-stranata-za-3-septemvri-agentsiya-fokus.html", "text": "*** \r\n \r\nОт 10.30 часа в Гербовата зала на „Дондуков“ 2 президентът Румен Радев ще удостои посланикът на Гърция Григориос Василоконстандакис с орден „Стара планина – Първа степен“. \r\n \r\n*** \r\n \r\nМинистър-председателят Бойко Борисов заминава на посещение във Федерална Република Германия. \r\n \r\n*** \r\n \r\nОт 10.00 часа министърът на труда и социалната политика Бисер Петков ще се срещне с кмета на града Стефан Радев, след което ще даде брифинг в сградата на общината. \r\n \r\n*** \r\n \r\nОт 16.30 часа, на разкопките в древния град Мисиноис край Търговище ще се състои пресконференция за закриване на археологическия сезон. Ще присъстват министърът на туризма Николина Ангелкова и кметът на Търговище д-р Дарин Димитров. \r\n \r\n*** \r\n \r\nУтре от 11.30 часа директорът на ГД ПБЗН главен комисар Николай Николов ще посети Дома за медико-социални грижи за деца в града. \r\n \r\n*** \r\n \r\nОт 9.30 часа в Централата на ГЕРБ (пл. България 1, НДК Административна сграда, ет. 17) ГЕРБ и СДС ще проведат среща във връзка с предстоящите местни избори. \r\n \r\n*** \r\n \r\nОт 11.00 ч. Националният съвет на БСП ще проведе заседание в зала \"Александър Лилов\" в централата на партията. \r\n \r\n*** \r\n \r\nОт 11.00 часа в сградата на Britanica school,  кв. „Драгалевци“, ул. „Момино венче“ № 27, създателите на училището  Любомир Лалов и Десислава Якимова – Лалова ще открият първото парк училище Britanica park school. \r\n \r\n*** \r\n \r\nОт 17.30 часа в Еврейския народен дом на бул. „Ал. Стамболийски“ № 50, в зала „Йерусалим“ лидерът на БСП  - София Калоян Паргов ще участва в дискусия на ОЕБ „Шалом“ по повод 75 г. от 9 септември 1944 г. \r\n \r\n \r\n*** \r\n \r\nОт 09.30 часа в Специализирания наказателен съд ще се гледа дело НОХД 1749/2018 г. срещу М.К. и Т.В. за безстопанственост в особено големи размери. \r\n \r\n \r\n*** \r\n \r\nОт 09.30 часа в Специализирания наказателен съд ще се гледа дело НОХД 3555/2018 г. срещу Е.М. , М.Д. и К.Б. за образуване и ръководене на организирана престъпна група. \r\n \r\n \r\n*** \r\n \r\nОт 18.00 часа в  галерийното пространство при Триъгълната кула на Сердика Регионалният исторически музей представя изложбата „София – 140 години столица на България“. \r\n \r\n*** \r\n \r\nОт 18.30 часа в Галерия „Сезони“ се открива изложбата живопис на Стоян Филипов – FIL. \r\n \r\n*** \r\n \r\nОт 18.30 часа в Националния етнографски музей се открива изложбата „Преодоляване на гравитацията“ на художника Петър Георгиев – Рей. \r\n \r\n \r\n*** \r\n \r\nОт 13.00 часа в заседателната зала на хотел „Монте Кристо“ режисьорът Ставри Карамфилов и г-н Борислав Владков – директор и главен художествен ръководител на Драматичен театър „Никола Вапцаров“ от 1984 г. до 1991 г., ще дадат пресконференция на тема „Тревожната ситуация около отбелязването на 100-годишния юбилей на Благоевградския театър“. \r\n \r\n*** \r\n \r\nОт 18.00 часа край моравата на студентски център „Америка за България“ ще се открие новата академична година в Американския университет в България. \r\n \r\n*** \r\n \r\nОт 10.00 до 18:00 часа в Културен център „Морско казино“ ще се проведе Европейско първенство по корабомоделен спорт Клас „С“. \r\n \r\n*** \r\n \r\nВ 18.00 часа в Дом на писателя на ул. „Вола“ № 1 ще се състои представяне на романа „Капани на властта” и „Писма до себе си”(разкази). \r\n \r\n*** \r\n \r\nВ 19.00 часа на Остров „Св. Анастасия“ ще се проведе концерт на Duality - Armel Dupas - пиано и Петър Салчев – вокал. \r\n \r\n*** \r\n \r\nВ 21.00 часа на Открита сцена „Охлюва“ ще се състои премиера на филма „ArtiFISHal”, отразяващ състоянието на популацията на дивата риба поради бракониерство и неблагоприятна, изкуствена среда на размножаване. \r\n \r\n*** \r\n \r\nОт 19.00 часа в хотел „Флагман“ ще се състои откриването на Празници на гроздолечението и виното в курорта Св. Св. Константин и Елена. \r\n \r\n*** \r\n \r\nОт 11.00 часа на Руското военно гробище кметът на Община Видин Огнян Ценков и Негово превъзходителство Темиртай Избастин, посланик на Република Казахстан в България, ще открият възпоменателна плоча на казахстански герой. \r\n \r\n*** \r\n \r\nВ Народно читалище „Йордан Йовков“ се организира изложба на библиотечни документи „6 септември 1885 г. -  Ден на Съединението”. \r\n \r\n*** \r\n \r\nОт 10.00 часа в Община Панагюрище експерт на ТП на НОИ – Пазарджик ще консултира гражданите за избор на по-благоприятен индивидуален коефициент за изчисляване на пенсиите. \r\n \r\n*** \r\nПлевен.  \r\nОт 15.00 часа в зала ,,Плевен\" на областна администрация ще се проведе заседание на Областната епизоотична комисия.- отразявам, нали? \r\n \r\n*** \r\nПлевен.  \r\nОт 19.00 часа в салона на читалище ,,Съгласие\" ще се състои концерт на ансамбъла ,,Туна алкала\" (Испания).  \r\n \r\n*** \r\nПлевен. \r\nОт  19.00 часа в Драматично-куклен театър ,,Иван Радоев\" ще се играе постановката ,,Вишнева градина\" от А.П.Чехов, реж. Василий Сенин (Русия). \r\n \r\n*** \r\n \r\nОт 10.00 часа в Зала 2 на Окръжен съд – Пловдив ще се гледа дело НОХД №2558/2017 г. срещу Благой Н. \r\n \r\n*** \r\n \r\nОт 10.00 часа в Дома на културата „Борис Христов“ Фондация „Дом за пловдивска опера“ ще даде пресконференция по повод организирането на конкурс за възможността за изграждане на Дом за пловдивската опера и състоянието на концертната зала. \r\n \r\n*** \r\n \r\nОт 11.00 часа в зала 712 ще се проведе регулярното заседание на Постоянната Областна епизоотична комисия.  \r\n \r\n*** \r\n \r\nОт 11.00 часа в зала 308 на Община Разград ще се проведе пресконференция по повод предстоящия Есенен панаир. \r\n \r\n*** \r\n \r\n От 10.00 часа в Зала 1 на Областна администрация – Русе ще се проведе заседание на постоянно действащата междуведомствена областна епизоотична комисия. \r\n \r\n*** \r\n Смолян.  \r\nОт 14.00 часа в Областна администрация – Смолян ще се проведе ежеседмичното заседание на Постоянната областна епизоотична комисия във връзка със заболяването Африканска чума по свинете. \r\n \r\n*** \r\n \r\nОт 18.00 часа в залата на Международния младежки център ще се проведе среща със  световната оперна прима Веселина Кацарова, Почетен гражданин на Стара Загора. \r\n \r\n*** \r\n Чепеларе.  \r\nОт 10:00 часа в Заседателната зала в сградата на община Чепеларе ще се проведе разяснителна кампания сред гражданите и местната власт във връзка със заболяването Африканска чума по свинете. \r\n \r\n*** \r\n \r\nОт 10.00 часа в зала 2 на Областна администрация ще се проведе заседание на Областната епизоотична комисия.", "date": "2019.09.02", "title": "Предстоящи събития в страната за 3 септември (Агенция „Фокус“)"}
{"url": "http://www.focus-news.net/news/2019/09/02/2694802/poradi-avariya-v-mrezhata-na-sofiyska-voda-vremenno-shte-bade-stesneno-patnoto-platno-na-bul-p-yu-todorov.html", "text": "На 3 септември ще бъдат затворени за движение средните две ленти от пътното платно на бул.\"Петко Ю. Тодоров\" в посока бул. \"България\", малко след пазара \"Иван Вазов\". Това съобщиха от  Столична Община . Причината е авария на ВиК- мрежата.  \r\nЕкипи на \"Софийска вода\" ЕАД работят и ще  отстранят аварията в срок до 1 седмица.За времето на ремонтните работи  движението в участъка ще бъде стеснено.", "date": "2019.09.02", "title": "Поради авария в мрежата на „Софийска вода“ временно ще бъде стеснено пътното платно на бул. \"П. Ю. Тодоров\""}
{"url": "http://www.focus-news.net/news/2019/09/02/2694797/aleksandar-kyosevski-kandidat-za-rayonen-kmet-ot-bsp-lipsata-na-detski-uchebni-zavedeniya-e-nay-golyamoto-predizvikatelstvo-pred-zhitelite-na-rayon-vitosha.html", "text": "Много и от всякакво естество са проблемите в район Витоша, най-голямото предизвикателство е липсата на детски градини, ясли и училища. Това каза за предаването „Софийска трибуна“ по  Радио „Фокус“  Александър Кьосевски, кандидат за кмет от БСП на район Витоша. „Надявам се наесен да получа необходимия инструментариум за изграждане на детски градини. При подходяща конюнктура в районната администрация и Столична община това не е невъзможно“, обясни той. По думите му както в района, така и в цяла София отсъства управленска визия. „В последните години район Витоша се презастрои без да има никаква идея и визия за развитието му. Същевременно не се построиха детски градини и училища, а се издаваха поголовно разрешения за високо строителство – за жилищни и офис сгради. Тези процеси започнаха още преди 10 години. Трябва да има управленска визия, а не нещата да се правят на парче“, отбеляза Кьосевски. Той обърна внимание и на темата за чистотата на атмосферния въздух, като уточни, че столичани дишат изключително мръсен, дори отровен въздух. „Сигурността в София също не е на ниво“, отчете кандидатът за кмет, като изброи и съществуващите проблеми с уличното осветление, сметопочистването и сметоизвозването. По думите му парите за почистване също не се изразходват по предназначение. Като друг свой приоритет Александър Кьосевски посочи подобряването на състоянието на пътищата, улиците и тротоарите.  Според него формулата за успешното управление се крие в честността. „Човек трябва да бъде коректен, честен и морален. Трябва да има достатъчно воля и желание за знания“, заяви той. Кандидатът за кмет на район Витоша призова младите хора да вземат бъдещето си в свои ръце и да излязат да гласуват на местните избори през октомври. „Промяната идва от всеки един от нас“, обобщи Александър Кьосевски.  \r\nВеселка ИВАНОВА", "date": "2019.09.02", "title": "Александър Кьосевски, кандидат за районен кмет от БСП: Липсата на детски учебни заведения е най-голямото предизвикателство пред жителите на район Витоша"}
{"url": "http://www.focus-news.net/news/2019/09/02/2694803/nikolay-zlatanov-predsedatel-na-obshtinski-savet-kazanlak-shte-ima-nova-patna-vrazka-na-stariya-pat-kam-yazovir-koprinka.html", "text": "Ремонтът на надлеза, който е една много важна транспортна връзка за града е проект, който предстои да бъде реализиран в следващия мандат, каза за  Радио „ Фокус”  Николай Златанов, председател на Общинския съвет. Той поясни, че за изпълнението на този проект има осигурени от Правителството около 1 милион 200 хиляди лева и още толкова от агенция „ Пътна инфраструктура”. Средствата са налице, предстои избор на изпълнител. „ Да се надяваме, че на есен или на пролет ще започне реконструкцията и на този обект. Важно е хората от Казанлък да разберат, че този ремонт ще създаде временни неудобства, но смятам, че когато си заслужава и знаем защо, би трябвало да сме търпеливи, защото ще се наложи да се ползват други маршрути”, подчерта Златанов. Другият много сериозен проект, свързан с бъдещето на града, на който председателят на Общински съвет от града обърна внимание е пътната връзка, която ще позволи слизането от околовръстния път на пътя за село Овощник. „Това е дългогодишен проблем на Казанлък, защото всички тирове, които влизат в т. нар. промишлена зона,трябва да минат едва ли не през центъра, да обиколят града, за да могат да влязат и да излязат”, поясни Златанов. Проектът има одобрението на Агенция „ Пътна инфраструктура”, проведени са отчуждителни процедури и вероятно трябва този обект да се включи в бюджета на Агенцията за 2020 година и да бъде реализиран и този проект. Златанов поясни още, че в момента има изработен проект за възстановяване на стария път към язовир „ Копринка” и подчерта, че въпреки, че трасето е сравнително късо, като изпълнение е трудно, защото в страни на пътя няма банкет. Проектът предвижда варианти с и без велоалея. Трасето е много начупено и в ниската му част се налага изграждане на сериозно съоръжение. В този случай проектът излиза около 3 милиона и половина, което е една много сериозна сума за Казанлък. На практика това е сума, дори по – голяма от тази, която ще бъде изразходвана за надлеза: „ Но така или иначе се работи в тази насока, надявам се, че в следващия мандат, който и да е в управлението на града, ще продължи тези усилия, за да бъде реализиран този проект.”  \r\nСлавяна ГАЙДАРОВА", "date": "2019.09.02", "title": "Николай Златанов, председател на Общински съвет – Казанлък: Ще има нова пътна връзка на стария път към язовир „Копринка“"}
{"url": "http://www.focus-news.net/news/2019/09/02/2694798/pernik-118-dogovora-s-asistenti-za-predostavyane-na-lichna-pomosht-e-sklyuchila-obshtinata-kam-1-septemvri.html", "text": "118 договора с асистенти, които ще предоставят лична помощ по Закона за личната помощ, е сключила Община Перник към 1-ви септември.  Кандидатите за включване в механизма подават заявление –декларация (по образец), придружено с направление за ползване на механизма с определен брой часове месечно, издадено от Дирекция „Социално подпомагане”. Това съобщиха от пресцентъра на  Община Перник . \r\nОбщо 126 е броят на заявленията постъпили от потребители на услугата.  В механизма могат да бъдат включени хора с право на чужда помощ с определени 90 и над 90 % вид и степен на увреждане или степен на трайно намалена работоспособност. \r\nМного е важно ползвателите да посочват сами кой желаят да им бъде асистент, дори и втори като резервен вариант, ако първият е възпрепятстван или се разболее.", "date": "2019.09.02", "title": "Перник: 118 договора с асистенти за предоставяне на лична помощ е сключила общината към 1 септември"}
{"url": "http://www.focus-news.net/news/2019/09/02/2694492/predstoyashti-sabitiya-v-stranata-za-2-septemvri-agentsiya-fokus.html", "text": "*** \r\n   \r\nОт 09.45 ч. вицепремиерът Екатерина Захариева ще приеме министъра на външните работи на Палестина Рияд Малки в МВнР за разговор на четири очи, в 10.05 ч. ще се състоят пленарни разговори между двете делегации, а в 11.10 ч. двамата министри ще направят изявления за медиите. \r\n \r\n*** \r\n От 9.00 часа в Централната избирателна комисия ПП ГЕРБ ще се регистрира за участие в местните избори. \r\n \r\n*** \r\n \r\nОт 11.00 часа във Военна академия „Г. С. Раковски“ министърът на отбраната Красимир Каракачанов и началникът на отбраната генерал Андрей Боцев ще участват в откриването на новата учебна 2019-2020 година за академията. Представители на Българската православна църква ще извършат Водосвет за здраве и успехи. \r\nМинистърът на отбраната и началникът на отбраната ще изнесат първите лекции пред командно-преподавателския състав и слушателите на висшето военно учебно заведение.  \r\n \r\n*** \r\n   \r\nОт 11.00 часа омбудсманът Мая Манолова и представители на съсловните организации на медицинските специалисти ще внесат в деловодството на Народното събрание проект на Закон за съсловните организации.  \r\n \r\n*** \r\n   \r\nOт 12.00 кметът Йорданка Фандъкова ще направи проверка на участък от третата линия на метрото, която се изгражда в момента. Инспекцията ще започне от метростанция „България”, която се намира на бул. „България” и бул. „Акад. Ив. Гешов”. \r\n \r\n*** \r\n \r\nОт 13.00 часа ПП АБВ ще даде пресконференция в централата на партията на улица „Врабча“ 23. Участие ще вземат председателят на ПП АБВ Румен Петков, зам.-председателят Любомира Ганчева и доц. Георги Кючуков. \r\n \r\n \r\n*** \r\n \r\nВ Боровец ще се проведе Международна конференция на тема „Високопроизводителни изчисления“ (High-Performance Computing – HPC 2019). Форумът ще се състои от 2 до 6 септември 2019 г. Участие ще вземат заместник-министърът на образованието и науката Карина Ангелиева, европейският комисар Мария Габриел и председателят на Българската Академия на Науките (БАН) академик Юлиян Ревалски. \r\n \r\n \r\n*** \r\n \r\nОт 19.30 часа на сцената на Дома на народната армия (ДНА) ще бъде представена пиесата „Емигранти“ с участието на Асен Блатечки и Калин Врачански. \r\n \r\n \r\n*** \r\n \r\nОт 9.00 часа до 17.30 часа в Народно читалище „Йордан Йовков - 1870 г.“ ще се проведе Летен детски център „Млади възрожденци“.  \r\n \r\n \r\n*** \r\n \r\nОт 17.30 часа в Художествената галерия ще бъде представена фотоизложбата „Градовете разказват“. От 18.30 часа е предвиден самостоятелен концерт на гостуващ танцов състав от град Колашин.  \r\n \r\n \r\n*** \r\n \r\nОт 18.30 часа на откритата сцена на площад „Тодор Кирков“ ще се състои безплатен концерт с участието на танцовия състав „Мият Маскович“ от Колашин, Черна гора. От 17.30 часа в Художествената галерия ще бъде открита фотоизложба от Колашин на тема „Градовете разказват“. \r\n \r\n \r\n*** \r\n \r\nОт 11.00 часа в пресклуба на БТА ще даде пресконференция Спас Панчев - председател на Земеделски съюз „Александър Стамболийски“. \r\n \r\n \r\n*** \r\n \r\nВ 11.00 часа в пресклуба на БТА ще се състои пресконференция на ПП СДС. Темата са местните избори и заявяване на позиция и подкрепа за кандидат за кмет на Община Родопи. \r\n \r\n \r\n*** \r\n \r\nОт 18.00 часа в новата изложбена зала „2019“ на ул. „Гладстон“ 32 ще бъде открита националната изложба „Минимализмът в българската живопис 1944 - 2019“. \r\n \r\n \r\n*** \r\n \r\nОт 18.30 часа във фоайето на първи етаж на Народна библиотека „Иван Вазов“ ще бъде представена фотоизложбата „За буквите между Пловдив и Матера“. Автори на изложбата са Галя Йотова – фотограф, Сава Стоименов – скулптор и Светла Петкова – куратор. \r\n \r\n \r\n*** \r\n \r\nОт 18:30 часа в читалище „Отец Паисий” в Созопол ще бъде представен спектакълът „Чехов х 3” на Театър Азярян като част от театралната програма на 35-ото издание на фестивала „Празници на изкуствата Аполония 2019”. \r\n \r\n \r\n*** \r\n \r\nОт 11.00 часа в Областен информационен център – София на бул. „Витоша“ 99 ще се проведе заключителна пресконференция по проекта „Ремонт и обновяване на Професионална гимназия по хранително-вкусови технологии „Проф. д-р Георги Павлов“ в район Илинден“. \r\n \r\n \r\n*** \r\n \r\nОт 15.30 часа 4-ти състав на Специализирания наказателен съд ще заседава по производство по чл. 65 НПК - задържане под стража в досъдебното производство срещу подсъдимия Цветан Добрев.  \r\n \r\n \r\n*** \r\n \r\nОт 19.00 часа в „Галерия на открито“ в градинката до НДК ще бъде открита изложбата „Походът на аргонавтите от Филиповци и Факултета“ с фотографии и рисунки на деца от кварталите „Филиповци“ и „Факултета“, представящи мита за Златното руно и аргонавтите. \r\n \r\n \r\n*** \r\n \r\nОт 18.30 часа в зала „Байер“ ще бъде открита изложба живопис „Светлина 2“ на Мина Нешева и Минка Добрева \r\n \r\n \r\n   \r\nОт 10.00 часа в зала 2 на Областна администрация - Шумен ще се проведе заседание на Областната комисия по безопасност на движението по пътищата.", "date": "2019.09.02", "title": "Предстоящи събития в страната за 2 септември (Агенция „Фокус“)"}
{"url": "http://www.focus-news.net/news/2019/09/02/2694494/voice-of-america-ukrayna-i-polsha-iskat-sanktsiite-sreshtu-rusiya-da-prodalzhat.html", "text": "b> Варшава.   Украинският президент Владимир Зеленски заяви, че той и президентът на Полша са се съгласили, че санкциите срещу Русия трябва да продължат, докато Украйна възвърне територията, която е загубила при анексията на Крим от страна на Москва през 2014 г., съобщава американската медия  Voice of America . \r\nЗеленски, придружен от някои членове на кабинета си, беше на първото си посещение в Полша като президент, като целта му бяха политически разговори, както и присъствие на церемонии, планирани за неделя, по случай отбелязването на 80-годишнината от началото на Втората световна война. \r\nТой каза, че той и полският президент Анджей Дуда са обсъдили следващите стъпки, необходими за прекратяване на войната в източна Украйна, както връщането на Кримския полуостров в границите на страната. \r\n„Ние се договорихме за следващите ни стъпки да спрем войната в Източна Украйна, както и да върнем окупираният Крим,\" каза Зеленски. \r\nРусия анексира Крим през 2014 г., като Украйна и западните страни счетоха това за незаконно. В следствие на това, Европейският съюз и САЩ наложиха санкции на Москва. \r\nВ източна Украйна от пет години се води конфликт между правителствените сили и подкрепяните от Русия сепаратисти. \r\nЗеленски заяви, че неговата позиция, както и тази на Дуда е, че \"санкциите на ЕС трябва да се преразглеждат само за да бъдат увеличени \", освен ако съществуващите мирни споразумения не бъдат изцяло приложени и „териториалното единство на Украйна според неговите международно договорени граници'' е възстановено. \r\nДуда заяви, че е увери Зеленски в подкрепата си за продължаване на санкциите срещу Русия и защита на \"суверенитета, независимостта и териториалната цялост на Украйна\". \r\nПолския президент, в контекста на честванията по случай годишнината от Втората световна война, заяви че \"трябва да подчертаем колко е важен фактът, че никой в Европа или по света, не може да променя границите със сила.\" \r\nВицепрезидентът на САЩ Майк Пенс, германският канцлер Ангела Меркел и десетки световни лидери също ще вземат участие в юбилейните церемонии във Варшава.  \r\n \r\n  Теодор Пенев \r\n***", "date": "2019.09.02", "title": "Voice of America: Украйна и Полша искат санкциите срещу Русия да продължат"}
{"url": "http://www.focus-news.net/news/2019/09/02/2694493/pregled-na-osnovnite-temi-v-svetovniya-pechat-agentsiya-fokus.html", "text": "Напрежението между Израел и \"Хизбулла\", срещата между украинския президент и вицепрезидента на САЩ и подготовката на Флорида за урагана \"Дориан\" са сред темите на световния печат.  \r\n*** \r\n \r\n Няма пострадали военнослужещи или цивилни израелски граждани, след като няколко противотанкови ракети бяха изстреляни от „Хизбулла“ от Ливан срещу база на израелската армия и военни превозни средства в Северен Израел, заяви Ронен Манелис, говорител на израелските въоръжени сили в неделя вечерта, цитиран от англоезичното израелско издание  The Jerusalem Post . \r\nСпоред Манелис „Хизбулла“ са изстреляли най-малко три противотанкови ракети „Корнет“ (руско производство)срещу военно съоръжение и военно транспортно средство (линейка) около 4 часа следобед (времето съвпада с българското) в неделя. \r\nМанелис заяви, че макар „Хизбулла“ да са успели да извършат отмъщението си, военните са били подготвени за сценария на противотанкова ракетна атака и са взели необходимите предпазни мерки, за да гарантират, че няма да има жертви. \r\nСлед атаката израелските военни отвърнаха на огън, като атакуваха  цели в Южен Ливан, изстрелвайки над 100 артилерийски снаряда, както и въздушен удар срещу клетката, отговорна за нападението. \r\n„Хизбулла“ пое отговорност за нападението в близост до поселението Авивим и беше цитиран от телевизионния канал Al Manar, че „в 16.15 бригадата на Хасан Збеб и Ясер Дахер унищожи израелско военно превозно средство близо до границата, убивайки и ранявайки тези, които се намират вътре“. \r\nПо-късно израелските военни опровергаха тези твърдения. \r\nЛиванските медии съобщават, че Израелската армия е обстрелвала обекти в близост до ливанския граничен град Марун ал Рас, но към 18:30 ч. нападението е завършило. \r\nВъпреки това военните предупредиха, че все още не е сигурно дали атаката срещу Авивим е е пълна степен отмъщението на \"Хизбулла' за израелските удари в събота вечер срещу иранска клетка,  Сирия, при които загинаха двама членове на „Хизбулла“, планиращи атака с дрон срещу Израел. \r\nСлед нападението военните наредиха на жителите, живеещи на 4 километра от границата, да останат в домовете си и да отворят своите бомбени убежища. Всяка дейност по зоната на граничната ограда, включително селскостопанска работа, е забранена и военните призоваха жителите на района да не пътуват по открити пътища близо до границата. \r\nДокато по-късно военните премахнаха всички ограничения,все пак  заявиха, че „ще продължат да поддържат високо ниво на готовност - както отбранителна, така и офанзивна - за широк спектър от сценарии“. \r\nМиротворците на Организацията на обединените нации поддържат контакт с длъжностни лица от двете страни в опит да ограничат насилието по границата. \r\nКомандирът на силите на ЮНИФИЛ и ръководител на мисията генерал-майор Стефано дел Кол нарече нападението \"сериозен инцидент в нарушение на резолюция 1701 на Съвета за сигурност на ООН и ясно насочен към подкопаване на стабилността в района.\" \r\n„Трябва да поддържаме сигурност по синята линия и да упражняваме максимална сдържаност. Общото спокойствие беше възстановено в района и страните ме успокоиха в постоянния си ангажимент за прекратяване на военни действия в съответствие с резолюция 1701 “, каза той. \r\nСпоред Манелис, командирът на ЮНИФИЛ Дел Кол е бил в Израел в неделя сутринта и се е срещнал с началника на щаба на израелската армия генерал-лейтенант Авив Кошави, който му е предал позицията на Израел по отношение на „Хизбулла“ и техния проект за прецизни ракети. \r\nНационалната агенция за новини в Ливан съобщи, че премиерът Саад Харири е призовал за намесата на САЩ, Франция и международната общност за спиране на ескалацията по границата. \r\nИзраелският министър-председател и министърът на отбраната Бенямин Нетаняху, който се срещаше с президента на Хондурас по време на нападението, получаваше постоянна информация за ситуацията по северната граница. \r\n„Консултираме се за бъдещите действия, подготвени сме за всеки сценарий и ще вземем решение в зависимост от развитието“, каза той. \r\nСпоред съобщения Нетаняху по-рано е казал на репортерите, че \"Ливан ще плати цената.\" \r\n„Враговете на Израел, особено Иран, трябва да знаят, че тези, които се стремят да ни унищожат, самите те рискуват да бъдат унищожени“, заяви Нетаняху по-рано в неделя на фона на нарастващото напрежение с Иран и финансираните от ислямската република групировки в Ливан, Сирия и Газа. \r\nИзказвайки се пред ученици в първия учебен ден в Елкана, Нетаняху каза, че днес е ясно, че тероризмът, пред който е изправен Израел, се организира, спонсорира и финансира от едно място: Иран. \r\n„Възникна нова империя с цел да ни победи“, каза той. „Те изграждат групировки - в Ливан под формата на „Хизбулла“, в Газа под формата на „Хамас“ и „Ислямски джихад“. Те се опитват да влязат в Ирак, за да го превърнат не само в страна, чрез която може да прехвърлят оръжие в Сирия и за „Хизбулла“, но и да го превърнат в плацдарм за ракети и инфилтрация срещу нас.\" \r\nНетаняху каза, че Израел се бори срещу Иран на всички тези фронтове и е решен да му попречи да се укрепи военно в региона и да не получи ядрени оръжия, \"което недвусмислено ще промени баланса\". \r\n*** \r\n \r\n Енергетиката и споразуменията от Минск бяха в центъра на разговорите между Владимир Зеленски и Майк Пенс, пише украинското издание  “Страна“ . \r\nВицепрезидентът на САЩ Майкъл Пенс на среща в Полша с украинския президент Владимир Зеленски заяви, че Белият дом ще продължи да подкрепя Украйна. Срещата между двамата политици бе излъчена от FoxNews. \r\nСпоред Пенс, САЩ подкрепят настоятелно Украйна от 2014 г. и тази подкрепа ще продължи и в бъдеще. \r\n\"Съединените щати и Украйна имат много близки отношения. Ние винаги подкрепяме Украйна и заставаме рамо до рамо до нея. Тази подкрепа започна още през 2014 г. и оттогава подкрепяме териториалната цялост и народа на Украйна. Ще продължим да подкрепяме Украйна, особено относно сигурността и териториалната цялост, включително Крим \", увери вицепрезидентът. \r\nПенс каза още, че очаква възможността да обсъди напредъка с украинския лидер в прилагането на Минските споразумения, темата за сигурността и енергетиката. \r\n\"На първо място, искам да обсъдя въпроса за енергийната независимост на Украйна, възможното ни сътрудничество в областта на енергетиката и икономиката. Искам също така да чуя повече за напредъка в прилагането на реформите. Очаквам с нетърпение да обсъдим енергетиката и енергийните въпроси\", каза Пенс преди срещата. \r\nИзданието припомня, че в Полша Зеленски трябваше  да се срещне с Доналд Тръмп, но той отмени посещението заради урагана „Дориан“, който се очаква да удари САЩ. \r\n*** \r\n \r\n  Граничните служби ще играят голяма роля в подготовката и възстановяването на американския щат Флорида, след като ураганът „Дориан“ премине през него, пише вестник  The Washington Examiner . \r\nСлужител на граничните служби заяви, че заедно с обичайните си задължения за опазване на нормалното пътуване, търговия и сигурност в страната, те ще си поставят като приоритет да асистират на Федералната агенция за спешни случаи и на щатската и местна полиция преди, по време и след като ураганът връхлети Флорида.  \r\n„Граничната служба и гранична полиция на САЩ е загрижена за потенциалните последствия от урагана „Дориан“ върху Флорида, където губернаторът обяви извънредно положение в няколко крайбрежни окръга. Нашият най-голям приоритет остава опазването на живота и безопастността (на гражданите)“, заявиха от службата в официално съобщение. \r\nТе ще се намесят и ще помогнат на властите, понеже разполагат с достатъчно служители и екипировка, включително лодки и самолети, които могат да окажат необходимата помощ в случай, че ураганът връхлети щата. \r\nАгенцията, чиито задължения обичайно включват разглеждане на документи и паспорти и разрешаването на достъп до страната на външни лица, заявиха че няма да искат от хората да представят документи за статус на имигранти и че няма да арестуват никого за престъпления, свързани с нелегална имиграция докато не премине урагана. \r\n„Имайки предвид тези обстоятелства, нашата служба ще спре рутинните операции по прилагане на имиграционните норми в засегнатите райони, освен в случай на сериозна заплаха за обществената безопасност. По същия начин, прилагането на имиграционните закони няма да се извършва по пътищата за евакуация, нито в центрове за помощ като приюти или складове с храни “, добави агенцията, която е част от Департамента на вътрешната сигурност на САЩ.", "date": "2019.09.02", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/02/2694790/tass-iran-zayavi-che-shte-namali-izpalnenieto-na-svoite-angazhimenti-po-yadrenata-sdelka.html", "text": "Техеран възнамерява да намали изпълнението на задълженията си по Съвместния всеобхватен план за действие (СВПД) за иранската ядрена програма, ако европейците не предприемат необходимите стъпки преди 5 септември. Това заяви в понеделник министърът на външните работи на Иран Мохамад Джавад Зариф на съвместна пресконференция след разговори с руския външен министър Сергей Лавров, цитиран от  TACC . \r\n\"Ние открито казахме, че параграф 36 от СВПД определя правата на Иран. В случай на неизпълнение от други членове на СВПД ние ще действаме съобразно договора\", каза той. \"Ако европейците не изпълнят задълженията си до тази дата, ние със сигурност ще предприемем третата стъпка (на намаляване на задълженията по ядрена сделка).\" \r\n \r\n  Юлиян Марков", "date": "2019.09.02", "title": "ТАСС: Иран заяви, че ще намали изпълнението на своите ангажименти по ядрената сделка"}
{"url": "http://www.focus-news.net/news/2019/09/02/2694495/reuters-izborite-v-germaniya-mozhe-da-razdrobyat-koalitsiyata-na-angela-merkel.html", "text": "b> Берлин.   Изборите в двете федерални провинции на Германия, Саксония и Брандебург, може да предизвикват възход на крайнодесните партии и да увеличат натиска върху коалицията на канцлера Ангела Меркел, съобщава  Reuters . \r\nИ двете партии, част от коалицията на Меркел, Християндемократическата партия и Социалдемократите вероятно ще загубят част от подкрепата си в полза на крайнодясната „Алтернатива за Германия“ (АзГ) в Брандебург и Саксония, според предварителните проучвания. \r\nАзГ използва гнева на избирателите заради бежанците и планираното затваряне на въглищни мини в двата региона . Освен това дясната партия се представя за наследник на демонстрантите, довели до падането на Берлинската стена преди три десетилетия. \r\nВ Брандебург социалдемократите и АзГ се очаква да получат сходен брой гласове, но победа за крайнодясната партия би дала повече гласност на членовете на първите, които искат да преминат в опозиция и да се отделят от управляващата коалиция. \r\nВсе пак според последните проучвания те ще получат около 22% от вота в Брандебург, малко повече от АзГ.  \r\n \r\n  Теодор Пенев \r\n***", "date": "2019.09.02", "title": "Reuters: Изборите в Германия може да раздробят коалицията на Ангела Меркел"}
{"url": "http://www.focus-news.net/news/2019/09/02/2694496/vyacheslav-volodin-omalovazhavayki-rolyata-na-sssr-varshava-politizira-vtorata-svetovna-voyna.html", "text": "Като омаловажава ролята на СССР и Русия във Втората световна война, полското ръководство показва своята малоценност, политизира войната и се опитва да заличи историческата памет, заяви председателят на Държавната дума Вячеслав Володин, цитиран от  РИА Новости . \r\nПолша не покани представители на Русия на 80-годишнината от Втората световна война, заради „историческата истина“, каза по-рано заместник-министърът на външните работи Шимон Шинковски Вел Сенк.  \r\n\"Полското ръководство не разбира, че победата във Втората световна война няма политическо измерение. Някои хора харесват Русия, други не я харесват, но решаващата й роля във Втората световна война се признава от всички народи по света, включително и от държавите от антихитлеристката коалиция, включително САЩ и Великобритания.“, заяви Володин.  \r\n„Като решава да омаловажи ролята на СССР и Русия във Втората световна война, полското ръководство показва своята малоценност, като политизира резултатите от войната и се опитва да заличи историческата памет. Това е недопустимо \", допълни председателя на Държавната дума. \r\nТой подчерта, че подвигът на съветския войник винаги ще се помни, а имената на полските служители и политици, които се опитват да унищожат паметта на онези, които са дали живота си в името на мира, ще бъдат забравени. \r\n„В световната история именно сателитните държави винаги са били склонни към подобна реторика - на някои етапи от своя път те бурно ругаеха САЩ и Великобритания, а днес Русия, само за да бъдат похвалени от своя господар. Имаме добра руска поговорка „Не плюйте в кладенеца, все едно никога няма да ви се припие вода“, заключи председателят на Държавната дума. \r\n \r\n  Теодор Пенев \r\n***", "date": "2019.09.02", "title": "Вячеслав Володин: Омаловажавайки ролята на СССР, Варшава политизира Втората световна война"}
{"url": "http://www.focus-news.net/news/2019/09/02/2694497/mariya-zaharova-polsha-se-ozova-v-glupavo-polozhenie-kato-ne-pokani-rusiya-na-80-godishninata-ot-izbuhvaneto-na-voynata.html", "text": "Говорителят на руското външно министерство Мария Захарова смята, че полските власти са се озовали в глупаво положение, като не са поканили Русия да участва в събития по случай 80-годишнината от избухването на Втората световна война. Тя написа за това в неделя на страницата си в социалната мрежа „Фейсбук“, цитирана от  TACC . \r\n„Официална Варшава отдавна не се е забърквала в такава глупава ситуация“, коментира Захарова думите на заместник-министъра на външните работи на Полша Шимон Шинковски вал Сенк, който обясни отсъствието на руски представители с желанието на Варшава да отбележи началото на Втората световна война с онези страни, с които тя тясно си сътрудничи в момента. \r\nСпоред Шинковски Варшава се е ръководила не от исторически, а от съвременни критерии, според които поканата е получена от страните членки на такива организации като Европейския съюз, НАТО и Източното партньорство, в което влиза и Полша. Заместник-ръководителят на полското външно министерство каза също, че Москва не се интересува от отбелязването на годишнината от Втората световна война „в духа на историческата истина“. \r\nТази година основните събития от 1 септември се организират от полските власти във Варшава. Покани бяха изпратени до страните от НАТО, ЕС и Източното партньорство (Армения, Азербайджан, Беларус, Грузия, Молдова и Украйна). 250 гости от 40 страни пристигнаха в републиката, включително президентът и канцлерът на Германия, Франк-Валтер Щайнмайер и Ангела Меркел, президентът на Украйна Владимир Зеленски и вицепрезидентът на САЩ Майкъл Пенс. \r\n \r\n  Юлиян Марков \r\n***", "date": "2019.09.02", "title": "Мария Захарова: Полша се озова в глупаво положение, като не покани Русия на 80-годишнината от избухването на войната"}
{"url": "http://www.focus-news.net/news/2019/09/02/2694498/afp-polsha-kritikuva-rusiya-za-imperialisticheskite-tendentsii-v-neynata-politika-snimka-andzhey-duda.html", "text": "b> Варшава.  Президентът на Полша Анджей Дуда в неделя нарече военните действия на Русия  \"империалистически тенденции\" на церемонията във Варшава, отбелязваща 80-годишнината от избухването на Втората световна война, предава  AFP . \r\n\"Напоследък дори наблюдаваме завръщането на империалистическите тенденции в Европа, опитите за промяна на границите със сила, нападенията върху други държави, отнемането на земя, поробването на гражданите\", каза Дуда пред лидерите, присъстващи на церемониите, включително вицепрезидентa на САЩ Майк Пенс и канцлерa  на Германия Ангела Меркел. \r\nВъпреки че Дуда не посочи конкретно Русия, той говори за военните действия на Москва срещу „Грузия през 2008 г. и Украйна през 2014 г., които промениха границите“. \r\nПолският президент призова „лидерите на Европа и света, членовете на НАТО и ЕС“ да се предпазят от контактите с  агресори. \r\n\"Трябва да има санкции, решителни действия. Трябва да е очевидно, че всяка военна агресия ще бъде посрещната с твърда реакция, решителна и силна\", добави полският президент. \r\n\"Затворените очи не са добра рецепта за запазване на мира; това е добър начин да се насърчат агресивните личности, да се даде зелена светлина за нови атаки\", добави Дуда. \r\nНито Пенс, нито германският президент Франк-Валтер Щайнмайер, които също говориха на церемониите, споменаха Русия. \r\n \r\n  Юлиян Марков \r\n***", "date": "2019.09.02", "title": "AFP: Полша критикува Русия за „империалистическите тенденции“ в нейната политика Снимка: Анджей Дуда"}
{"url": "http://www.focus-news.net/news/2019/09/02/2694796/tsvetomir-paunov-gerb-vatreshnopartiyniyat-revanshizam-ne-e-faktor-pri-izbora-na-kmetove-na-partiyata.html", "text": "Вътрешнопартийният реваншизъм не е фактор при избора на кметове на партия ГЕРБ. Това каза за обзорното предаване  „Това е България“  на  Радио „Фокус“  административният секретар на партията Цветомир Паунов. По думите му основата, върху която се стъпва по отношение на кандидатите за кметове и общински съветници е: общественото мнение към тях, качествата им и стореното за съответните общини. След решение на Изпълнителната комисия към партията ще бъде взето решение, кои кметове ще запазят местата си, обясни той. „Самите структури по места са дали възможност за широко участие на хора, които не са членове на партията, в листите на общински съветници, т.нар. гражданска квота, на хора, които имат свой авторитет в общините, които представляват. От друга страна, с течение на времето, по един или друг начин определени лица се уморяват, изхабяват или искат да търсят нови предизвикателства. На тяхно място ще има обновление. Очаквам ГЕРБ да запази своите позиции в общините, в които до този момент има кметове“, каза административният секретар на партията. Цветомир Паунов допусна, че там, където би могло ГЕРБ да има отстъпление, е в общините, в които досега не е бил кмет на партията. Той обаче изрази надежда там да бъдат убедени избирателите, че кандидатът на ГЕРБ е по-добрият, с по- добра визия за управлението на общината от останалите кандидати, обобщи той.  \r\n \r\nЦоня СЪБЧЕВА", "date": "2019.09.02", "title": "Цветомир Паунов, ГЕРБ: Вътрешнопартийният реваншизъм не е фактор при избора на кметове на партията"}
{"url": "http://www.focus-news.net/news/2019/09/02/2694501/plovdiv-100-godini-ot-sazdavaneto-si-shte-otbelezhi-enoriya-neporochno-zachatie-na-deva-mariya-v-grad-rakovski.html", "text": "100 години от създаването си ще отбележи енория „Непорочно зачатие на Дева Мария” в град Раковски. Това съобщиха за  Радио „Фокус“ – Пловдив  от Общината. На 14 септември, от 18.00 часа, в църквата „Непорочно зачатие на Дева Мария” в квартал „Парчевич” ще бъде отслужена Тържествена Литургия в чест на 100 години от създаването на енорията и построяването на първата църква в нея. На празника ще присъстват много гости, свещеници, сестри и богопосветени от страната и чужбина, както и владиците на трите епархии в България. Тържеството ще започне с молитвено шествие от старата камбанария в 17.30 ч. Всички жители и гости на град Раковски са поканени да вземат участие в Тържествената Литургия и отбелязването на празника. \r\nЕнория „Непорочно зачатие на Дева Мария” е създадена през 1919 г., когато официално за енорист е назначен отец Венцислав Гайдаджиев. Според съществуващи кръщелни книги, в „Парчевич”, с някогашно име Алифаково, са се извършвали кръщения още преди 290 години, но не е имало назначен постоянен свещеник нито църква. Алифаково е било чисто турско село. Поради голямото си увеличение, жителите на Балтаджии в края на XIX век започнали да заселват и Алифаково. От Балтаджии помагат със средства за построяване на сграда, която да служи за място на църковни служби и за място, където да живее свещеникът. \r\nЦърквата е частично разрушена от Чирпанското земетресение. Единствено камбанарията, построена 1925 г., е оцеляла изцяло и до днес е запазена в първоначалния си вид. Възстановяването на църквата е по проект на арх. Камен Петков и започва през 1930 година, а населението на Алифаково – около 200 души, участва с доброволен труд. Храмът е осветен на 8 ноември 1931 г. Храмовият празник е на 8 декември.", "date": "2019.09.02", "title": "Пловдив: 100 години от създаването си ще отбележи енория „Непорочно зачатие на Дева Мария” в град Раковски"}
{"url": "http://www.focus-news.net/news/2019/09/02/2694503/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Реакциите във Великобритания след решението на премиера Борис Джонсън да спре за пет седмици дейността на парламента, както и засилващото се убеждение в Брюксел, че Брекзит без споразумение  е най-вероятния изход от сегашната ситуация.  \r\n*** \r\n \r\n Майкъл Гоув, министър в кабинета, отговарящ за подготовката на страната за Брекзит без сделка, сигнализира днес, че премиерът е готов да игнорира закони, блокиращи Брекзит без споразумение в предстоящата битка с парламента, , цитиран от британския вестник  The Times . \r\nМинистърът предположи, че съществуващото законодателство може да отмени всички опити на депутатите да наложат поредното забавяне на излизането на Великобритания. \r\nСлед като правителството повиши залозите в предстоящата конфронтация с депутатите, включително „бунтовници“ от Консервативната партия, „Брекзитиърите“ заплашиха да предизвикат Джон Беркоу на следващите избори, за да го накажат заради пристрастието му към противниците на Брекзит. Председателят прекъсна почивката си в Турция миналата седмица, за да осъди планираното пророгиране на парламента за пет седмици като \"конституционно безобразие\". \r\nМногократно натиснат дали правителството ще се съобрази с евентуален закон недопускащ Брекзит без споразумение, Гоув каза: „Нека да видим какво казва законодателството. Ще чакам да видя какво законодателство може да се опита да предложи опозицията. \" \r\nМайкъл  Гоув добави: „За мен най-важното е да се има предвид, че всъщност вече имаме законодателство, за което е гласувало преобладаващото мнозинство депутати. \r\n„Вече имаме Закон за оттегляне на ЕС, вече имаме известието по член 50, процесът, по който напускаме ЕС.“ \r\nСър Киър Стармър, министърът  за Брекзит в сянка, каза, че позицията на Гоув е „спираща дъха“. \r\nТой написа в социалната мрежа „Туитър“: „Министрите да не потвърдят, че това правителство ще приеме и спазва законно прието законодателство, е спиращо дъха. Премиерът трябва да направи изявление по този въпрос. Никое правителство не стои над закона.\" \r\n*** \r\n \r\n Много е вероятно  излизане от ЕС без сделка, според Мишел Барние, главният преговарящ за Брекзит на ЕС, който заяви, че Брюксел няма да предоговаря основите на споразумението за оттегляне на Тереза Мей в удар срещу премиера Борис Джонсън, пише британският вестник  Daily Express . \r\nБарние заяви, че ЕС ще обсъди алтернативи на противоречивия предпазен механизъм за ирландската граница но само ако парламентът приеме споразумението, договорено с Тереза Мей. Той също отрече Брюксел да е отговорен за евентуален Брекзит без споразумение и заяви, че \"много хора във Великобритания\" ще се съгласят. \r\nКоментарите са удар за Джонсън, който се надяваше да предоговори именно предпазната клауза за ирландската граница. \r\nГерманският канцлер Ангела Меркел и френският президент Еманюел Макрон му бяха дали 30 дни, за да намери „алтернативни договорености“ на проблемната според него предпазна клауза. \r\nПишейки в The Sunday Telegraph, Барние коментира: „Не съм оптимист относно избягването на сценарий„ без сделка “, но всички трябва да продължим да работим решително. \r\n„ЕС е готов да проучи всички пътища, които правителството на Обединеното кралство може да представи и които са съвместими със Споразумението за оттегляне. \r\nВ този случай Великобритания ще се стреми да подписва независими търговски сделки с други държави и все още ще трябва да спазва значителен дял от регламентите на ЕС. \r\nБарние обаче изключи всякаква „мини сделка“ с Обединеното кралство след Брекзит без споразумение за намаляване на въздействието му. \r\nТой добави, че Великобритания все още ще бъде отговорна за сметката за развод от 32 милиарда паунда, дори ако напусне без сделка. \r\nДжонсън обаче предупреди, че Обединеното кралство ще плати само малка част от стойността при тези обстоятелства. \r\n*** \r\n \r\n  Десетки хиляди протестиращи излязоха на митинги в цяла Великобритания в опит да покажат недоволството си от решението на британския премиер Борис Джонсън, да спре временно заседанията в парламента, пише вестник  The Independent . \r\nСто хиляди души са се събрали на протеста в централната част на Лондон, според организаторите му. \r\nМного от протестиращите са издигнали плакати с думите „Спрете преврата!“. \r\nТълпата се е придвижвала по улица „Уайтхол“, където се намират много от министерствата на Великобритания, преди да се спре пред „Даунинг стрийт“, където е офиса на министър-председателя. \r\nПо-рано Борис Джонсън обяви, че ще суспендира парламента и той ще прекрати дейността си от 9 септември до 14 октомври. \r\nСпоред критиците този ход е провокиран от желанието на премиера да попречи на опозицията да предотврати излизането на Великобритания от Европейския съюз без сделка. \r\nДжонсън отрече тези твърдения, като ги нарече „напълно неверни“, и настоя, че действията му са съгласувани с нуждата от нова „законова програма за престъпността, болниците и за финансирането на образованието, от което имаме нужда“. \r\nРешението на премиера предизвика недоволство сред опозицията, а техни политици бяха сред протестиращите. \r\nДепутатите от лейбъристката партия Даян Абът и Джон Макдонъл разговаряха с тълпите от сцена, издигната близо до „Даунинг стрийт“. \r\n„Това е борба за защитата на нашата демокрация. Знаем какво е намислил Борис Джонсън, той дори не го крие. Той иска да закрие демокрацията и да форсира Брекзит без сделка“, заяви Макдонъл. \r\nДепутатът допълни, че предишните поколения са се борили и са правили огромни жертви в борбата за парламентарна демокрация, за да могат да имат думата по отношение на политиките и бъдещето на страната. \r\nСпоред британската полиция трима души са били арестувани по време на протестите в Лондон. Един от тях, Шон Бери, е депутат от „Зелената партия“ и неин заместник-ръководител в Англия и Уелс. \r\nПротести се проведоха и в Йорк, Ню Касъл, Бристол и Манчестър, където  по улиците излязоха по няколко хиляди души.  \r\nПротестиращите изпълниха площад в централната част на Глазгоу, за да чуят изказвания на обществени личности, включително лидерът на лейбъристите Джеръми Корбин. \r\n„Горд съм, че съм тук с всички вас, хората които подкрепяте протеста, за да кажем на Борис Джонсън, че това е нашият парламент. Няма начин да ни изведете (от ЕС) без сделка, ние ще ви спрем и ще върнем на хората правата и думата им в определянето на бъдещето им.“, заяви лидерът на лейбъристите. \r\nПо-рано Корбин заяви, че следващото парламентарно заседание може да е последният шанс на парламента да спре Брекзит без сделка.  \r\n„Да, има шанс и ние ще направим абсолютно всичко, което можем за да предотвратим Брекзит без сделка и това да бъдем тласнати в ръцете на Доналд Тръмп и търговска сделка със САЩ“, заяви той.", "date": "2019.09.02", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/09/02/2694499/afp-alternativa-za-germaniya-postigna-rekordni-rezultati-na-regionalnite-izbori-v-nedelya-snimka-mestni-izbori-v-brandeburg-i-saksoniya-1-septemvri-2019-g.html", "text": "Крайнодясната партия „Алтернатива за Германия\" постигна рекордни резултати в изборите в две източни германски провинции в неделя, отразявайки недоволството заради мигрантската политика на канцлера Ангела Меркел и пропастта между западните и източните провинции 30 години след падането на Берлинската стена, предава  AFP .  \r\n“Алтернатива за Германия” стана втората най-силна партия в регионалните парламенти както в Саксония, така и в Бранденбург,провинцията, която заобикаля столицата Берлин, показаха екзитполовете след проведените в двете провинции регионални избори. \r\nВ Саксония, където се роди радикалното антиислямско улично движение ПЕГИДА, „Алтернатива за Германия“ спечели 28 процента, почти тройно спрямо 9,7 процента преди пет години, прогнозират от ARD и ZDF. \r\nТя спечели 24 процента в Бранденбург, като удвои резултата си от 2014 г.,показаха първоначалните екзитполове. \r\nВодещият кандидат на „Алтернатива за Германия“ в Саксония Йорг Урбан говори за \"исторически ден\", докато лидерът на партията в Бранденбург, Андреас Калбиц, приветства \"огромния успех\" и обеща, че  \"ние сме тук, за да останем\". \r\nПобедителите в Саксония са Християндемократите на Меркел (ХДС), които спечелиха 33 процента, докато Бранденбург остава в ръцете на социалдемократите (СДП), които са на първо място с 27 процента. \r\nСъпредседателят на „Алтернатива за Германия“ Александър Голанд заяви, че \"ние сме доволни както в Бранденбург, така и в Саксония\", където неговата партия е \"наказала\" консерваторите на Меркел. \r\nТой обаче призна, че \"да, ние все още не сме най-силната партия ... Работим върху това\". \r\n \r\n  Юлиян Марков", "date": "2019.09.02", "title": "AFP: „Алтернатива за Германия“ постигна рекордни резултати на регионалните избори в неделя Снимка: Местни избори в Брандебург и Саксония 1 септември 2019 г"}
{"url": "http://www.focus-news.net/news/2019/09/02/2694502/gabrovo-43-to-izdanie-na-mezhdunarodniya-festival-dni-na-kamernata-muzika-2019-se-podgotvya-v-grada.html", "text": "43-то издание на Международния фестивал „Дни на камерната музика 2019“ ще се проведе през септември в Габрово. И тази година организаторите обещават разчупена програма, която излиза от стереотипите. Една от новостите ще е соловото участие с малко известния за широката публика меден духов инструмент – еуфониум. Изпълнението ще е на струнен квартет „София“, съобщиха за  Радио „Фокус“ – Велико  Търново организаторите от Общината. Публиката ще има възможност да се наслади и на Духов квинтет „Пилекадоне“, фестивално клавирно трио, симфониета „Враца“, диригентът Максим Ешкенази, както и на световната премиера на произведение от Пламен Джуров. \r\nНад 90% от музиката ще прозвучи за пръв път в Габрово. Запазват се традициите да има концерт на открито, да присъстват изявени имена в българското изпълнителско изкуство и да се представят непознати млади таланти. \r\nМузикалните прояви ще са 9. Афишът застъпва широк жанров спектър, а целта е да се задоволят почти всички вкусове и желания на публиката, както и да се привлекат повече млади хора. Концертите стартират на 9 септември. Повечето от тях ще са в  Художествената галерия „Христо Цокев“, където посетителите ще могат да разгледат и тематичната изложба „Вдъхновени от музиката“ . \r\n43-тото издание на Международния фестивал „Дни на камерната музика 2019“ ще се открие от Камерния ансамбъл „Софийски солисти“. Допълнителна информация за програмата има в социалните мрежи. \r\nЛуиза ТРАНЧЕВА", "date": "2019.09.02", "title": "Габрово: 43-то издание на Международния фестивал „Дни на камерната музика 2019“ се подготвя в града"}
{"url": "http://www.focus-news.net/news/2019/09/02/2694504/pregled-na-mezhdunarodnite-novini-do-0600-agentsiya-fokus.html", "text": "Италианският премиер Джузепе Конте заяви в неделя, че възнамерява да представи новия си коалиционен кабинет най-късно до сряда, предава  AFP .  \r\n\"В началото на следващата седмица - не в понеделник, а най-късно във вторник или сряда - трябва да успеем да приключим\" преговорите между антисистемното Движение „5 звезди“ (Д5З) и лявоцентристката Демократическа партия (ДП), каза той. \r\nСлед това се очаква Конте и новите му министри да положат клетва в четвъртък, преди да се изправят пред вота на парламента в петък. \r\nСлед публичните спорове между партиите, които доскоро бяха заклети врагове, „сега има добра работна атмосфера\", заяви Конте пред  Fatto Quotidiano чрез видеовръзка. \r\nД5З и ДП се договориха да сформират нова коалиция, за да се избегнат нови избори след като Матео Салвини, ръководител на крайнодясната „Лига“, сложи край на правителствената коалиция по-рано този месец. \r\nПо медиите вървят постоянни съобщения, че ръководителят на Д5З Луиджи Ди Майо е заплашил да отмени споразумението, ако не му бъде предоставен вицепремиерски пост,  но Конте каза в неделя, че е концентриран върху политиките, а не върху постовете. \r\nКомикът Бепе Грило, основател на Д5З заяви, че е \"изтощен\" от говоренето кой какво получава вместо настояването на Д5З техният 20-точков план да бъде спазен от ДП. \r\n*** \r\n \r\n Излязоха първите резултати от екзитполовете в Германия, предава  TACC \r\nХристияндемократическият съюз води в парламентарните избори в германската федерална провинция Саксония с 32%, а дясната \"Алтернатива за Германия\" е на второ място с 27,5%. Това са първите данни от екзитполовете, публикувани в неделя. \r\nНа трето място е Лявата партия с 10.5%, а на четвърто - „Зелените“ с 9%. Социалдемократическата партия на Германия (СДП) показва най-лошия си резултат в изборите за регионални парламенти - 8%. \r\nВъпреки това СДП води в изборите в провинция Бранденбург с 27,5% от гласовете, дясната \"Алтернатива за Германия\" отново е на второ място с 22,5%. Християндемократическият съюз е на трето място с 15,5%. Лявата партия получава 11%, зелената - 10%. \r\n*** \r\n \r\n „Израел заяви, че е прекратил обстрела на цели на „Хизбулла“ в Южен Ливан“, предава  РИА Новости \r\nИзраелските военни наричат обмена на удари с бойците на ливанското движение \"Хизбулла\" на границата на двете страни, инцидент на \"тактическо ниво\". \r\nГоворителят на силите за отбрана на Израел Джонатан Конрикус заяви, че по време на инцидент в неделя, един от най-сериозните след войната през 2006 г., ливанците са унищожили  линейка с противотанкова ракета, а израелците са отговорили с около сто артилерийски снаряда. \r\nНа тактическо ниво изглежда, че инцидентът в региона на пограничното село Авивим изглежда приключен, но на стратегическо ниво ситуацията продължава да се развива “, каза той на брифинг за чуждестранни журналисти. \r\nСлужителят казва, че военните са очаквали от седмица нападението на „Хизбулла“, които публично обещаха да отмъстят за смъртта на своите активисти при неотдавнашните израелски въздушни нападения над Сирия. \r\n\"Като един от най-вероятните сценарии просто разглеждахме обстрела с помощта на противотанкови ракетни системи\", каза Конрикус. \r\n\"“Хизбулла“ започна атака, която планираше, но не успя да ни причини загуби\", добави той. \r\nСпоред военните от ливанската страна са изстреляни две или три противотанкови ракети, които са попаднали в граничния пост и армейска линейка. \r\n\"Открихме огън по група бойци, които ни атакуваха, изстрелвайки около сто артилерийски снаряда и използвайки много ограничено ударни хеликоптери\", каза Конрикус. \r\n*** \r\n \r\n Ураганът „Дориан“, който се образува в Атлантическия океан и се засилва до максимална - пета категория по скалата на Сафир - Симпсън, достига крайбрежието на Бахамските острови. Това съобщи в неделя Националният център за наблюдение на ураганите в САЩ, цитиран от  TACC \r\nМаксималната скорост на вятъра достигна до 298 километра в час с отделни пориви надвишаващи  354 километра в час. \r\nПо-рано в няколко крайбрежни райони на Флорида властите наредиха на жителите да се евакуират, а часовете и дейностите в училищата, предвидени за уикенда, бяха отменени. Губернаторът на щата в сряда въведе извънредно положение. Според прогнозите ураганът може да засегне района, в който се намира имението Мар-а-Лаго, собственост на американския президент Доналд Тръмп. \r\nПоради урагана, приближаващ се до Флорида, американският лидер отмени посещението си в Полша, което бе предвидено да се проведе от 31 август до 2 септември. \r\n*** \r\n \r\n Крайнодясната партия „Алтернатива за Германия\" постигна рекордни резултати в изборите в две източни германски провинции в неделя, отразявайки недоволството заради мигрантската политика на канцлера Ангела Меркел и пропастта между западните и източните провинции 30 години след падането на Берлинската стена, предава  AFP .  \r\n“Алтернатива за Германия” стана втората най-силна партия в регионалните парламенти както в Саксония, така и в Бранденбург,провинцията, която заобикаля столицата Берлин, показаха екзитполовете след проведените в двете провинции регионални избори. \r\nВ Саксония, където се роди радикалното антиислямско улично движение ПЕГИДА, „Алтернатива за Германия“ спечели 28 процента, почти тройно спрямо 9,7 процента преди пет години, прогнозират от ARD и ZDF. \r\nТя спечели 24 процента в Бранденбург, като удвои резултата си от 2014 г.,показаха първоначалните екзитполове. \r\nВодещият кандидат на „Алтернатива за Германия“ в Саксония Йорг Урбан говори за \"исторически ден\", докато лидерът на партията в Бранденбург, Андреас Калбиц, приветства \"огромния успех\" и обеща, че  \"ние сме тук, за да останем\". \r\nПобедителите в Саксония са Християндемократите на Меркел (ХДС), които спечелиха 33 процента, докато Бранденбург остава в ръцете на социалдемократите (СДП), които са на първо място с 27 процента. \r\nСъпредседателят на „Алтернатива за Германия“ Александър Голанд заяви, че \"ние сме доволни както в Бранденбург, така и в Саксония\", където неговата партия е \"наказала\" консерваторите на Меркел. \r\nТой обаче призна, че \"да, ние все още не сме най-силната партия ... Работим върху това\". \r\n*** \r\n \r\n Мъжът, който е стрелял в района на американския град Одеса в западната част на щата Тексас, е действал сам, мотивите и причините за инцидента все още не са установени. Това съобщи в неделя началникът на полицията Майкъл Герке на пресконференция, излъчена от Fox News, предава  TACC . \r\n„Сега сме убедени, че само един човек е действал“, отбеляза Герке. \"Все още нямаме конкретни отговори на въпроса за мотивите и причините, от които заподозреният е бил ръководен\", продължи шефът на градската полиция и добави, че разследването на обстоятелствата на трагедията се усложнява от броя на местопрестъпленията - 15. Тази цифра е потвърдена на пресконференция от агентите на ФБР. \r\nСпоред полицията стрелбата е отнела живота на седем души и са ранени други 22, а не 21, както беше съобщено по-рано. \"Доколкото разбираме, 22 души бяха ранени, трима от тях са служители на реда. За съжаление, загинаха седем души - седем от нашите граждани във възрастовата група от 15 до 57 години\", каза Герке. Губернаторът на Тексас Грег Абът на същата пресконференция обърна внимание на факта, че началото на трагедията е започнало с обичайното задържане на водач на автомобил по време на случайна проверка на пътя.  \r\nКметът на Одеса Дейвид Търнър заяви пред New York Times, че стрелецът не се е ръководил от никакви идеологически възгледи. „Вярвам, че това е човек с проблеми [от личен характер]“, каза кметът. \r\nКакто уточни началникът на полицията в Одеса Майкъл Герке в неделя, инцидентът е станал, след като служители на реда са се опитали да спрат лек автомобил по време на проверка на място за нарушаване на правилата за движение. Шофьорът, без да се забави, е стрелял по патрула през задното стъкло, избягал е на запад към Одеса и е застрелял друг мъж по пътя. Заподозреният открива огън по беззащитни хора още два пъти, в интервала между който изоставя колата си и отвлича пощенски микробус. Промяната на превозното средство в самото начало накара органите на реда да подозират, че стрелецът е имал съучастник. \r\nВ близост до киносалона „Синерги“ става престрелка между заподозрения и правоохранителните органи, при която нападателят е убит на място. Преди това полицията не уточни дали тя е включила стрелеца в списъка на убитите.", "date": "2019.09.02", "title": "Преглед на международните новини до 06:00 (Агенция „Фокус“)"}
{"url": "http://www.focus-news.net/news/2019/09/02/2694506/gd-granichna-politsiya-normalno-se-osashtestvyava-preminavaneto-na-vsichki-granichni-kontrolno-propuskatelni-punktove-v-stranata.html", "text": "Нормално се осъществява преминаването на всички гранични контролно-пропускателни пунктове в страната. Това съобщиха от  ГД „Гранична полиция“ . Информацията за трафика на граничните пунктове е към 6.00 часа.", "date": "2019.09.02", "title": "ГД „Гранична полиция“: Нормално се осъществява преминаването на всички гранични контролно-пропускателни пунктове в страната"}
{"url": "http://www.focus-news.net/news/2019/09/02/2694505/pernik-katastrofa-e-stanala-na-avtomagistrala-struma-v-rayona-na-selo-studena-dvizhenieto-v-posoka-sofiya-e-zatrudneno.html", "text": "Катастрофа е станала на автомагистрала „Струма“ в района на пернишкото село Студена. Това съобщи слушател на  Радио „Фокус“ . Движението в посока София е затруднено.", "date": "2019.09.02", "title": "Перник: Катастрофа е станала на автомагистрала „Струма“ в района на село Студена, движението в посока София е затруднено"}
{"url": "http://www.focus-news.net/news/2019/09/02/2694799/the-guardian-uvelichavat-se-spekulatsiite-za-predsrochni-parlamentarni-izbori.html", "text": "Нарастват спекулациите, че Борис Джонсън би могъл да свика извънредни общи избори, ако „бунтарите“  успеят да приемат законопроект за забавяне на Брекзит, като източник на Даунинг Стрийт заяви, че въпросът ще се третира като „израз на доверие“ в правителството, пише британският вестник  The Guardian \r\nМинистрите на кабинета на Джонсън се събраха за спешно заседание на кабинета в понеделник следобед, преди премиерът да се обърне към депутатите- консерватори по време на прием в дома на премиера. \r\nВисокопоставени източници от групата на „бунтарите“ от  различни партии твърдят, че смятат, че Джонсън би могъл да се стреми към спешни общи избори още в сряда, търсейки мнозинството от две трети, съгласно Закона за мандатите на парламента. \r\nИзточниците предполагат, че изборите ще бъдат преди 31 октомври, макар че в крайна сметка датата ще бъде под контрола на правителството. \r\nИзточникът на Даунинг Стрийт потвърди, че Джонсън ще се срещне с министри от кабинета преди приема на депутатите, казвайки, че „ще обсъди отговора на правителството пред депутатите, които искат да поемат контрола над законодателния дневен ред от правителството и да го предадат на опозицията и Корбин без съгласието на народа \". \r\nИзточникът добави: „Възгледът е, че евентуалното гласуване утре е израз на увереност в преговорната позиция на правителството за осигуряване на сделка и ще бъде третирана като такова.“ \r\nРазбира се, че е малко вероятно да се обявят общи избори веднага, но кабинетът ще обсъди редица възможни стратегии след предстоящите гласувания в парламента. \r\n \r\n  Юлиян Марков", "date": "2019.09.02", "title": "The Guardian: Увеличават се спекулациите за предсрочни парламентарни избори"}
{"url": "http://www.focus-news.net/news/2019/09/02/2694507/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nНа 02.09.2019 г. ще е слънчево, след обяд над Западна България с временни увеличения на облачността. Ще духа слаб до умерен североизточен вятър. Горещо време с максимални температури между 30° и 35°. Над планините ще бъде предимно слънчево, след обяд над масивите в Западна България с временни увеличения на облачността. Ще духа слаб до умерен до умерен североизточен вятър. Максимална температура на височина 1200 метра около 24°, на 2000 метра – около 16°.  \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, за периода от 1 юни до 15 септември 2019 г. за дните петък – неделя. Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\n- в петък от 18.00 ч. до 20.00 ч. само в посока от София до Пловдив; \r\n- в неделя от 16.00 ч. до 20.00 ч. само в посока от Бургас до София. \r\nАМ „Струма“: \r\n- в събота от 10.00 ч. до 14.00 ч. само в посока от п. в. „Даскалово“ до ГКПП „Кулата“. \r\n- АМ „Марица“: \r\n- в неделя от 16.00 ч. до 20.00 ч. само в посока от Свиленград до АМ „Тракия“. \r\nОграниченията важат също така и за дните петък – от 17.00 часа до 20.00 часа и неделя – от 14.00 часа до 20.00 часа за следните участъци: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\nОграниченията са в сила и целогодишно за периода на официалните празници: последния работен ден преди празници – от 16.00 часа до 20.00 часа и последния почивен (празничен) ден – от 14.00 часа до 20.00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“:  \r\nОбласт София: \r\nДвижението в тунел \"Витиня\" в посока София е ограничено поради ремонт на вентилационната уредба и противопожарното известяване. Движението се осъществява по обходен маршрут: Път I-1 с отбиване при км 35+450 служебна връзка и връщане на магистралата при км 30+260 пътна връзка \"Витинска река\". Срок: от 20:00 часа на 02.09.2019 до 06:00 часа на 03.09.2019 г.; \r\nДвижението в тунел \"Витиня\" в посока Варна се осъществява в една лента поради ремонт на вентилационната уредба и противопожарното известяване. Срок: от 20:00 часа на 02.09.2019 до 06:00 часа на 03.09.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина - София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 11.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n \r\n Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\n ОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\n ОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\n ОПУ-Велико Търново: \r\nВременно са въведени следните ограничения за движение на МПС: \r\nПът II-53: Движението по път ІІ-53 път I-5 – Г.Оряховица – Елена – Майско в участъка от км 0+000 до км 2+875 е ограничено в двете посоки. Движението от с. Поликраище до с. Първомайци и обратно се осъществява по обходен маршрут: \r\n- За посока с. Поликраище – с. Първомайци: Поликраище, по Републикански път I-5, по Общински път VTR 1051 до Първомайци; \r\n- За посока с. Първомайци – с. Поликраище: Първомайци, по Общински път VTR 1051, по Републикански път I-5 до Поликраище. Срок от 02.09.2019 г. до 04.09.2019 г. \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка и изсичане на храсти. Участъкът е сигнализиран с пътни знаци. При необходимост движението се регулира от регулировчици. Срок до 05.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\n ОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\n ОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\n ОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г. \r\n \r\n ОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n ОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\n \r\n ОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 02.09.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 02.09.2019 г.; \r\n \r\n ОПУ-Ловеч:   \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 02.09.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\n \r\n ОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 02.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 15.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 15.09.2019 г.; \r\n \r\n ОПУ-Пазарджик:   \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 20.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-6006: Движението по път III-6006 Кайрака – Поибрене км 14+760 до км 23+060 се извършва в една лента от поради частичен ремонт на асфалтовата настилка, чрез поетапно затваряне на лява и дясна ленти за движение. Движението се контролира с пътни знаци. Срок от 09:00 ч. до 17:00 ч. на 02.09.2019 г. \r\n \r\n ОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\n ОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 05.09.2019 г.; \r\nПът ІІІ-301: Движението по път III-301 Козар Белене – Левски в участъка на Българене – Асеновци от км 0+000 до км 11+000 е регулирано в една лента поради ремонтни дейности на асфалтовата настилка. Срок до 02.09.2019 г. \r\n \r\n ОПУ-Пловдив:   \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\n ОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г.; \r\n \r\nРемонтни дейности: няма. \r\n \r\n ОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nПът III-2003: Движението път III-2003 Сеново – Глоджево при км 17+200 е ограничено и в двете посоки поради ремонт на жп. прелез. Участъка е сигнализиран с пътни знаци. \r\n Обходен маршрут: Сеново– Ветово – Глоджево и обратно. Срок от 08:30 часа до 11:30 часа на 02.09.2019 г.; \r\nРемонтни дейности: \r\nПът II-21: Движението по път II-21 Русе – Силистра в участъка от  км 23+000 до км 24+000 се осъществява с повишено внимание по искане на ОД МВР Русе във връзка с дейности по борба с АЧС. Участъка е сигнализиран с пътни знаци. Ограничението на скоростта е до 50 км/ч. Срок 10.09.2019 г.; \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 10.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\n ОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\n ОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\n ОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\n ОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-105: Движението по път III-105 Елешница - Елин Пелин от км 0+000 до км 5+000 се осъществява поетапно в една лента, поради ремонт на пътната настилка в светлата част на деня. Движението се извършва двупосочно в съседната лента. Срок 02.09.2019 г. \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 05.09.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г.; \r\n \r\n ОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\n ОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\n ОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\n ОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\n ОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.02", "title": "Актуална пътна обстановка"}
{"url": "http://www.focus-news.net/news/2019/09/02/2694509/predstoyashti-mezhdunarodni-sabitiya-za-2-septemvri-agentsiya-fokus.html", "text": "*** \r\n  Изявление на ХДС след регионалните избори в Германия \r\n \r\n*** \r\n  Визита на иранския външен министър Мохамад Джавад Зариф \r\n \r\n*** \r\n  Старт на националната обиколка на Брекзит партията \r\n \r\n*** \r\n  Процес срещу прокюрдския лидер Селахатин Демирташ \r\n \r\n*** \r\n  Съвместни американско-тайландски учения с участието на войски на Мианмар \r\n \r\n*** \r\n  Визита на президента на Южна Корея Мун Джей-ин \r\n \r\n*** \r\n  14-та конференция на ООН за борба с опустиняването \r\n \r\n*** \r\n  50 години от смъртта на Хо Ши Мин \r\n \r\n*** \r\n  Включване на студентите в антиправителствените протести", "date": "2019.09.02", "title": "Предстоящи международни събития за 2 септември (Агенция „Фокус“)"}
{"url": "http://www.focus-news.net/news/2019/09/02/2694508/predstoyashti-sabitiya-v-stranata-za-2-septemvri-agentsiya-fokus.html", "text": "*** \r\n   \r\nОт 09.45 часа вицепремиерът Екатерина Захариева ще приеме министъра на външните работи на Палестина Рияд Малки в МВнР за разговор на четири очи, в 10.05 ч. ще се състоят пленарни разговори между двете делегации, а в 11.10 часа двамата министри ще направят изявления за медиите. \r\n \r\n \r\n*** \r\n  От 9.00 часа в Централната избирателна комисия ПП ГЕРБ ще се регистрира за участие в местните избори. \r\n \r\n \r\n*** \r\n \r\nОт 11.00 часа във Военна академия „Г. С. Раковски“ министърът на отбраната Красимир Каракачанов и началникът на отбраната генерал Андрей Боцев ще участват в откриването на новата учебна 2019-2020 година за академията. Представители на Българската православна църква ще извършат Водосвет за здраве и успехи. \r\nМинистърът на отбраната и началникът на отбраната ще изнесат първите лекции пред командно-преподавателския състав и слушателите на висшето военно учебно заведение.  \r\n \r\n \r\n*** \r\n   \r\nОт 11.00 часа омбудсманът Мая Манолова и представители на съсловните организации на медицинските специалисти ще внесат в деловодството на Народното събрание проект на Закон за съсловните организации.  \r\n \r\n \r\n*** \r\n   \r\nOт 12.00 кметът Йорданка Фандъкова ще направи проверка на участък от третата линия на метрото, която се изгражда в момента. Инспекцията ще започне от метростанция „България”, която се намира на бул. „България” и бул. „Акад. Ив. Гешов”. \r\n \r\n \r\n*** \r\n \r\nОт 13.00 часа ПП АБВ ще даде пресконференция в централата на партията на улица „Врабча“ 23. Участие ще вземат председателят на ПП АБВ Румен Петков, зам.-председателят Любомира Ганчева и доц. Георги Кючуков. \r\n \r\n \r\n*** \r\n \r\nВ Боровец ще се проведе Международна конференция на тема „Високопроизводителни изчисления“ (High-Performance Computing – HPC 2019). Форумът ще се състои от 2 до 6 септември 2019 г. Участие ще вземат заместник-министърът на образованието и науката Карина Ангелиева, европейският комисар Мария Габриел и председателят на Българската Академия на Науките (БАН) академик Юлиян Ревалски. \r\n \r\n \r\n*** \r\n \r\nОт 19.30 часа на сцената на Дома на народната армия (ДНА) ще бъде представена пиесата „Емигранти“ с участието на Асен Блатечки и Калин Врачански. \r\n \r\n \r\n*** \r\n \r\nОт 9.00 часа до 17.30 часа в Народно читалище „Йордан Йовков - 1870 г.“ ще се проведе Летен детски център „Млади възрожденци“.  \r\n \r\n \r\n*** \r\n \r\nОт 17.30 часа в Художествената галерия ще бъде представена фотоизложбата „Градовете разказват“. От 18.30 часа е предвиден самостоятелен концерт на гостуващ танцов състав от град Колашин.  \r\n \r\n \r\n*** \r\n \r\nОт 18.30 часа на откритата сцена на площад „Тодор Кирков“ ще се състои безплатен концерт с участието на танцовия състав „Мият Маскович“ от Колашин, Черна гора. От 17.30 часа в Художествената галерия ще бъде открита фотоизложба от Колашин на тема „Градовете разказват“. \r\n \r\n \r\n*** \r\n \r\nОт 11.00 часа в пресклуба на БТА ще даде пресконференция Спас Панчев - председател на Земеделски съюз „Александър Стамболийски“. \r\n \r\n \r\n*** \r\n \r\nВ 11.00 часа в пресклуба на БТА ще се състои пресконференция на ПП СДС. Темата са местните избори и заявяване на позиция и подкрепа за кандидат за кмет на Община Родопи. \r\n \r\n \r\n*** \r\n \r\nОт 18.00 часа в новата изложбена зала „2019“ на ул. „Гладстон“ 32 ще бъде открита националната изложба „Минимализмът в българската живопис 1944 - 2019“. \r\n \r\n \r\n*** \r\n \r\nОт 18.30 часа във фоайето на първи етаж на Народна библиотека „Иван Вазов“ ще бъде представена фотоизложбата „За буквите между Пловдив и Матера“. Автори на изложбата са Галя Йотова – фотограф, Сава Стоименов – скулптор и Светла Петкова – куратор. \r\n \r\n \r\n*** \r\n \r\nОт 18:30 часа в читалище „Отец Паисий” в Созопол ще бъде представен спектакълът „Чехов х 3” на Театър Азярян като част от театралната програма на 35-ото издание на фестивала „Празници на изкуствата Аполония 2019”. \r\n \r\n \r\n*** \r\n \r\nОт 11.00 часа в Областен информационен център – София на бул. „Витоша“ 99 ще се проведе заключителна пресконференция по проекта „Ремонт и обновяване на Професионална гимназия по хранително-вкусови технологии „Проф. д-р Георги Павлов“ в район Илинден“. \r\n \r\n \r\n*** \r\n \r\nОт 15.30 часа 4-ти състав на Специализирания наказателен съд ще заседава по производство по чл. 65 НПК - задържане под стража в досъдебното производство срещу подсъдимия Цветан Добрев.  \r\n \r\n \r\n*** \r\n \r\nОт 19.00 часа в „Галерия на открито“ в градинката до НДК ще бъде открита изложбата „Походът на аргонавтите от Филиповци и Факултета“ с фотографии и рисунки на деца от кварталите „Филиповци“ и „Факултета“, представящи мита за Златното руно и аргонавтите. \r\n \r\n \r\n*** \r\n \r\nОт 18.30 часа в зала „Байер“ ще бъде открита изложба живопис „Светлина 2“ на Мина Нешева и Минка Добрева \r\n \r\n \r\n*** \r\n   \r\nОт 10.00 часа в зала 2 на Областна администрация - Шумен ще се проведе заседание на Областната комисия по безопасност на движението по пътищата.", "date": "2019.09.02", "title": "Предстоящи събития в страната за 2 септември (Агенция „Фокус“)"}
{"url": "http://www.focus-news.net/news/2019/09/02/2694510/nimh-dnes-shte-bade-slanchevo-s-maksimalni-temperaturi-mezhdu-30-i-35.html", "text": "Днес ще бъде слънчево, след обяд над Западна България с временни увеличения на облачността. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) . Ще духа слаб до умерен североизточен вятър. Горещо време с максимални температури между 30° и 35°, в София 30°. Атмосферното налягане е малко по-ниско от средното за септември, през деня ще се задържи почти без промяна.   \r\nНад Черноморето ще бъде слънчево. Ще духа до умерен североизточен вятър. Максимални температури на въздуха: 27° - 28°. Температурата на морската вода е 26°. Вълнението на морето ще бъде 2 - 3 бала.   \r\nНад планините ще бъде предимно слънчево, след обяд над масивите в Западна България с временни увеличения на облачността. Ще духа слаб до умерен  североизточен вятър. Максимална температура на височина 1200 метра около 24°, на 2000 метра – около 16°.", "date": "2019.09.02", "title": "НИМХ: Днес ще бъде слънчево с максимални температури между 30° и 35°"}
{"url": "http://www.focus-news.net/news/2019/09/02/2694511/vitsepremierat-ekaterina-zaharieva-shte-se-sreshtne-s-ministara-na-vanshnite-raboti-na-palestina-riyad-malki.html", "text": "По покана на вицепремиера и министър на външните работи Екатерина Захариева на официално посещение в България в периода до 3 септември е министърът на външните работи на Палестина Рияд Малки. Това съобщиха от пресцентъра на  Министерството на външните работи  (МВнР). \r\nЕкатерина Захариева ще приеме Рияд Малки в МВнР за разговор на четири очи в 09.45 часа, в 10.05 часа ще се състоят пленарни разговори между двете делегации, а в 11.10 часа двамата министри ще направят изявления за медиите.", "date": "2019.09.02", "title": "Вицепремиерът Екатерина Захариева ще се срещне с министъра на външните работи на Палестина Рияд Малки"}
{"url": "http://www.focus-news.net/news/2019/09/02/2694515/hungary-today-srednata-brutna-zaplata-v-ungariya-se-povishi-s-106-za-edna-godina-do-1100-evro.html", "text": "Средната брутна заплата за работници на пълен работен ден в Унгария се повиши с 10,6 процента на 364 799 форинта (1,100 евро) през юни, съобщиха от Централната статистическа служба (KSH), пише електронното издание  Hungary Today . \r\nНетните заплати нараснаха със същия темп и достигнаха 242 591 форинта. Изчислявайки с 12-месечна лихва от 3,4 процента през юни, реалните заплати са се увеличили със 7,0 процента. \r\nС изключение на 100 500 унгарци по насърчени работни програми, средната брутна заплата нарасна с 9,6 процента до 375 106 британски форинта, докато нетните заплати нараснаха със същия темп до 249 466 форинта. \r\nВисшият анализатор на ING Bank Петер Вироваш заяви, че темпът на растеж на заплатите може да се запази през втората половина, но добави, че въпросът е кога компаниите ще мащабират усилията си за набиране на персонал поради външна несигурност, което ще повлияе на възнагражденията. \r\nГлавният анализатор на Takarekbank Андрас Хорват постави целогодишния ръст на заплатите около 10,3%, вдигнат от стегнатия пазар на труда и рекордно ниската безработица. Той добави, че разликата между растежа на заплатите в публичния и частния сектор може да се стесни с повишаване на заплащането на здравните работници. \r\n \r\nПревод и редакция:", "date": "2019.09.02", "title": "Hungary Today: Средната брутна заплата в Унгария се повиши с 10,6% за една година до 1100 евро"}
{"url": "http://www.focus-news.net/news/2019/09/02/2694516/ministar-neno-dimov-e-na-rabotno-poseshtenie-v-republika-severna-makedoniya.html", "text": "Министърът на околната среда и водите Нено Димов е на работно посещение в Република Северна Македония по покана на министъра на околната среда и пространственото планиране Насер Нуредини. Това съобщиха от  пресцентъра на МОСВ . Работната среща между двамата министри ще се проведе днес. Те ще обсъдят сътрудничеството между двете държави в областта на околната среда. Министър Димов и министър Нуредини ще разговарят и по конкретни въпроси в рамките на предприсъединителния процес на Република Северна Македония към ЕС, и по-специално преговорите по отношение на Глава „Околна среда“.", "date": "2019.09.02", "title": "Министър Нено Димов е на работно посещение в Република Северна Македония"}
{"url": "http://www.focus-news.net/news/2019/09/02/2694519/ombudsmanat-maya-manolova-i-meditsinski-spetsialisti-shte-vnesat-v-narodnoto-sabranie-proekt-na-zakon-za-saslovnite-organizatsii.html", "text": "Омбудсманът Мая Манолова и представители на съсловните организации на медицинските специалисти ще внесат в деловодството на Народното събрание проект на Закон за съсловните организации в 11.00 часа. Това съобщиха от пресцентъра на  омбудсмана . За създаването на такъв закон медицинските специалисти настояват от първия ден на своите протести, заедно с исканията им за достойни условия на труд и адекватно заплащане.  \r\nПроектът предлага възможност за създаване на съсловни организации на регулираните медицински професии в здравеопазването, които в максимална степен да защитават правата и интересите на своите членове. Според медицинските специалисти така ще се внесе ред при упражняването на техните професии.", "date": "2019.09.02", "title": "Омбудсманът Мая Манолова и медицински специалисти ще внесат в Народното събрание проект на Закон за съсловните организации"}
{"url": "http://www.focus-news.net/news/2019/09/02/2694517/sport-grigor-dimitrov-se-klasira-na-chetvartfinal-na-us-open.html", "text": "Григор Димитров надигра австралиеца Алекс де Минор със 7:5, 6:3, 6:4 в мач от 1/8-финалите на US Open и за първи път в кариерата си се класира за 1/4-финалите на турнира от \"Големия шлем\" в Ню Йорк. Българинът не бе играл досега срещу 20-годишния австралиец, който се справи в третия кръг с поставения под №7 японец Кей Нишикори. За място на 1/2-финалите Григор ще спори с Роджър Федерер, който победи с 6:2, 6:2, 6:0 белгиеца Давид Гофен.", "date": "2019.09.02", "title": "Спорт: Григор Димитров се класира на четвъртфинал на US Open"}
{"url": "http://www.focus-news.net/news/2019/09/02/2694520/kmetat-na-sofiya-yordanka-fandakova-shte-napravi-proverka-na-uchastak-ot-tretata-liniya-na-metroto.html", "text": "Кметът на София Йорданка Фандъкова ще направи проверка на участък от третата линия на метрото, която се изгражда в момента. Това съобщиха от пресцентъра на  Столична община . Инспекцията ще започне от 12.00 часа от метростанция „Орлов мост“ и ще се осъществи с дрезина по новоизградения релсов път на метрото.", "date": "2019.09.02", "title": "Кметът на София Йорданка Фандъкова ще направи проверка на участък от третата линия на метрото"}
{"url": "http://www.focus-news.net/news/2019/09/02/2694513/zapochva-registratsiyata-na-partiite-i-koalitsiite-za-uchastie-v-izborite-za-obshtinski-savetnitsi-i-za-kmetove-na-27-oktomvri.html", "text": "От днес Централната избирателна комисия (ЦИК) започва да приема документи за регистрация на партии и коалиции за участие в изборите за общински съветници и за кметове на 27 октомври 2019 г. Това съобщиха от пресцентъра на  ЦИК . Приемането на документите ще се извършва всеки ден от 9.00 часа до 17.00 часа в сградата на Народното събрание на пл. „Княз Александър І“ 1, Официален вход, Източно крило, откъм паркинга встрани от Националната художествена галерия. \r\nКрайният срок за подаване на заявление за регистрация в ЦИК на партиите и коалициите е до 17.00 часа на 11 септември 2019 г. и се извършва по реда на Решение № 706-МИ от 23 август 2019 г.", "date": "2019.09.02", "title": "Започва регистрацията на партиите и коалициите за участие в изборите за общински съветници и за кметове на 27 октомври"}
{"url": "http://www.focus-news.net/news/2019/09/02/2694523/denyat-2-septemvri-v-balgarskata-istoriya.html", "text": "През 1877 г. Военният съвет, свикан от Главната квартира на руската армия в с. Пордим, Плевенско, приема плана за Третата атака на Плевен. В с. Пордим пристига и румънският княз Карол. Днес е празник на Димитровград: На 2 септември 1947 г. с постановление на Министерския съвет селата Раковски и Марийно, Хасковска околия и Черноконево, Чирпанска околия, се обединяват в едно селище, което се провъзгласява за град - Димитровград.Навършват се 45 години от производството на първия български бензин и дестилация на нефт АД-1 в Нефтохимическия комбинат в Бургас (1963). На 2 септември са родени: юристът Димитър Греков, първият български министър на правосъдието и по-късно – министър-председател и актрисата Таня Масалитинова. На тази дата умират: революционерът и писател Захари Стоянов и Георги Георгиев-Гец – български драматичен и филмов актьор. \r\n \r\n2008 г. \r\nПрезидентът на Република България връчва орден „Св. св. Кирил и Методий“, огърлие на Георги Русев за „за особено значимите му заслуги за развитието на културата и изкуството“. \r\n \r\n2005 г. \r\nПрезидентът на Република България връчва орден „Стара планина“ втора степен на Маргарет Хенеси извънреден и пълномощен посланик на Ирландия в Република България за „за изключително големите ѝ заслуги за укрепването и развитието на българо-ирландските отношения и по повод окончателното ѝ отпътуване от страната“ \r\n \r\n1999 г. \r\nПравителството взема решение да публикува доклада на МВФ за България. Той съдържа препоръки по отношение на прозрачността на бюджета и на кредитния пазар, иска се повече информация за състоянието на банките. \r\nМеждународният валутен фонд е международна агенция, основана на конференцията в Бретън Уудс през 1945 г. Седалището на организацията е във Вашингтон. В нея членуват 184 страни. Фондът осигурява валутни запаси, злато и специални права на тираж за стабилизиране на националните валутни курсове. В капитала на МВФ най-големи са вноските на САЩ, Великобритания, Германия, Франция и Япония, които имат ръководно положение. България членува в организацията – от 1990 г. \r\n \r\n1996 г. \r\nВърховният съд отхвърля кандидатурата на Георги Пирински като кандидат за президент във връзка с гражданството му. \r\n \r\n1994 г. \r\nПроф. Любен Беров подава оставката на правителството си. \r\n \r\n1991 г. \r\nБЗНС \"Никола Петков\" напуска СДС и заявява, че ще участва в изборите самостоятелно. \r\n \r\n1954 г. \r\nВ периода 23 август - 2 септември се провежда съдебен процес срещу о. з. ген. Иван Вълков и група от 10 бивши офицери от Министерството на войната, натоварени през 1923-1925 г. с \"разузнаване и париране действията на БКП и БЗНС\". Пред съда те отговарят за убийствата на земеделци, комунисти и безпартийни в този период. Върховният съд осъжда Иван Вълков и още шест души на смърт, а четирима - на 15 г. затвор. След обжалване Президиумът на Народното събрание заменя смъртните присъди с 20 г. затвор, макар че оценява решението на Върховния съд като справедливо и правилно. \r\nИван Вълков Вълков е политически и военен деец, ген.-лейтенант. Роден е в гр. Казанлък на 19 януари 1875 г. Завършва Военното училище в София, след това продължава образованието си в Артилерийската и Генералщабната академия в Санкт Петербург. Взема участие в Балканската война 1912–1913 г. и в Първата световна война 1914–1918 г. Той е сред инициаторите за създаването на Военния съюз (1919 г.). Като един от неговите ръководители Иван Вълков взема активно участие в подготовката и осъществяването на държавния преврат на 9 юни 1923 г. Заема поста военен министър в правителството на проф. Ал. Цанков (1923–1926 г.) и в началото на управлението на А. Ляпчев (до 1929 г.). Като такъв организира разгрома на Юнското и Септемврийското въстание през 1923 г. и репресиите след априлския атентат през 1925 г. От 1929 г. до 1934 г. е пълномощен министър в Рим, с което приключва активната си политическа дейност. През 1954 г. е осъден на смърт, но поради напредналата му възраст присъдата му е заменена с доживотна. Иван Вълков Вълков умира през 1962 г. \r\n \r\n1947 г. \r\nС постановление на Министерски съвет е основан Димитровград като се свързват селата Раковски и Марийно, Хасковска околия и Черноконево, Чирпанска околия. \r\n \r\n1944 г. \r\nНазначено е правителство на Константин Муравиев (БЗНС “Врабча 1”). Правителството включва в състава си: по трима министри от БЗНС “Врабча 1”, от Демократическата партия и от Народната партия; три кресла са оставени за ОФ, който не ги заема; за пръв път са назначени министри без портфейл: Никола Мушанов, Димитър Гичев и Атанас Буров. \r\nКонстантин Владов Муравиев е политически и държавен деец, журналист. Роден на 21 февруари 1893 г. в Пазарджик. Завършва Военното училище в София. Под влияние на Александър Стамболийски влиза в редовете на Българския земеделски народен съюз (1918 г.) и става един от близките му сподвижници и сътрудници. От януари до октомври 1919 г. е негов частен секретар и в това си качество го придружава на Парижката мирна конференция 1919-1920 г. След образуването на коалиционния кабинет на БЗНС е назначен за началник на Обществената безопасност, на който пост остава до началото на 1920 г. След това известно време работи на дипломатическия фронт и се занимава на журналистическа дейност. От 12 март до 9 юни 1923 г. е военен министър. След държавния преврат на 9 юни 1923 г. е задържан и хвърлен в затвора. Освободен през 1926 г., Муравиев продължава дейността си като земеделски функционер. През 1927 г. става редактор на в. \"Земеделско знаме\", орган на БЗНС \"Врабча 1\". След образуването на правителството на Народния блок през 1931 г. е отначало (29 юни 1931 г. - 31 декември 1932 г.) министър на народното просвещение, а след това (31 декември 193 г. - 19 май 1934 г.) министър на земеделието и държавните имоти. След държавния преврат на 19 май 1934 г. преминава към полулегална дейност, без да изпъква особено на политическата сцена. Печели доверието на монархическия институт в лицето на Регентския съвет и в навечерието на септември 1944 г. е назначен за министър-председател. Кабинетът му съществува само няколко дни - от 2 до 8 септември 1944 г. През това кратко време той успява да наложи оставката на проф. Богдан Филов от Регентския съвет, да забрани някои от казионните организации и да обяви война на хитлеристка Германия. Обявената му война от правителството на СССР на 5 септември 1944 г. сериозно разколебава неговите позиции и на 8 срещу 9 септември е свален. След станалата правителствена промяна Муравиев е задържан и осъден от Народния съд на доживотен затвор. По-късно присъдата му е смекчена и в средата на 50-те години е пуснат на свобода. Автор е на спомени: \"Събития и личности\", които излизат от печат в началото на 90-те години на XX в. Константин Владов Муравиев умира на 31 януари 1965 г. \r\n \r\n1928 г. \r\nИзлиза първи брой на в. \"Пладне\", около който се оформя политическия кръг в БЗНС “Врабча 1”. Начело са д-р Георги М. Димитров, инж. Георги Вълков и д-р Асен Павлов. \r\nБългарски земеделски народен съюз \"Врабча 1\" е масова организация на земеделски труженици, която има ръководно участие в селското движение, образувана в края на 1926 г. Член е на Международното аграрно бюро (МАБ), известно още като Зелен Интернационал. В политическата си платформа съюзът прокламира народовластническия принцип и аграрен трудовокооперативен строй, основан на частната трудова собственост и ограничаващ господството на едрата буржоазия. В БЗНС \"Врабча 1\" се открояват три крила: умерено, дясно и ляво. Между тях съществуват политически и тактически различия. Първоначално съюзът отстоява тезата за самостоятелна борба, но след това приема сътрудничеството с буржоазните опозиционни партии. През 1930 г. в него членуват над 60 000 души в 1 800 дружби, а през 1932 г. съставът му нараства на 103 000 души. Изгражда младежка организация и академичен съюз. Остава в опозиция на сговористкото управление (1923–1931 г.). Заедно с Демократическата, Националлибералната, Радикалната партия и БЗНС \"Стара Загора\" образуват Народния блок. След изборната победа през юни 1931 г. взема участие в блоковия кабинет. Провежданата от Народния блок политика предизвиква недоволство сред по-голямата част от селското население и довежда до отлив на членска маса от редовете на БЗНС \"Врабча 1\". През март 1932 г. се стига до разцепление в организацията. Създава се самостоятелна политическа организация БЗНС \"Александър Стамболийски\", а през октомври 1933 г. и нов съюз \"Врабча 1\". Най-левите сили в съюза преминават към Радикалната партия. БЗНС \"Врабча 1\" се обявява против държавния преврат на 19 май 1934 г. След забраната на политическите партии от правителството на К. Георгиев води полулегален начин на живот. През пролетта на 1936 г. БЗНС \"Врабча 1\" заедно с Радикалната партия, Ляпчевия сговор, Социалдемократическата партия и националлибералите образуват опозиционен блок – т. нар. \"Петорка\". Съюзът се включва в акцията за възстановяване на Търновската конституция. БЗНС \"Врабча 1\" се обявява против присъединяването на България към Тристранния пакт. По време на Втората световна война 1939–1945 г. участва в мероприятията на легалната буржоазна опозиция и остава извън Отечествения фронт. Взема участие със свои представители в коалиционното правителство на Константин Муравиев (2–8 септември 1944 г.). През ноември 1945 г. се обединява с БЗНС \"Никола Петков\" и се присъединява към опозиционните сили. Печатни органи: в. \"Земеделско знаме\", в. \"Нива\", в. \"Врабча\", сп. \"Земледелска мисъл\". \r\n \r\n1877 г. \r\nВоенният съвет, свикан от Главната квартира на руската армия в с. Пордим, Плевенско, приема плана за Третата атака на Плевен. В с. Пордим пристига и румънският княз Карол. \r\n \r\n На тази дата са родени: \r\n \r\n1957 г. \r\nРоден е Георги Кирязов Рупчев – български поет, преводач. Завършва българска филология в СУ (1982 г.). Дебютира през 70-те год. във в-к \"Средношколско знаме\" и сп. \"Родна реч\". Публикува в първите самиздатски броеве на алманасите \"Мост\" и \"Глас\". Превежда: \"Песен на Песните\", текстове на \"Пинк Флойд\", Дж. Ленън, Т. С. Елиът, А. Ахматова, О. Манделщам. Съчинения: \"Уморени от чудото\" (1982 г.), \"Смяна на нощната стража\" (1987 г.), \"Смъртта на Тибалт\" (1989 г.), \"Силните на нощта\" (1991 г.). \r\n \r\n1922 г. \r\nРодена е Таня Николаева Масалитинова - българска драматична актриса, дъщеря на Н. О. Масалитинов. Учи живопис в Художествената академия (1941-1943 г.), завършва театралната школа към Народен театър (1945 г.) в София. През 1966-1967 г. специализира режисура в СССР, Полша и Чехословакия. От 1946 г. до пенсионирането си работи в Народен театър “Иван Вазов”. Роли: “Домът на Бернарда Албар”, “Три сестри”, “Егор Буличов и другите”, “Огненият мост”, “Бягство” и др. Поставя “Милият лъжец”, “Професия за ангели”, “Служебен роман”, “Мъж на чиния” и рециталите “В името на народа”, “Сто години самота”, “Люляци и палачинки” (2002 г.) и др. Участва в радио- и ТВ театър, в ТВ филм “Отрова в извора” (1978 г.). След пенсионирането си не прекъсва активна творческата си работа - играе в частния пътуващ театър “Перпетуум мобиле” заедно с колегите си Славка Славова и Георги Георгиев-Гец. През 2001 г. става почетен гражданин на София, а през 2002 г. е наградена с орден “Стара планина”, Първа степен. \r\n \r\n1896 г. \r\nРоден е Асен Христов Йорданов - български и американски летец и авиоконструктор. Завършва гимназиално образование в София. Конструира планер, с който лети за първи път в България (15 февруари 1912 г.). През 1912 г. учи в Пилотското училище в Етан, Франция. По време на Балканската война (1912-1913 г.) е авиомеханик, а по време на Първата световна война (1914-1918 г.) - летец пилот. През 1915 г. построява самолет с оригинална конструкция. От 1921 г. е в САЩ, където работи като летец конструктор, пилот изпитател, а по-късно - конструктор в известни американски авиационни заводи. Конструира самолет ДС-3, произвеждан в САЩ и СССР (бивш) по лиценз като ЛИ-2. Работи в областта на методиката на летене в сложни метеорологични условия и на радиоелектрониката. Един от създателите на гражданската авиация на САЩ. Автор на оригинални трудове (на английски) в областта на авиацията: \"Вашите крила\" (1938 г.), \"През облаците\" (1938 г.), \"Безопасност при полета\" (1941 г.), \"Авиационен речник\" (1942 г.) и др. Асен Христов Йорданов умира на 18 декември 1967 г. в Харисън, САЩ. \r\n \r\n1847 г. \r\nРоден е Димитър Г. Греков – български държавник. Завършва право във Франция. Участва в Учредителното народно събрание, което приема Търновската конституция. Министър на правосъдието в първия български кабинет (на Атанас Буров, 1879 г.), във втория (на митрополит Климент, 1879 г.), в седмия (на ген. Соболев, 1882 г.); след това е министър на външните работи в кабинета на Стамболов (1890-1894 г.). Сам съставя кабинет, ръководи Министерството на външните работи през 1899 г. Димитър Греков има принос за полагане основите на правосъдието в България. През 1886 г. той, заедно с К. Стоилов и К. Калчев, е натоварен от Великото Народно събрание да обиколи кабинетите на Великите сили по въпроса за избиране на княз на България. Тази депутация подготвя избора на княз Фердинанд. След смъртта на Ст. Стамболов Димитър Греков е провъзгласен за водач на стамболовистката партия. Умира на 25 април 1901 г. в София. \r\n \r\n На тази дата умират: \r\n \r\n1996 г. \r\nУмира Георги Георгиев – Гец – български драматичен и филмов актьор. Роден е на 4 декември 1926 г. в с. Разпоповци, Търновско. От 1953 г. до 1991 г. играе в Народен театър \"Иван Вазов\". В киното дебютира през 1951 г. във филма \"Утро над родината\". Гец е сред най-популярните и снимани актьори. Участва във филмите \"А бяхме млади\" (1961 г.), \"Най-дългата нощ\" (1967 г.), \"Войници на свободата\" (1977 г.), така и в приключенския жанр - \"Златният зъб\" (1962 г.), \"С пагоните на дявола\" (ТВ, 1967 г.), \"Няма нищо по-хубаво от лошото време\" (1971 г.), \"Игрек 17\" (1973 г.), \"Пътят към София\"(ТВ, 1978 г.), \"Един ден аванс\" (ТВ, 1987 г.). Характерна особеност за изкуството му е да запазва личното си присъствие и обаяние във всеки пресъздаден персонаж. Снима се още в: \"Под игото\" (1952 г.), \"Наша земя\" (1953 г.), \"Границата\" (1954 г.), \"Неспокоен път\" (1955 г.), \"Точка първа\" (1956 г.), \"Животът си тече тихо\" (1958 г.), \"Законът на морето\" (1958 г.), \"Първият урок\" (1960 г.), \"Нощта срещу 13\" (1961 г.), \"Пленено ято\" (1962 г.), \"Черната река\" (1964 г.), \"Грамофон и маслини за моите приятели\" (ТВ, 1965 г.), \"Между релсите\" (1966 г.), \"С дъх на бадеми\" (1967 г.), \"Привързаният балон\" (1967 г.), \"Прокурорът\" (1968 г.), \"Небето на Велека\" (1968 г.), \"Осмият\" (1969 г.), \"На всеки километър\" (1969 г.), \"Цитаделата отговори\" (1970 г.), \"Четиримата от вагона\" (ТВ, 1971 г.), \"Рожден ден\" (ТВ, 1971 г.), \"Татул\" (1972 г.), \"Последна проверка\" (ТВ, 1973 г.), \"Селянинът с колелото\" (1974 г.), \"Последният ерген\" (1974 г.), \"Зарево над Драва\" (1974 г.), \"Допълнение към ЗЗД\" (1976 г.), \"Матриархат\" (1977 г.), \"Сами сред вълци\" (ТВ, 1979 г.), \"Трите смъртни гряха\" (1979-1980 г.), \"Уони\" (1980 г.), \"Милост за живите\" (1981 г.), \"Най-тежкият грях \" (1982 г.), \"Равновесие\" (1983 г.), \"Откога те чакам\" (1984 г.), \"Стената\" (1984 г.), \"Мечтание съм аз …\" (ТВ, 1984 г.), \"Денят на владетелите\" (1986 г.), \"Те надделяха\" (1986 г.), \"Баща\" (1988 г.), \"Право на избор\" (1989 г.), \"Под игото\" (ТВ, 1991 г.), \"Кръговрат\" (ТВ, 1993 г.). \r\n \r\n1889 г. \r\nУмира Захари Стоянов (Джендо Стоянов Джедев) - български революционер, общественик и държавник, публицист и журналист. Роден е през 1850 г. в с. Медвен, Бургаско. Участва в организирането на Старозагорското въстание (1875 г.), включва се активно в подготовката на Априлското въстание (1876 г.) като апостол от IV революционен окръг, близък съратник на Г. Бенковски. Участва в събранието на Оборище, след обявяването на въстанието обикаля селата с Хвърковатата чета на Бенковски. На 19 май 1876 г. е арестуван край с. Терзийско, Ловешко, прехвърлян е в различни затвори; през септември въдворен в родното си село. От 1878 г. до 1881 г. работи като писар в Апелативния съд в Русе, член на Търновския окръжен съд, следовател в Русенския окръжен съд. Обявява се срещу преврата и политиката на Александър I Батенберг. Издава брошурата “Искендер бей”, след което е уволнен и принуден да напусне Княжество България. Установява се в Пловдив, където се изявява като общественик, журналист и писател. Организира първите тържества в памет на Христо Ботев и Хаджи Димитър. Един от идеолозите и организаторите на Съединението (1885 г.). Депутат е в IV Народно събрание (1886 г.), подпредседател (1887 г.) и председател (1888-1889 г.) на V Народно събрание. Книжовната си дейност започва с публицистика. Оставя огромно по обем и значение публицистично наследство. В Русе участва в издаването на в-к “Работник” (1881 г.). През 1885 г. издава самостоятелно в “Борба”. Един от редакторите на в-к “Свобода”, “Братство”, сътрудник на в-к “Народний глас”, “Независимост”, “Кукуригу” и др. Събира спомени, главно на живи участници в революционното движение, документи, проучва възрожденския печат. Натрупаният материал използва в книги “Васил Левски” (1883 г.), “Четите в България на Филип Тотя, Хаджи Димитра и Стефан Караджата (1867-1868 г.)” (1885 г.), “Черти от живота и списателската деятелност на Любен С. Каравелов” (1885 г.), “Христо Ботйов” (1888 г.) - пръв опит за биографичен роман в българската литература. Най-значително му произведение е монументалната епична творба “Записки по българските въстания”, в която са отразени подготовката, избухването и потушаването на Старозагорското и Априлското въстание. Стоянов събира и издава под своя редакция “Съчинения” на Любен Каравелов (8 т., 1886-1888 г.) и “Съчинения” на Христо Ботев (1888 г.). \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.02", "title": "Денят 2 септември в българската история"}
{"url": "http://www.focus-news.net/news/2019/09/02/2694514/zapochva-izplashtaneto-na-ednokratnata-pomosht-ot-300-lv-na-stopanstva-dobrovolno-umartvili-prasetata-si-zaradi-afrikanskata-chuma.html", "text": "От днес започва изплащането на еднократната помощ от 300 лв. на стопанство в 21 области в страната. Това съобщиха от пресцентъра на  БАБХ . То ще става по утвърден график, съгласуван с кметовете на населените места за часовете и мястото на получаване на обезщетенията. Обезщетението е за хората, които доброволно са умъртвили прасетата си заради мерките за ограничаване на африканската чума по свинете. \r\nОбластите, в които ще стартира изплащането, са: Варна, Велико Търново, Видин, Враца, Добрич, Кюстендил, Ловеч, Монтана, Пазарджик, Перник, Плевен, Пловдив, Разград, Русе, Силистра, Смолян, София град, София област, Търговище, Шумен и Хасково. В някой от общините в тези области изплащането ще продължи в дните и след 2 септември. В областите Благоевград, Бургас, Габрово, Сливен, Стара Загора и Ямбол изплащането на средствата ще започне след 2 септември. Плащания няма да се извършват единствено в област Кърджали, тъй като там няма подадени заявления за обезщетения.  \r\nПраво на обезщетение имат стопаните, с до 5 броя прасета за угояване, предприели мерки за почистване и дезинфекция на обектите, след доброволно усвояване на месото от прасетата в личните си стопанства.", "date": "2019.09.02", "title": "Започва изплащането на еднократната помощ от 300 лв. на стопанства, доброволно умъртвили прасетата си заради африканската чума"}
{"url": "http://www.focus-news.net/news/2019/09/02/2694512/politico-evropeyskiyat-sayuz-nyama-da-obsazhda-alternativni-dogovorenosti-po-otnoshenie-na-irlandskata-granitsa.html", "text": "Европейският съюз няма да обсъжда алтернативни договорености по отношение на ирландската граница, докато британският парламент не ратифицира Споразумението за оттегляне, заяви Мишел Барние, цитиран от европейската редакция на  Politico . \r\nВ материал за Sunday Telegraph, главният преговарящ за Брекзит от страна на Брюксел  на практика отхвърли исканията предпазната мярка за ирландската граница да бъде извадена от споразумението, заявявайки, че тя представлява „максималния размер на гъвкавост“, който блокът може да предложи. \r\nБарние заяви, че ЕС е готов да започне да търси „алтернативни договорености, които постигат същите цели на предпазната мярка“ само по време на преходен период  след Брекзит, като пише: „Готови сме да започнем тази работа веднага след ратифицирането на Споразумението за оттегляне, докато най-накрая създаваме яснота за бъдещите ни отношения“. \r\nБарние каза също, че не е „оптимистичен“ относно шансовете на Великобритания да избегне излизане без сделка на 31 октомври, отбелязвайки, че премиерът е изключил искане за ново отлагане на член 50. \r\nИзданието припомня, че премиерът на Обединеното кралство Борис Джонсън обяви миналата седмица, че ще спре дейността на парламента за 5 седмици до средата на октомври, от което се почувсваха засегнати противниците на Брекзит, които смятат, че това ще намали възможностите им да блокират излизането на Великобритания от Европейския съюз повече от три години след референдума. \r\nВ изказване пред Sunday Times министър-председателят заяви: „Това, от което имаме нужда, е да сключим сделка, а ако не можем да сключим сделка, да излезем от ЕС на 31 октомври и каквото ще да става“. \r\n \r\nПревод и редакция:", "date": "2019.09.02", "title": "Politico: Европейският съюз няма да обсъжда алтернативни договорености по отношение на ирландската граница"}
{"url": "http://www.focus-news.net/news/2019/09/02/2694524/pp-abv-shte-dade-preskonferentsiya-v-tsentralata-na-partiyata.html", "text": "ПП АБВ ще даде пресконференция. Събитието ще се проведе от 13.00 часа в централата на партията на улица „Врабча“ 23. Това съобщиха от пресцентъра на  ПП АБВ . На пресконференцията ще бъдат обсъдени темите: \r\n- Проблемите с чистотата на водата и басейните на българските курорти; \r\n- Българският риболовен и търговски флот - настоящо състояние и проблеми; \r\n- Енергийният проект „Бял поток” заобикаля България; \r\n- Незададените въпроси около мината в Крумовград. \r\nУчастие ще вземат председателят на ПП АБВ Румен Петков, зам.-председателят на партията Любомира Ганчева и доц. Георги Кючуков.", "date": "2019.09.02", "title": "ПП АБВ ще даде пресконференция в централата на партията"}
{"url": "http://www.focus-news.net/news/2019/09/02/2694521/pp-gerb-shte-se-registrira-za-uchastie-v-mestnite-izbori.html", "text": "ПП ГЕРБ ще се регистрира за участие в местните избори от 09.00 часа. Това съобщиха от пресцентъра на  партията . За поредна година ПП ГЕРБ ще се регистрира първа, след като в продължение на повече от седмица представители на младежката структура на партията даваха денонощни дежурства пред входа на Централната избирателна комисия (ЦИК), за да гарантират първото място на ГЕРБ. \r\nНеобходимите документи ще бъдат внесени в ЦИК от членове на Изпълнителната комисия на ГЕРБ.", "date": "2019.09.02", "title": "ПП ГЕРБ ще се регистрира за участие в местните избори"}
{"url": "http://www.focus-news.net/news/2019/09/02/2694518/zamestnik-ministar-karina-angelieva-shte-uchastva-v-mezhdunarodna-konferentsiya-na-tema-visokoproizvoditelni-izchisleniya.html", "text": "Заместник-министър Карина Ангелиева ще участва в Международна конференция на тема „Високопроизводителни изчисления“ (High-Performance Computing – HPC 2019). Това съобщиха от пресцентъра на  Министерството на образованието и науката . Форумът ще се проведе от днес до 6 септември 2019 г. в Боровец. Участие ще вземат още европейският комисар Мария Габриел и председателят на Българската Академия на Науките (БАН) академик Юлиян Ревалски. \r\nТемите, които ще се дискутират по време на конференцията, са високопроизводителни програмни приложения, паралелни алгоритми и разпределени изчисления, анализ на големи масиви от данни, изчисления в среди на Грид и Облак, съвременни числени методи, предназначени за високопроизводителни изчисления, приложения в моделирането на промените на климата и околната среда, нанотехнологиите, компютърно проектиране на лекарствени средства, моделиране на химични процеси и технологии с помощта на суперкомпютри.", "date": "2019.09.02", "title": "Заместник-министър Карина Ангелиева ще участва в Международна конференция на тема „Високопроизводителни изчисления“"}
{"url": "http://www.focus-news.net/news/2019/09/02/2694522/cnn-uraganat-dorian-se-prizemi-na-ostrov-grand-bahama-s-vetrove-ot-290-kmch.html", "text": "Ураганът „Дориан“ продължава да бушува на островите Абакос и Гранд Бахама, показват последните данни от Националният център за ураганите на САЩ, предава  CNN . \r\nОчаква се бурята да повиши нивото на водата до 18 до 23 фута (5 до 7 метра) над нормалното, произвеждайки „големи и разрушителни“ вълни по крайбрежието на двата острова. \r\nПредполага се, че ураганът ще залее региона през нощта и през по-голямата част от понеделник. Сега се очаква да достигне източното крайбрежие на Флорида в късните часове на понеделник до вторник вечерта. \r\nСкоростта на вятъра на „Дориан“ се забави леко от 297 км/ч до 289 км/ч, но все пак е ураган от категория 5. \r\n„Прогнозира се бавно отслабване, но колебанията в интензивността могат да се проявяват няколко дни. Независимо от това се очаква „Дориан“ да остане мощен ураган през следващите няколко дни“, пише в консултативния документ. \r\nЦентърът на бурята в 23:00 часа (06:00 българско време) се намира на 55 мили (90 км) източно от Фрипорт на Гранд Бахама и на 217 км източно от Уест Палм Бийч, Флорида. Дориан се движи на запад със само 9 км/ч. \r\n \r\nПревод и редакция:", "date": "2019.09.02", "title": "CNN: Ураганът „Дориан“ се приземи на остров Гранд Бахама с ветрове от 290 км/ч"}
{"url": "http://www.focus-news.net/news/2019/09/02/2694526/api-ot-2000-chasa-tazi-vecher-do-600-chasa-na-3-septemvri-shte-bade-ogranicheno-dvizhenieto-v-tunel-vitinya-na-am-hemus-v-posoka-sofiya-zaradi-remont.html", "text": "От 20.00 часа тази вечер до 6.00 часа на 3 септември временно ще се ограничи движението в тунел „Витиня“ на АМ „Хемус“ в посока София. Това съобщиха от пресцентъра на  Агенция „Пътна инфраструктура“ . Спирането на трафика през нощта е за ремонт на вентилационните и противопожарните системи. Трафикът за столицата ще преминава по обходен маршрут по път I-1 Ботевград – София. Отбиването ще е при 35-ти км, а връщането на магистралата ще става при 30-ти км при пътнa връзка „Витинска река“. Движението в посока Варна в тунел „Витиня“ ще се осъществява в една лента. \r\nАгенция „Пътна инфраструктура“ апелира шофьорите да карат със съобразена скорост и да спазват пътните знаци.", "date": "2019.09.02", "title": "АПИ: От 20.00 часа тази вечер до 6.00 часа на 3 септември ще бъде ограничено движението в тунел „Витиня“ на АМ „Хемус“ в посока София заради ремонт"}
{"url": "http://www.focus-news.net/news/2019/09/02/2694525/sofiya-v-grada-shte-se-provede-zaklyuchitelna-preskonferentsiya-po-proekta-za-remont-na-profesionalna-gimnaziya-po-hranitelno-vkusovi-tehnologii-prof-d-r-georgi-pavlov.html", "text": "В града ще се проведе заключителна пресконференция по проекта за ремонт на Професионална гимназия по хранително-вкусови технологии „Проф. д-р Георги Павлов“ в район „Илинден“. Това съобщиха от  пресцентъра на Столична община . Събитието е по повод успешното приключване на проект BG16RFOP001-3.002-0041-C03 „Ремонт и обновяване на Професионална гимназия по хранително-вкусови технологии „Проф. д-р Георги Павлов“, район „Илинден“. То ще се състои от 11.00 часа в Областен информационен център – София на бул. „Витоша“ 99.  \r\nОбщата стойност на проекта възлиза на  1 611 208.52 лева. От тях 1 189 999.24 лева са осигурени от Европейския съюз чрез ОП „Региони в растеж” 2014-2020 г. под формата на безвъзмездна финансова помощ, Национално съфинансиране: 209 999.86 лв. и собствен принос: 211 209.42 лв. \r\nРеализирането на проекта е насочено към изпълнението на инвестиционен приоритет „Инвестиции в образованието, обучението, включително професионално обучение за придобиване на умения и ученето през целия живот посредством изграждането на образователна инфраструктура и на инфраструктура на обучение”.", "date": "2019.09.02", "title": "София: В града ще се проведе заключителна пресконференция по проекта за ремонт на Професионална гимназия по хранително-вкусови технологии „Проф. д-р Георги Павлов“"}
{"url": "http://www.focus-news.net/news/2019/09/02/2694527/handelsblatt-siemens-zabravi-za-sanktsiite-i-se-nadyava-da-realizira-megaproekt-v-rusiya.html", "text": "Строителството на високоскоростна железопътна мрежа в Русия е един от най-амбициозните ж.п. проекти в страната от времената на Транссибирската магистрала. И ето, че накрая трябва да започне планирането на трасето, съединяващо Москва и Санкт Петербург, пише германското бизнес издание  Handelsblatt  в материал, представен без редакторска намеса. \r\n„Проектирането ще отнеме три години“, заяви в четвъртък заместник-министърът на транспорта на Русия Владимир Токарев. Колко дълго ще продължи строителството след това зависи от избрания проект. Но обикновено отнема до пет години, отбеляза той. \r\nВМС е необичайна магистрала. За проекта ще са необходими над 650 км напълно ново трасе. Влаковете ще трябва да достигат скорост до 400 км/ч, пътуването между два града ще отнеме 2,5 часа, така че пътниците да могат да пътуват от центъра на единия град до центъра на другия по-бързо, отколкото със самолет. \r\nНо все пак разходите са огромни. Вицепремиерът Максим Акимов наскоро ги оцени на 1,5 трилиона рубли – или цели 20 милиарда евро. \r\n„Най-вероятно, сумата ще се промени и ще се увеличи“, съобщи Евгени Макаров, ръководител на проекта „Немска инициатива за високоскоростни железопътни магистрали“. Най-трудните и скъпи въпроси на строителството на магистралата все още се разработват. Така че, например, не е ясно на коя гара ще пристигнат влакове в Санкт Петербург, дали летищата ще бъдат свързани и дали е необходимо да се планира междинна спирка във Велики Новгород – на половината път. \r\n \r\n Немско ноу-хау \r\n \r\nНемската железопътна инициатива за високоскоростни влакове е наясно с проблемите. Консорциумът, ръководен от Siemens, е основан с цел да предостави възможност на немските компании да участват в мегапроекта. Тази седмица той направи една голяма стъпка по-близо до целта си. Ръководителят на Руските железници и изпълнителният директор на Siemens Mobility Сабрина Сусoн подписаха споразумение за стратегическо партньорство. В съответствие с него германската инициатива ще трябва да осигури подкрепа в областта на технологиите и ноу-хау в проектирането, а по-късно и в изграждането на високоскоростната магистрала. \r\nАко германските железници Deutsche Bahn AG, както и инженерните компании Obermeyer и Gauff искат да вземат участие в проектирането, тогава Siemens се надява на подвижния състав и инфраструктурата. В интерес на атрактивния проект концернът е готов да разшири производството си в Русия. Въпреки че засега това е само меморандум за намерения, германците по този начин са с една крачка пред конкурентите от Китай. \r\nМосква дълго време щеше да реализира проекта с Пекин. След влошаване на отношенията със Запада в резултат на кримската криза, Владимир Путин разчита на помощта на Китай в строителството. \r\nПрез 2013 г. президентът лично положи усилия да гарантира, че маршрутът ще започне от Казан вместо от Санкт Петербург. Пекин изрази готовност да участва в строителството. Идеите на съседите за финансиране и трансфер на технологии обаче се разминаха значително. \r\nВсъщност престижният проект трябваше да е готов дори за Световното първенство през 2018 година. През април Путин разпореди спирането на проекта за изграждане на магистрала до Казан и възобновяването на проекта за магистрала до Санкт Петербург. Немските компании се надяват, че сега реализацията наистина е зад ъгъла. Дитрих Мелер, дългогодишният ръководител на Siemens в Русия, винаги смяташе този маршрут за икономически по-целесъобразен и се изказваше в негова подкрепа. \r\nОсвен това маршрутът до Санкт Петербург повдига въпроси. По този начин потенциалният пътнически поток на ВСЖ се оценява на 7 милиона пътници. Въпреки това руските железници и Siemens вече успешно използват аналога на „Сапсан“ по този маршрут. Наскоро Siemens получи още една многомилиардна поръчка за доставка на нови влакове. Ако „Сапсан“ продължи да оперира и в бъдеще, тогава руските железници в бъдеще ще започнат да се конкурират със себе си. \r\n \r\nПревод и редакция:", "date": "2019.09.02", "title": "Handelsblatt: Siemens забрави за санкциите и се надява да реализира мегапроект в Русия"}
{"url": "http://www.focus-news.net/news/2019/09/02/2694529/kardzhali-dvizhenieto-po-patya-krumovgrad-granitsa-oblast-haskovo-ot-km-36-do-km-55-tryabva-da-se-osashtestvyava-s-povisheno-vnimanie-poradi-remont.html", "text": "Движението по път II-59 Крумовград – граница област Хасково от км 36+784 до км 55+845 трябва да се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка в срок до края на деня. Това съобщиха за  Радио „Фокус“  от ОПУ - Кърджали. Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38 е ограничено в двете посоки поради изграждане на съоръжение при км 37+188. Срокът за довършване на съоръжението се удължава до края на деня. Обходният маршрут остава по път Крумовград – Поточница – Голобрад – Падало – път II-59. Ограничено е движението за МПС над 12 т по третокласен път ІІІ-5009 Зорница – Бели пласт – Стремци– Кърджали. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до края на тази година. \r\nДарина ДЕЕНИЧИНА", "date": "2019.09.02", "title": "Кърджали: Движението по пътя Крумовград – граница област Хасково от км 36 до км 55 трябва да се осъществява с повишено внимание поради ремонт"}
{"url": "http://www.focus-news.net/news/2019/09/02/2694533/sofiya-belogradchishkiyat-episkop-polikarp-shte-otsluzhi-vodosvet-za-nachaloto-na-uchebnata-godina-vav-voennata-akademiya-g-s-rakovski.html", "text": "Негово преосвещенство Белоградчишкият епископ Поликарп ще отслужи водосвет за началото на учебната година във военната академия „Г. С. Раковски“, предаде репортер на  Агенция „Фокус“ . Поводът е, че днес е началото на учебната нова година във Военната академия. Водосветът е с благословението на Негово светейшество Българския патриарх и Софийски митрополит Неофит. Началото ще бъде в 10.00 часа.  \r\nНикола ПЕТКОВ", "date": "2019.09.02", "title": "София: Белоградчишкият епископ Поликарп ще отслужи водосвет за началото на учебната година във военната академия „Г. С. Раковски“"}
{"url": "http://www.focus-news.net/news/2019/09/02/2694531/reuters-shindzo-abe-vaznameryava-da-poseti-iztochniya-ikonomicheski-forum-vav-vladivostok-i-da-se-sreshtne-s-putin.html", "text": "Японският премиер Шиндзо Абе заяви в понеделник, че възнамерява да се срещне с руския президент Владимир Путин през тази седмица в хода на посещението си на Източния икономически форум, който ще се състои във Владивосток от 4 до 6 септември, предава  Reuters . \r\nПо неговите думи, Токио иска да постигне напредък в подписването на мирен договор с Москва и съвместните икономически дейности на четирите острова от Южните Курили, за които Япония продължава да претендира. \r\n \r\nПревод и редакция:", "date": "2019.09.02", "title": "Reuters: Шиндзо Абе възнамерява да посети Източния икономически форум във Владивосток и да се срещне с Путин"}
{"url": "http://www.focus-news.net/news/2019/09/02/2694528/ofitsialno-shte-bade-otkrita-novata-uchebna-godina-vav-voennata-akademiya-g-s-rakovski.html", "text": "Министърът на отбраната Красимир Каракачанов и началникът на отбраната генерал Андрей Боцев ще участват в откриването на новата учебна година във Военна академия „Г. С. Раковски”. Това съобщиха от пресцентъра на  Министерство на отбраната . Церемонията ще започне в 11.00 часа в района на академията. Представители на Българската православна църква ще извършат Водосвет за здраве и успехи. \r\nПо традиция министърът на отбраната и началникът на отбраната ще изнесат първите лекции пред командно-преподавателския състав и слушателите на висшето военно учебно заведение.  \r\nПрез учебната 2019-2020 година Военната академия посреща общо 269 слушатели. От тях 259 ще се обучават в магистърската специалност „Организация и управление на военни формирования на оперативно ниво” с шест специализации от професионално направление „Военно дело”. Във факултет „Национална сигурност и отбрана”, специалност „Стратегическо ръководство на отбраната и въоръжените сили”, през тази година ще се обучават 10 офицери.", "date": "2019.09.02", "title": "Официално ще бъде открита новата учебна година във Военната академия „Г. С. Раковски“"}
{"url": "http://www.focus-news.net/news/2019/09/02/2694535/pernik-vremenno-dvizhenieto-pri-km-29-na-avtomagistrala-struma-v-posoka-sofiya-se-osashtestvyava-v-avariynata-lenta-poradi-patnotransportno-proizshestvie.html", "text": "Временно движението при км 29 на автомагистрала „Струма“ в посока София се осъществява в аварийната лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция“.", "date": "2019.09.02", "title": "Перник: Временно движението при км 29 на автомагистрала „Струма“ в посока София се осъществява в аварийната лента поради пътнотранспортно произшествие"}
{"url": "http://www.focus-news.net/news/2019/09/02/2694534/dobrich-udalzhen-e-srokat-za-priklyuchvane-na-remonta-na-chast-ot-tretoklasniya-pat-dobrich-s-balik.html", "text": "До 15 септември е удължен срокът за приключване на ремонта на част от третокласния път Добрич – с. Балик. Движението на автомобили  се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци, предаде кореспондент на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I-9 в участъка от село Кранево в посока  Варна. Обходният маршрут е през селата Кичево и Оброчище. В Добрич времето е слънчево, тихо е, температурата на въздуха е около 18 градуса.  \r\nЖулиета НИКОЛОВА", "date": "2019.09.02", "title": "Добрич: Удължен е срокът за приключване на ремонта на част от третокласния път Добрич – с. Балик"}
{"url": "http://www.focus-news.net/news/2019/09/02/2694532/burgas-63-godishen-cheshki-turist-se-e-udavil-v-rayona-na-yuzhniya-plazh-v-pomorie.html", "text": "63-годишен чешки турист се е удавил в района на Южния плаж в Поморие. Това съобщиха от  ОДМВР - Бургас . Сигналът е подаден на 31 август т.г. около 17.50 часа в Районно управление - Поморие. Съобщено е за инцидент в района на Южния плаж в Поморие пред хотел „Феста Панорама Ризорт“ в Поморие, при който се удавил 63-годишен чешки турист, отседнал в Поморие. Тялото му е откарано за аутопсия в отделеиние „Съдебна медицина“ при УМБАЛ - Бургас. По случая е образувано досъдебно производство.", "date": "2019.09.02", "title": "Бургас: 63-годишен чешки турист се е удавил в района на Южния плаж в Поморие"}
{"url": "http://www.focus-news.net/news/2019/09/02/2694530/vratsa-osveten-beshe-nay-noviyat-hram-v-grada-rozhdestvo-na-presveta-bogoroditsa.html", "text": "В голям духовен празник за жителите на врачанския квартал „Кулата“ се превърна 1 септември – началото на Църковната нова година. На този ден бе осветен първият храм в това населено място, предаде репортер на  Агенция „Фокус“ . Храмът, носи името „Св. Рождество Богородично” и бе осветен от Негово високопреосвещенство Врачанския митрополит Григорий в съслужение със свещеници от града. След освещаването, бе отслужена и първата Архиерейска света Литургия.  \r\n„Днес този храм отваря врати и се превръща в Дом Божий, в място за молитва и прослава на Господа, на Майката Божия и на светиите. От днес тук ще се отслужва Божествена света Литургия, за да могат всички от тази богоспасаема енория на Врачанска епархия да бъдат едно с Христа. Нашият живот започва в храма и завършва в храма. Започва със светото кръщение, след това получаваме благодатните дарове на Светия Дух, чрез тайнствата на църквата, и завършва отново в храма, с опелото, когато си тръгнем от този свят. Така че животът на православния християнин е немислим без храма Господен. Без храма човек е обречен на отчуждаване от Бога и отпадане от светата Православна вяра. Затова ние много се радваме, когато нов православен храм отвори врати”, каза в словото си след светата Литургия Врачанският митрополит Григорий. Пред събралото се множество той благодари на всички дарители, които са спомогнали за съграждането и благоукрасяването на храма. Сред тях са човекът, дарил мястото за църковната сграда и помогнал с лични дарения за изграждането ѝ Славейко Спиридонов, общинската управа и правителството, отпуснали средства за строежа. Новият храм бе изграден за четири години. \r\nСъс своето присъствие празника уважиха кметът на Община Враца Калин Каменов и областният управител Малина Николова. Празнична програма за жителите и гостите на квартала поднесоха самодейците от местното читалище.  \r\nНикола ПЕТКОВ", "date": "2019.09.02", "title": "Враца: Осветен беше най-новият храм в града „Рождество на Пресвета Богородица”"}
{"url": "http://www.focus-news.net/news/2019/09/02/2694537/pregled-na-osnovnite-temi-v-dobrudzhanskiya-pechat.html", "text": "„Скандално! Член на БКП ли разпорежда ГЕРБ да нямат кандидат-кмет в Балчик?“,  пита от първа страница вестник  „Добруджанска трибуна“ . Според изданието управляващите трябвало да подкрепят общински съветник от ВМРО, срещу което да получат 2000 гласа в Добрич за кмет. „Пламен Манушев, който даже не е член на ГЕРБ, скандално е разпоредил ГЕРБ - Балчик да нямат кмет кандидат на предстоящите местни избори и листата от 21 общински съветници да бъде редуцирана, като сред тях от управляващата партия бъдат добавени 12 номинации на ВМРО. Така управляващата партия ще има обща листа с хората на Красимир Каракачанов. Като продължение на политическите теми във всекидневника – „Красимир Янков пръв на казана със Ставрева“. Депутатът от БСП, определен от изданието като „лична „тръпка“ на скандалния кмет на Каварна, е участвал в шоуто при откриване на мидено- рибния фест в морския град. Поместена е и снимков материал по темата. И още в рубриката „Новини“ – „Ще прекръстят ли Добрич на Изида, ако номинираната от ГЕРБ стане кмет?“. Заместник-кметът на Детелина Николова, която крие от трудовата си биография този факт, пряко е отговаряла за безобразния ремонт на центъра на града. „Само победата ни ще довърши започнатото“, цитира всекидневникът изказване на Бойко Борисов по повод издигната кандидатура. Надежда Петкова е кандидатът за кмет на Добрич от ГЕРБ. Решението премиерът е споделил във Варна. Надежда Петкова в момента е общински съветник от партията. При предходния кметски мандат тя е била заместник-кмет с ресор „Икономическо развитие и европейски фондове“. В рубриката „Фоторепортаж“ вестникът разказва за пограничното село Росица, което вече има православен храм. Църквата е втората, осветена от Варненския и Великопреславски митрополит Йоан за по-малко от година след тази в Кранево.  \r\n„Доц. д-р Ханджиев: Искаме във всеки град да има училище за здраве“, темата е от първа страница на вестник  „Нова добруджанска трибуна“ . Седмото издание на полезната инициатива е започнало вчера в курортния комплекс „Албена“. Ваканционното селище е домакин на „Училище за здраве - за деца, родители и учители“. Форумът ще се проведе до шести септември под патронажа на Кирил Ананиев, министър на здравеопазването. Организатори са Българското сдружение за проучване на затлъстяването и съпътстващите го заболявания, Българската академия на науките изкуствата и курортният комплекс. Участват повече от 60 души от цялата страна. „Успехът на Андрей Енев - вдъхновение за каварненци“, пише изданието. На пресконференция в заседателната зала на Община Каварна в края на миналата седмица кметът Нина Ставрева е благодарила на жителя на Каварна за достойното му представяне на веломаратона Париж - Брест – Париж. „Изключително горда съм, че Андрей представи Каварна, а и цяла България в престижния коломаратон. Той доказа, че с постоянство и много труд успехът се постига“, това е заявила кметът на Каварна. Политическите теми от изданието – „Надежда Петкова е кандидатът на ГЕРБ за кмет на Добрич“. Това е обявил председателят на партията Бойко Борисов по време на Летния университет на младежката структура на партията, проведен във Варна. „Соня Георгиева е кандидатът на БСП за кмет на община Добричка“, съобщава изданието. Социалистите от добруджанската община са провели конференция, на която са издигнали своя кандидат за предстоящите местни избори през октомври. Соня Георгиева е настоящият секретар на общината. Тя е събрала най-много от гласовете на съпартийците си. „Софийска фирма спечели конкурса за пазара“, съобщава още изданието. Агенция за дизайн и архитектура е победител в конкурса на Община Добрич изработване на проект „Нов облик на Централен пазар - град Добрич и прилежащата му територия“. В конкурса са участвали 13 проекта. Екипите са от Добрич, Варна, София, Бургас и Стара Загора.", "date": "2019.09.02", "title": "Преглед на основните теми в добруджанския печат"}
{"url": "http://www.focus-news.net/news/2019/09/02/2694540/prof-gencho-nachev-umbal-sv-ekaterina-statisticheski-e-dokazano-che-poveche-ot-50-ot-parite-koito-se-davat-za-zdraveopazvane-v-balgariya-izlizat-ot-dzhoba-na-patsientite.html", "text": "Статистически е доказано, че повече от 50% от парите, които се дават за здравеопазване в България, излизат от джоба на пациентите. Това заяви в предаването „Здравей, България“ по  Нова ТВ  проф. Генчо Начев, изпълнителен директор на УМБАЛ „Св. Екатерина“. „Разбира се някои от тях са регламентирани, като плащане за лекарства и т.н., но голяма част от тях не са регламентирани. Относно тези неоснователно получени суми от 700 000 лв. много хубаво е че Прокуратурата е започнала в тази посока“, добави проф. Начев. „Бях изненадан от един коментар на младо момиче, адвокатка, което каза, че Прокуратурата не е права и трябва да има предварителен контрол на НЗОК. Касата трябва да има контрол, но тя не може да направи предварителен контрол за тези плащания, няма как да направи. Може да е само последващ контролът“, обясни още изпълнителният директор на „Св. Екатерина“. По думите му проверяваните не ги е страх да вземат пари, защото до момента не са били проверявани. „Бих препоръчал на Прокуратурата, наистина приветствам този акт, но трябва да се види плащанията на болници за привличане на пациенти, което също е нерегламентирано и незаконно. Трябва да се види попълването на документи с невярно съдържание, каквото е отчитането от болниците към Касата на пациенти, на които не им е извършена никаква услуга. Това вече не е работа на прокуратурата, защото тя не може да го извърши, но е работа на експерти да докажат, че има отчетени дейности, които не са показани да се извършат“, допълни още проф. Начев.", "date": "2019.09.02", "title": "Проф. Генчо Начев, УМБАЛ „Св. Екатерина“: Статистически е доказано, че повече от 50% от парите, които се дават за здравеопазване в България, излизат от джоба на пациентите"}
{"url": "http://www.focus-news.net/news/2019/09/02/2694541/burgas-dvizhenieto-po-pat-iii-539-troyanovo-aytos-ot-km-23-do-km-25-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Няма затворени пътни участъци, видимостта е отлична. До 1 октомври движението по път III-539 Трояново – Айтос от км 23+900 до км 25+100 трябва да се осъществява с повишено внимание поради довършителни дейности свързани с работа по банкети, поставяне на ОСП (мантинели), полагане на хоризонтална маркировка, вертикална сигнализация и други. Максималната скорост на движение е намалена на 40 км/ч. \r\nИнтензивно е движението на територията на град Бургас. Струпване на автомобили се наблюдава по входно-изходните пътни артерии – в района на пътен възел „Север“ и пътен възел „Юг“, както и по някои участъци от бул. „Захари Стоянов“. В централната градска част движението също е интензивно, но няма образувани големи колони от автомобили. \r\nМария ПОПЧЕВА", "date": "2019.09.02", "title": "Бургас: Движението по път III-539 Трояново – Айтос от км 23 до км 25 трябва да се осъществява с повишено внимание поради ремонтни дейности"}
{"url": "http://www.focus-news.net/news/2019/09/02/2694542/pernik-kolona-ot-avtomobili-se-e-obrazuvala-na-avtomagistrala-struma-v-rayona-na-selo-studena-v-posoka-sofiya-zaradi-katastrofa.html", "text": "Колона от автомобили се е образувала на автомагистрала „Струма“ в района на село Студена в посока София заради катастрофа, съобщи  читател на Агенция \"Фокус\" . По думите му на място има полицейски екипи. Инцидентът е станал в участъка между селата Долна Диканя и Студена в посока София.", "date": "2019.09.02", "title": "Перник: Колона от автомобили се е образувала на автомагистрала „Струма“ в района на село Студена в посока София заради катастрофа"}
{"url": "http://www.focus-news.net/news/2019/09/02/2694536/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на богослужението е в 10.00 часа. Вечернята е от 17.00 часа.  \r\nНикола ПЕТКОВ", "date": "2019.09.02", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/09/02/2694538/sport-tsska-i-levski-zavarshiha-naravno-22.html", "text": "Отборът на ЦСКА-София възкръсна и стигна до точката срещу Левски, след като губеше до 73-ата минута с 0:2. Дербито от 8-ия кръг на efbet Лига на стадион \"Васил Левски\" завърши 2:2, като \"сините\" могат сериозно да съжаляват, че не записаха успех, който да ги остави на върха и да ги отдалечи на седем точки пред \"червените\". Станислав Иванов (12) и Найджъл Робърта (18) дадоха комфортна преднина на 26-кратните шампионите. Голмайсторът Евандро (73) и попадение на Раул Албентоса в 88-ата минута спасиха тима на Люпко Петрович от поражение. Така Левски остана втори във временното класиране с актив от 17 точки, ЦСКА е четвърти с 13.", "date": "2019.09.02", "title": "Спорт: ЦСКА и Левски завършиха наравно 2:2"}
{"url": "http://www.focus-news.net/news/2019/09/02/2694801/afp-maykal-pompeo-pristiga-v-bryuksel-za-da-obsadi-mirnata-sdelka-s-talibanite-s-yens-stoltenberg.html", "text": "Американският държавен секретар Майк Помпео се отправи в Брюксел в понеделник, за да обсъди предложеното афганистанско мирно споразумение с генералния секретар на НАТО и да потърси нова ангажираност с новите лидери на ЕС след месеци напрежение, предава  AFP . \r\nПомпео ще разговаря за Афганистан с генералния секретар на алианса Йенс Столтенберг във вторник, ден след като американският пратеник, отговарящ  за постигане на споразумение с талибаните за приключване на 18 годишната  война, показа на правителството на Кабул проекта за мирно споразумение. \r\nСъгласно споразумението САЩ ще изтеглят войски от пет бази в Афганистан в рамките на около четири месеца след приемането му, при условие че талибаните се придържат към своите ангажименти, въпреки че президентът Доналд Тръмп миналата седмица заяви, че Америка ще поддържа постоянно присъствие, първоначално с 8 600 военнослужещи, за всеки случай. \r\nПредставител на НАТО заяви, че Столтенберг и Помпео ще обсъдят \"текущи въпроси за сигурността и подготовката за предстоящи срещи\", включително срещата на върха на Алианса в Лондон през декември. \r\n\"Очакваме, че те ще обсъдят и мирния процес и ръководената от НАТО мисия в Афганистан\", заяви официалният представител. \r\nНАТО приключи своята бойна мисия в Афганистан през 2014 г., но поддържа около 16 000 военнослужещи в мисия за обучение и подпомагане на местните сили. \r\n \r\n  Юлиян Марков", "date": "2019.09.02", "title": "AFP: Майкъл Помпео пристига в Брюксел, за да обсъди мирната сделка с талибаните с Йенс Столтенберг"}
{"url": "http://www.focus-news.net/news/2019/09/02/2694543/burgas-festivalat-na-pyasachnite-skulpturi-e-s-novo-rabotno-vreme.html", "text": "Фестивалът на пясъчните скулптури е с ново работно. Това съобщиха от пресцентъра на  Община Бургас . Една от най-интересните атракции на Бургас вече ще посреща посетители от 09.00 до 21.00 часа, без почивен ден, а цените са следните: деца до 7-год. възраст и хора с увреждания – безплатно; деца 7-18 год. – 1.50 лева.; пенсионери – 1.50 лева; група над 10 души – по 2.50 лева на човек; редовен билет – 3.50 лева; 2 възрастни + дете над 7 год. – 7 лева; 2 възрастни + 2 деца над 7 год. – 8.50 лева; 2 възрастни + 3 деца над 7 год. – 10 лева.  \r\n12-ото издание на фестивала за първи път събра на едно място творци само от България. Майсторите пресъздадоха своите идеи на тема „Любими детски герои“, с което показаха, че в Бургас се развива местна школа в този вид изкуство.", "date": "2019.09.02", "title": "Бургас: Фестивалът на пясъчните скулптури е с ново работно време"}
{"url": "http://www.focus-news.net/news/2019/09/02/2694539/stara-zagora-vavezhda-da-se-vremenna-organizatsiya-na-dvizhenieto-zaradi-remonta-na-ulitsa-hristina-morfova.html", "text": "Въвежда да се временна организация на движението заради ремонта на улица „Христина Морфова“ в участъка от ул. „Ангел Кънчев“ до ул. „Хан Тервел“ в квартал „Самара“. Това съобщиха от  Община Стара Загора . За периода от днес до 16 септември 2019 г. от 00.00 до 24.00 часа (включително) общественият транспорт ще се движи по обходен маршрут както следва: \r\nЛиния №20 „Самара – ВУЗ“: по ул. „Ген. Столетов“ – бул. „Крайречен“ - бул. „Цар Симеон Велики“ – ул. „Хан Тервел“ и обратно. \r\nДобавят се по маршрута на №20 спирките „Мания“ и „Бедечка“.", "date": "2019.09.02", "title": "Стара Загора: Въвежда да се временна организация на движението заради ремонта на улица „Христина Морфова“"}
{"url": "http://www.focus-news.net/news/2019/09/02/2694545/prof-gencho-nachev-umbal-sv-ekaterina-nzok-tryabva-da-pravi-mnogo-strog-kontrol-po-otnoshenie-na-tova-naistina-minal-li-e-daden-patsient-prez-otchetenata-usluga-ili-ne.html", "text": "НЗОК трябва да прави много строг контрол по отношение на това наистина минал ли е даден пациент, или не. Това заяви в предаването „Здравей, България“ по  Нова ТВ  проф. Генчо Начев, изпълнителен директор на УМАБЛ „Св. Екатерина“. „Ако имаше електронна здравна каса, щеше да е много лесно. Аз мисля, че има много интереси да няма електронна здравна каса. Знам, че много действия направиха от Министерството, има обжалвания, но реално няма още нищо. Надявам се, че ще има“, добави проф. Начев. Според него другото, което касата трябва да следи, е дали е доказана услугата, която е отчетена, или тя е отчетена без да има нужда от нея, за да се приберат парите. „Аз казвам парите са малко, друг казва парите са много, защото няма реална оценка на медицинските услуги. Ако има реална оценка на медицинските услуги, следва вторият капан въз основа на тази реална оценка и реално колко я ползваме да кажем колко са парите, ама реално не я ползваме“, обясни изпълнителният директор на УМБАЛ „Св. Екатерина“. „Навсякъде е практика, че с химикала може да се изкарат повече пари, от колкото със слушалка и скалпел. Вече има изкривена статистика на заболеваемостта на населението, защото се водят болни хора, които изобщо не са“, посочи още проф. Начев.", "date": "2019.09.02", "title": "Проф. Генчо Начев, УМБАЛ „Св. Екатерина“: НЗОК трябва да прави много строг контрол по отношение на това наистина минал ли е даден пациент през отчетената услуга, или не"}
{"url": "http://www.focus-news.net/news/2019/09/02/2694544/stara-zagora-praznikat-na-grozdeto-beshe-otbelyazan-tarzhestveno-v-selo-elhovo.html", "text": "Празникът на гроздето беше отбелязан тържествено в село Елхово. Това съобщиха от пресцентъра на  Община Стара Загора . Поздрави от името на кмета на Стара Загора Живко Тодоров и от председателя на Общинския съвет Таньо Брайков отправиха общинският съветник Николай Николов и секретарят на администрацията Делян Иванов. Те бяха част от пъстрото тържество по обяд в центъра на Елхово. Богат асортимент от ароматни и сочни видове грозде, отглеждано в района, бяха наредени в изложба. Есенното тържество продължи с песни и танци.  \r\nВ първия септемврийски ден, гости отблизо и далеч си дадоха среща в старозагорското село Загоре, за да се поздравят по повод храмовия празник на местния храм \"Св. Симеон Стълпник\". Фолклорен поздрав отправи общинският ансамбъл \"Загоре\".", "date": "2019.09.02", "title": "Стара Загора: Празникът на гроздето беше отбелязан тържествено в село Елхово"}
{"url": "http://www.focus-news.net/news/2019/09/02/2694550/pregled-na-osnovnite-temi-v-starozagorskiya-pechat.html", "text": "„При пожара в парк „Борова гора“ роми са помагали за евакуацията на деца от Дома за медико-социални грижи“, е водещото заглавие във вестник  „Старозагорски новини“ . Пожар, тръгнал от кв. „Лозенец“ в събота следобед и обхванал западната част на парк „Борова гора“, е застрашил Дома за медико-социални грижи в Стара Загора, където са настанени 120 деца, болшинството от които са с тежка степен на увреждане. Информация за пожара, настъпващ към дома, известен в миналото като Дом „Майка и дете“, е била подадена на Горещия телефон на Общината около 16.30 часа. Огънят е успял да прехвърли оградата и да обхване навеси в западната част на двора. Първи в гасенето се е включил дежурният екип от дома, след което е дошла пожарната. Огънят е бил загасен около 18.00 часа. „Екипът на Дома за медико-социални грижи за деца е реагирал изключително бързо и адекватно и децата не са били изложени на риск“, съобщи за медията директорът на дома д-р Георги Узунов. Той уточни, че над 30 трудно подвижни малки пациенти, чиито стаи са били в близост до огъня, са били евакуирани в другото крило на медико-социалното заведение. В евакуацията освен дежурния екип са участвали и роми-доброволци от „Лозенец“ и „Чумлека“. „Ромите ни помагат не за пръв път. При пожара преди две години, когато пламна северната част на парк „Борова гора“ и отново имаше опасност за Дома за медико-социални грижи, отново роми-доброволци помагаха да бъдат евакуирани децата“, коментира директорът на Дома за медико-социални грижи. „Въпреки преживяното децата са добре, те бяха прегледани както в събота след пожара, така и в неделя сутринта“, допълни д-р Георги Узунов. По думите му пожарът не е нанесъл поражения на дома с изключение на изгорелите навеси.  \r\nПо данни на очевидци в неделя следобед огнище е имало още и по пътя за кв. „Дъбрава“, където са пламнали сухи треви и храсти. На място са били зам.-кметът на Община Стара Загора инж. Янчо Калоянов, секретарят на администрацията Делян Иванов, представители на Общинския съвет и държавни институции. Община Стара Загора е изпратила допълнително водоноска. В гасенето са участвали общинските съветници Николай Диков и Николай Овчаров. Полицията работи по три версии за пожара в „Борова гора“ - детска игра с огън, човешка небрежност и умишлен палеж. \r\n„БСП избра кандидат за кмет на Стара Загора в състезание с предизвестен край“ е друг акцент в броя. Изпълнителният директор на РАО „Тракия“ и преподавател в Тракийския университет проф. Иван Върляков е кандидатът на БСП за кмет на Стара Загора. Това стана ясно на проведената в събота партийна конференция, на която делегатите трябваше да изберат между десетината номинирани. Името на кандидата обаче става известно в общественото пространство доста преди конференцията на БСП - Стара Загора. Медията е научила, че по време на самия форум всички номинирани са си направили отвод с изключение на двама - проф. Иван Върляков и Калоян Красимиров. Според предварително обявения регламент изборът на кандидата за кмет е трябвало да стане чрез таен вот. До такъв обаче не се е стигнало. След затварянето на листата последвало целенасочено изказване от ръководството на конференцията, след което Калоян Красимиров също си е направил отвод с мотива, че не желае да участва в „предварително свирен мач“. Така при явно гласуване с видимо мнозинство за кандидат за кмет на БСП е бил избран проф. Върляков. Делегатите са гласували още той да бъде и водач на листата с 51 общински съветници, а общинският лидер на БСП - Стара Загора, Валентина Бонева да бъде на втора позиция. Подобно на листата на БСП за евроизборите, където на избираеми места се появиха малко познати за партията лица, така и в старозагорската листа за местния вот на избираема трета позиция е 44-годишната Галина Господинова, която понастоящем е студентка в Тракийски университет - Стара Загора. Форумът е утвърдил 4-а, 10-а и 20-а позиция в листата за гражданска квота, както и три позиции за коалиционните партньори, но делегатите не са били известени кои ще са хората, които ще заемат тези позиции. На по-предни позиции са известните в БСП имена на д-р Мариус Кирков, адвокат Илка Петкова, сегашния общински съветник Климент Пенчев, бившия старейшина Борис Боричев, члена на НС на Младежкото обединение на БСП Диана Михалева, проф. Бойчо Биволарски и бившия областен управител Живка Аладжова. Един от най-активните по време на сесии общински съветник от БСП - Кольо Димов, е след 20-а позиция, но и на тези избори се очаква преференциалният вот да пренареди листата. На продължилата 8 часа конференция социалистите са издигнали кандидати за кметове за селата Братя Кунчеви - Николай Станчев, Горно Ботево - Георги Георгиев, Загоре - Кольо Динев, Змейово - Руси Русинов, Малка Верея - Мария Коева, Оряховица - Валентин Ненов, Хан Аспарухово - Илия Иванов. Гласувана е била и предизборната платформа с приоритетите за мандат 2019 - 2023 г.: Стара Загора - център на модерна икономика, осигуряваща висока заетост и доходи, повече пари за хората и общината, с ефективни мерки срещу демографската криза, образование, култура и духовност.  \r\n„След сигнал на „Старозагорски новини“ наложиха възбрана на шоколад „Марихуана“, който се продаваше до казанлъшко училище”, пише още в изданието. На място е била открита и бира с екстракт от коноп, според съдържанието на етикета. След сигнал на в петъчния брой на вестника, че в хранителен магазин в Казанлък, в съседство с учебно заведение, се продава шоколад „Mary & Juana“, на чийто преводен на български етикет е записано, че съдържа 10% конопени семена с канабидиол - една от съставките на канабиса, от Областна дирекция по безопасност на храните са извършили спешна проверка. По време на проверката е била наложена възбрана над откритите количества шоколад. Единични бройки от „веселото“ лакомство са били открити и в Стара Загора, на които също е наложена възбрана. В хранителния магазин в Казанлък проверяващите са открили и бира, на чийто преведен на български етикет е било записано, че съдържа екстракт от коноп. От „Старозагорски новини“ припомнят, че законодателството в България е криминализирало употребата на наркотика канабис (продукт от конопа) и негови производни няма как да бъдат използвани като съставки на хранителни продукти и напитки. Според Областната дирекция по безопасност на храните - Стара Загора, най-вероятно става дума за погрешен превод на съставките в българския етикет. До изясняване на ситуацията намерените в хранителните обекти продукти са възбранени за продажба, уточниха от ОДБХ.", "date": "2019.09.02", "title": "Преглед на основните теми в старозагорския печат"}
{"url": "http://www.focus-news.net/news/2019/09/02/2694546/nimh-ekstremalen-indeks-za-pozharoopasnost-ima-na-mesta-v-20-oblasti-v-stranata.html", "text": "Екстремален индекс за пожароопасност има на места в 20 области на страната. Това сочи справка в сайта на  Националния институт по метеорология и хидрология (НИМХ) . Индексът обхваща територии от областите София, София - град, Перник, Кюстендил, Благоевград, Пазарджик, Стара Загора, Хасково, Сливен, Бургас, Варна, Добрич, Русе, Велико Търново, Габрово, Плевен, Ловеч, Монтана, Враца и Видин.  \r\nЕкстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и на места в по-голямата останала част от страната. Този индекс означава, че са възможни много силни пожари с частично или пълно въвличане на дървесните корони.", "date": "2019.09.02", "title": "НИМХ: Екстремален индекс за пожароопасност има на места в 20 области в страната"}
{"url": "http://www.focus-news.net/news/2019/09/02/2694549/shumen-v-sila-e-zabranata-za-dvizhenie-na-tovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "В сила е забраната за движение на товарни автомобили над 10 тона по пътя Радко Димитриево - Друмево, поради свлачища, обходът е Шумен - Овчарово - Друмево, предаде репортер на  Радио „Фокус“ - Шумен . Върбишки проход остава затворен за всички видове пътни превозни средства. Ришки проход е отворен без ограничения. Сухи и нормално проходими са републиканските пътища в областта. Движението се осъществява без натоварване. Видимостта е нормална. Времето е ясно, слънчево, температурата на въздуха е около 19 градуса. \r\nИвелина ИВАНОВА", "date": "2019.09.02", "title": "Шумен: В сила е забраната за движение на товарни автомобили над 10 тона по пътя Радко Димитриево - Друмево поради свлачища"}
{"url": "http://www.focus-news.net/news/2019/09/02/2694551/smolyan-dvizhenieto-po-patya-devin-mihalkovo-krichim-tryabva-da-se-osashtestvyava-s-povisheno-vnimanie-zaradi-izvarshvane-na-stroitelni-deynosti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. До 30 август от 22:00 часа до 06:00 часа през нощта се спира движението през тунел „Кричим“ на третокласния път IIІ-866 Михалково – Кричим. Обходният маршрут е по път II-86 Пловдив – Асеновград – Смолян. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.02", "title": "Смолян: Движението по пътя Девин – Михалково – Кричим трябва да се осъществява с повишено внимание заради извършване на строителни дейности"}
{"url": "http://www.focus-news.net/news/2019/09/02/2694554/sliven-nyakolko-sela-ot-oblastta-sa-bez-voda-poradi-avariya.html", "text": "Няколко новозагорски села са без вода поради авария, съобщиха от  водоснабдителното дружество , обслужващо областта. Поради извършване на авариен ремонт на главен водопровод днес и на 3 септември ще бъде прекъснато водоподаването на селата Стоил войвода, Любенова махала, Любенец, Млекарево, Загорци, Езеро, Богданово, Радецки и Бял кладенец. \r\nПри възможност водоподаването ще бъде възстановено по-рано.", "date": "2019.09.02", "title": "Сливен: Няколко села от областта са без вода поради авария"}
{"url": "http://www.focus-news.net/news/2019/09/02/2694548/faz-regionalnite-izbori-v-germaniya-hds-pecheli-v-saksoniya-gsdp-v-brandenburg-vazmozhni-sa-tripartiyni-koalitsii.html", "text": "Макар на изборите за регионален парламент „Алтернатива за Германия“ да се очерта като втора сила във федералните провинции Саксония и Бранденбург, Християндемократическият съюз (ХДС) и Германската социалдемократическа партия (ГСДП) може да си отдъхнат. Двете традиционни партии спечелиха гласуването съответно в Саксония и Бранденбург с исторически ниска подкрепа, но все пак получиха право да съставят кабинетите в Дрезден и Потсдам, коментират в редакцията на националния ежедневник  Die Frankfurter Allgemeine Zeitung . \r\nИ в двете провинции се очакват трипартийни коалиции с участието на „Зелени“.  В Бранденбург бе преизбрано червено-червеното правителство на премиера Дитмар Войдке (ГСДП + „Левица“), който може да продължи да управлява с тясно мнозинство в червено- червена-зелена коалиция. Според предварителния резултат би бил възможен и съюз на ГСДП с ХДС и „Свободните избиратели“ или между ХДС и „Зелени“. В Саксония, където по-рано управляваше ХДС при министър-председателя Михаел Кречмер в коалиция с ГСПД, най-вероятният съюз е кенийска коалиция на двете партии със „Зелени“. \r\nКомисиите на партиите, представени в Бундестага, ще обсъдят резултата от изборите на среща Берлин. Впоследствие висшите представители ще оценят публично резултата от гласовете.  \r\n \r\n Тереза Герова", "date": "2019.09.02", "title": "FAZ: Регионалните избори в Германия: ХДС печели в Саксония, ГСДП – в Бранденбург, възможни са трипартийни коалиции"}
{"url": "http://www.focus-news.net/news/2019/09/02/2694552/the-times-ot-nachaloto-na-yuli-sa-registrirani-115-konfrontatsii-mezhdu-korabi-na-vms-na-velikobritaniya-i-iran.html", "text": "От началото на юли са регистрирани 115 конфронтации между кораби на ВМС на Великобритания и Иран в Персийския залив, съобщава националният ежедневник  The Times , като се позовава на информация от капитана на един от водещите плавателни съдове на Кралския флот - HMS Montrose. \r\n41-годишният командир Уил Кинг твърди, че иранските военни почти ежедневно са „тествали\" търпението на HMS Montrose с кораби и дронове с цел „сплашването“ му. Техеран има „непрекъснато намерение да наруши или да попречи на интересите на Обединеното кралство в района“, категоричен е капитанът.  \r\nПровокациите се състоят в изпращането на „агресивни“ съобщения по радиото, но е имало инцидент, при който към HMS Montrose е била насочена крилата ракета. Произшествията са зачестили след задържането на плавателния съд Stena Imperо. След това според представителите на Лондон Техеран е започнал същински „лов“ за британски моряци чрез поредица от действия, рискували да доведат до сериозна ескалация на напрежението.  \r\n \r\n Тереза Герова", "date": "2019.09.02", "title": "The Times: От началото на юли са регистрирани 115 конфронтации между кораби на ВМС на Великобритания и Иран"}
{"url": "http://www.focus-news.net/news/2019/09/02/2694553/emanuil-yordanov-bivsh-ministar-na-vatreshnite-raboti-v-balgariya-lipsva-preventsiya-i-dobra-nakazatelna-politika.html", "text": "В България липсва превенция и добра наказателна политика. Това каза в интервю за сутрешния блок  „Добро утро, България“   на  Радио „Фокус“   адвокатът Емануил Йорданов, министър на вътрешните работи в правителството на Иван Костов от 1999 до 2001 година, за случаите в Негован и Сотиря. Според Йорданов действително трябва да се предприемат мерки за ограничаване на подобни престъпления на първо място чрез изменение на закона. Предложението на председателя на парламента Цвета Караянчева да отпадне възможността извършители на тежки престъпления да получават по-ниски присъди срещу самопризнания е хубаво, макар и закъсняло, добави Емануил Йорданов. „В много случаи разследването се провежда в нормални срокове, дори някога доста бързи, влага се голям ресурс, но това е ходене след събитията, защото няма превенция, няма идея за развитие на законодателството“, отбеляза Емануил Йорданов. За искането на ВМРО за химическа кастрация за изнасилвачи и педофили Емануил Йорданов коментира, че крайното становище би трябвало да се вземе след обсъждане в медицинските среди. \r\nЙоланда ПЕЛОВА", "date": "2019.09.02", "title": "Емануил Йорданов, бивш министър на вътрешните работи: В България липсва превенция и добра наказателна политика"}
{"url": "http://www.focus-news.net/news/2019/09/02/2694559/pregled-na-osnovnite-temi-v-burgaskiya-pechat.html", "text": "„Бургас с остра нужда от кръв“ е водещото заглавие в днешния брой на бургаския ежедневник  „Черноморски фар“ . Летен Бургас, който за прииждащите в курортите летовници става по-голям от София, има крещяща нужда от кръв. Заради концентрираните пътни инциденти и спешни операции, наличностите на местния Кръвен център, който обслужва всички 13 болници в областта, са силно ограничени. От там алармират, че най-нужна в момента е кръв от групите „А“ и „Нулева“, без значение дали резус факторът е положителен, или отрицателен. Разбира се, приема се кръв от всички останали кръвни групи, пояснява материалът. „Мъртво вълнение ще има и в първата седмица на септември“ е друго заглавие от първа страница. Старшият спасител Петър Русев обяснява за изданието, че сега морето е още по-бурно, тъй като ветровете не са спрели. Според него септември месец е хубав за плаж, стига да няма ветрове. Той посочва още, че, когато продължителността на деня намаля, морето се ускорява и мъртвото вълнение изчезва. Старшият спасител съветва хората да се къпят винаги на охраняеми плажове и припомня, че до 30 септември на всички такива ще има спасители в часовете между 8.00 и 18.00 часа. В страницата „Теза“ е поместена статията „Що е то регионално развитие с централно програмиране“. Министерството на регионалното развитие и благоустройството започна кампания в областните градове за разясняване Концепцията за интегриран регионален подход през новия програмен период 2021 – 2027 г. На 22 юли такава презентация се проведе и в Областна администрация – Бургас. Според наблюдаващи ефекта от тези първи срещи, участниците говорят повече за общи проблеми, често пъти нямащи конкретно отношение към темата. Очевидна е нуждата от продължаване на такива обсъждания и дискусии чрез различни възможни форми, докато институциите чуят повече идеи по места, за да има реална промяна в подхода към регионалното развитие, пише още вестникът. Интервюто в днешния брой е със Спас Узунов от Българска фондация „Биоразнообразие“, а „Тема на деня“ е „Финансиране на студенти скара управляващи и опозиция“.", "date": "2019.09.02", "title": "Преглед на основните теми в бургаския печат"}
{"url": "http://www.focus-news.net/news/2019/09/02/2694560/emanuil-yordanov-bivsh-ministar-na-vatreshnite-raboti-v-poslednite-mesetsi-se-nablyudava-razyuzdan-piar-na-prokuraturata.html", "text": "В последните месеци се наблюдава разюздан пиар на прокуратурата, неограничен, който е в противоречие с Наказателно-процесуалния кодекс, защото изнасянето на данни от досъдебно производство е изключение, а не правило. Това каза в интервю за сутрешния блок  „Добро утро, България“  на  Радио „Фокус“  адвокатът Емануил Йорданов, министър на вътрешните работи в правителството на Иван Костов от 1999 до 2001 година. „Когато едва е започнало досъдебното производство и предстои определяне на мярка за неотклонение на обвиняемите, внасянето на данни в медиите е поставянето на страните в процеса в неравностойно положение и увреждане на интересите на обвиняемия. Защото сме били свидетели на много случаи, в които при задържане на обвиняеми се бият тъпани, информацията тече от всички медии, а след това, когато се постанови оправдателната присъда никой не казва нищо, а данъкоплатците плащаме обезщетения и не веднъж са плащани такива обезщетения. И няма кой да ни каже какъв е действителният размер на платеното“, коментира Емануил Йорданов. Според него концепцията за прокуратурата на единствения кандидат за поста Иван Гешев е противоречива, защото в нея не се говори за спора в обществото относно мястото, структурата и функциите на прокуратурата, което показва, че кандидатът няма готовност да дебатира по тази тема. Прокуратурата трябва да бъде част от изпълнителната власт, а главният прокурор - министър на правосъдието, обясни той. Според него издигането на кандидатурата на Иван Гешев говори за запазване на статуквото, а в борбата с избора на главен прокурор липсва критичност и ясно сочене на проблемите, които съществуват в работата на прокуратурата. \r\n \r\nЙоланда ПЕЛОВА", "date": "2019.09.02", "title": "Емануил Йорданов, бивш министър на вътрешните работи: В последните месеци се наблюдава разюздан пиар на прокуратурата"}
{"url": "http://www.focus-news.net/news/2019/09/02/2694556/mvr-25-dushi-sa-postradali-pri-katastrofi-v-stranata-prez-izminaloto-denonoshtie.html", "text": "25 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 18 тежки пътнотранспортни произшествия. В София са регистрирани 17 леки катастрофи, при които няма пострадали.", "date": "2019.09.02", "title": "МВР: 25 души са пострадали при катастрофи в страната през изминалото денонощие"}
{"url": "http://www.focus-news.net/news/2019/09/02/2694557/plovdiv-fotoizlozhbata-za-bukvite-mezhdu-plovdiv-i-matera-shte-bade-predstavena-v-narodna-biblioteka-ivan-vazov.html", "text": "Фотоизложбата „За буквите между Пловдив и Матера“ ще бъде представена в Народна библиотека „Иван Вазов“. Това съобщиха за  Радио „Фокус“ – Пловдив  от културната институция. Изложбата ще бъде открита от 18.30 часа във фоайето на първи етаж на библиотеката. Автори на изложбата са Галя Йотова – фотограф, Сава Стоименов – скулптор и Светла Петкова – куратор.  \r\nНа 11 май пътят на изложбата тръгва от Матера, за да стигне до Пловдив до 24 май. Всички снимки и истории са събрани от авторите в специално създадена книга-албум. В изложбата, представена в библиотеката, са показани част от фотографиите, направени в Матера и Пловдив – в памет на името и делото на Яков Крайков, в прослава на кирилицата. \r\n„За буквите между Пловдив и Матера“ е част от програмата Европейска столица на културата и е подкрепена от Фондация „Пловдив 2019“, реализира се със съдействието на Фондация „Матера 2019“ и е с любезното домакинство на НБ „Иван Вазов“ – Пловдив.", "date": "2019.09.02", "title": "Пловдив: Фотоизложбата „За буквите между Пловдив и Матера“ ще бъде представена в Народна библиотека „Иван Вазов“"}
{"url": "http://www.focus-news.net/news/2019/09/02/2694561/veliko-tarnovo-zatvoren-za-tovarni-avtomobili-nad-10-tona-e-patyat-debelets-sredni-kolibi-elena-zaradi-namalen-gabarit-na-patnoto-platno.html", "text": "Приключва ремонтът на улица „Св. Климент Охридски“ във Велико Търново. Дейностите са съсредоточени в отсечката под крепостта „Царевец“, а крайният срок за изпълнението им е до края на деня. Това съобщават за  Радио „Фокус“ – Велико Търново  от Областно пътно управление – Велико Търново. Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път „Царевец“), ул. „Сливница“, ул. „Д. Найденов“, жп гара „Велико Търново“, по път I-4 до Южен пътен възел. Трафикът в града е натоварен.  \r\nПътните настилки в областта са сухи, а времето – слънчево и ясно. В едната лента се осъществява движението по пътя между село Поликраище и Горна Оряховица заради ремонт. Дейностите са в отсечката от км 4 до км 6+431. Трафикът в района се регулира със знаци и регулировчици, а временната организация е в сила до края на септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до началото на следващата година. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности има и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на 2020 г. \r\nЛуиза ТРАНЧЕВА", "date": "2019.09.02", "title": "Велико Търново: Затворен за товарни автомобили над 10 тона е пътят Дебелец – Средни колиби – Елена заради намален габарит на пътното платно"}
{"url": "http://www.focus-news.net/news/2019/09/02/2694555/burgas-piesata-emigranti-s-uchastieto-na-asen-blatechki-i-kalin-vrachanski-shte-bade-predstavena-v-grada.html", "text": "Пиесата „Емигранти“ с участието на Асен Блатечки и Калин Врачански ще бъде представена в Бургас. Това съобщиха от пресцентъра на  Община Бургас . Спектакълът гостува в града благодарение на културна организация „Арт ателие“, театрална формация „Мелпомена“ и Драматичен театър „Никола Вапцаров“ – Благоевград. Режисьор на постановката е самият Асен Блатечки, а сценография и костюми – дело на Антония Попова. В спектакъла участват Асен Блатечки и Калин Врачански.  \r\nВ пиесата си „Емигранти“ Славомир Мрожек представя проявата на безплодните опити за себереализация. Мрожек описва картина на съжителството на двама сънародници – интелектуалеца АА и обикновеният работник ХХ. Действието се развива в една обстановка, няколко часа в навечерието на Нова година. Героят на Асен Блатечки е типичният емигрант от преди 20 години, от тези емигранти в началото на демокрацията, които имаха възможност да бягат. Общ работник, избягал от родното си място, за да спечели пари, и мечтае като се върне да покани на празненство целия град, за да видят всички, че „стопанинът се е върнал от чужбина“. Героят на Калин Врачански е абсолютен антипод – върховния интелектуалец, вероятно напуснал родината си по идейни причини. Като че ли, всичко разделя тези двама души. Единствено фактът, че са чужденци в страната, в която се намират им предоставя малкото допирни точки в ограниченото и студено жизнено пространство.  \r\nРежисьорът на постановката и актьор Асен Блатечки казва: „Това е една пиеса, която нито осъжда, нито поощрява, нито поучава, тя просто наблюдава отстрани една такава съдба – на емигранта. Това всъщност е пиеса за топлотата, радостта, приятелството, възможност да прегърнеш някой и да му кажеш една топла дума“. Премиерата на пиесата ще бъде на 2 септември, от 19.30 часа, на сцената на ДНА. Билети се продават на каса „Часовника“ (до Общината).", "date": "2019.09.02", "title": "Бургас: Пиесата „Емигранти“ с участието на Асен Блатечки и Калин Врачански ще бъде представена в града"}
{"url": "http://www.focus-news.net/news/2019/09/02/2694547/denyat-2-septemvri-v-svetovnata-istoriya.html", "text": "Япония подписва акт за безусловна капитулация, с което е поставен краят на Втората световна война (1945 г.). Същата година е провъзгласена Демократична република Виетнам. САЩ признава независимостта на балтийските републики- Латвия, Литва и Естония (1991). Две години по-късно САЩ и Русия приемат споразумение за съвместно създаване на орбитална космическа станция. На 2 септември са родени: австрийският писател Йозеф Рот; актрисата Таня Масалитинова и актьорите Джулиано Джема и Киану Рийвс. На 2 септември умират: Пиер дьо Кубертен – инициаторът на съвременните Олимпийски игри; „бащата” на хобитите – писателят Джон Толкин. \r\n \r\n2017 г.  \r\nЕвропейският парламент единодушно одобрява безвизовия режим в шенгенската зона за Грузия \r\n \r\n2016 г. \r\nХондурас обяви извънредно положение заради бързото разпространение на вируса Зика. Официални представители подчертаха, че броят на заразените е достигнал „тревожно” ниво в държавата от Централна Америка. \r\n \r\n2015 г. \r\nВойски на Саудитска арабия и ОАЕ навлизат в Йемен. \r\n \r\n2015 г. \r\nМинистър председателят на Япония поисква разрешение за военни действия срещу „Ислямска държава“ \r\n \r\n2014 г. \r\nПарламентът на Филипините отхвърля импийчмънта на президента Бениньо Акино. \r\n \r\n2014 г. \r\nВ Тайланд се провеждат парламентарни избори. \r\n \r\n2014 г. \r\nВ Салвадор се провеждат президентски избори. \r\n \r\n2014 г. \r\nВ Коста Рика се провеждат всеобщи избори. \r\n \r\n2012 г. \r\nЗа първи път от 50 години насам говорителката в египетската телевизия излиза с хиджаб. \r\n \r\n2005 г. \r\nЧрез видеозапис, излъчен от катарската телевизия “Ал Джазира”, терористичната мрежа на “Ал Кайда” поема отговорност за атентатите в Лондон на 7 юли. На записа един от четиримата от авторите на експлозиите в британската столица – 30-годишният Мохамед Сидик Хан цитира името на Осама Бин Ладен и заплашва с нови атаки западните страни, ако не прекратят “насилията” спрямо мюсюлмани. “Докато не се почувстваме сигурни вие ще бъдете наши мишени. Докато не прекратите бомбардировките, мъченията и задържането на хора, ние няма да се откажем от битката. Ние сме във война и аз съм войник в тази война”, заявява на записа Хан. В същия видеозапис Айман ал Зауахири заплашва Европа и САЩ с нови атентати. По думите на Зауахири чрез атентатите в Лондон на 7 юли хората са “платили цената за политиката на Блеър и Буш”. \r\n \r\n1996 г. \r\nВ Украйна е въведена нова валута – гривна. \r\n1 гривна се равнява на 100 копейки. Буквен код – UAH. Цифров код – 980. Съкращение: \"грн.\" \r\n \r\n1993 г. \r\nСАЩ и Русия приемат споразумение за съвместно създаване на орбитална космическа станция. \r\n \r\n1991 г. \r\nПриднестровската република обявява независимостта си от Молдова \r\nПриднестровието е част от територията на Молдова на левия бряг на река Днестър, населена основно с руснаци, украинци и молдовци. Под контрола е на самопровъзгласилата се Приднестровска молдовска република (ПМР), провъзгласена на 2 септември 1990 г. Административно се дели на районите Григориопол, Слободзия, Дубосари, Рибница, Каменка и град Бендери на десния бряг на река Днестър. \r\n \r\n1991 г.  \r\nСАЩ признава независимостта на балтийските републики- Латвия, Литва и Естония. \r\nВ края на септември - началото на октомври СССР заставя Естония, Латвия и Литва да подпишат договори за взаимопомощ, по силата на които през август 1940 г. Съветският съюз анексира трите независими държави. Финландия отказва да подпише такъв договор; след Съветско-финландска война загубва някои територии, завладени от Съветския съюз, но запазва независимостта си. \r\nПодписването на договорите за взаимопомощ между СССР и Естония, Латвия и Литва през 1940 г. е предшествано от следните събития: \r\nна 23 август 1939 г. в Москва е сключен пактът за ненападение между Германия и СССР, наречен пакт Молотов – Рибентроп, с който двете тоталитарни държави си поделят Европа и се договарят за съвместни действия при постигане на интересите; \r\nна 26 август са оформени тайните клаузи на пакта Молотов – Рибентроп; \r\nна 1 септември 1939 г. Германия напада Полша и до 15 септември я завладява; \r\nна 17 септември СССР напада Полша от изток и за кратко време окупира останалата част от страната, като между Вермахта и Червената армия се установява демаркационна линия; \r\nна 22 септември в гр. Брест, Литва се провежда съвместен парад на Вермахта и Червената армия. \r\n \r\n1971 г. \r\nОбединената Арабска Република връща историческото си име Египет. \r\nЕгипет се намира в североизточната част на Африка, с население, съсредоточено предимно край коритото на река Нил. На юг достига пясъчните пустини на Судан, на север граничи със Средиземно море, а на изток с Червено море, известно с кораловите си рифове. Египет е страна на древна цивилизация с история от над 5000 години. Най-известни са трите пирамиди в Гиза, Сфинкса, гробниците в Долината на царете, храмовете в Карнак и Луксор, статуите в Абу Симбел. \r\n \r\n \r\n1958 г. \r\nВ Китай е излъчено първото телевизионното предаване. \r\n \r\n1945 г. \r\nНа борда на американския кораб \"Мисури\", Япония подписва акт за безусловна капитулация, с което е поставен краят на Втората световна война. \r\nВтората световна война (01 септември 1939 г. – 02 септември 1945 г.) е най-голямата и най-жестоката война в историята на човечеството. Участват 61 държави, 80% от населението на Земята. Военни действия се водят на териториите на 40 държави, на морски и океански театри. Воюващи страни са държавите от т. нар. Ос - Германия, Италия, Япония, Унгария, Финландия, Румъния, България, Словакия, Хърватско, Испания; другата воюваща страна включва Англия, Франция, СССР, САЩ, Полша, Чехословакия и др. \r\n \r\n1945 г. \r\nПровъзгласена е Демократична република Виетнам. \r\nСлед японската окупация (1940-1945 г.) Виетнам е обявен за независима република (1945 г.). Опитът на Франция да възстанови контрола си върху региона завършва с неуспех, въпреки продължителната война (1946-1954 г.). Женевската конференция (1954 г.) разделя страната по 17-тия паралел на Северна и Южна Виетнам. Под председателството на Хо Ши Мин Северен Виетнам започва от 1958 г. периодични нахлувания с партизански части в Южен Виетнам, като в сраженията се включват и военни части на САЩ (на страната на Южен Виетнам). САЩ постоянно увеличават военното си присъствие там, като през 1969 г. броят на войниците е 550 000. След северновиетнамска офанзива през 1972 г. започва изтегляне на американски войски, което завършва окончателно през 1973 г. Две години по-късно правителството на Южен Виетнам, начело с Нгуен Ван Тхо, е свалено. Страната е официално обединена отново на 2 юни 1976 г.; присъединява се към Съвет за икономическа взаимопомощ през 1978 г. През същата година Виетнам нахлува в съседна Камбоджа (Кампучия), с което спомага за свалянето на управляващия режим и за установяването на проско правителство. Китай, в съюз с Камбоджа, нахлува за кратко във Виетнам през 1979 г. През 1992 г. е приета нова конституция; учредена е президентска институция, президент Ле Дък Ан. През 1994 г. САЩ вдигат наложеното ембарго. От 1997 г. президент е Чан Дък Лъонг. Виетнам е член на ООН. \r\n \r\n1870 г. \r\nФренският император Наполеон ІІІ подписва капитулацията на страната си ден след поражението в битката при Седан. С това приключва Френско-Пруската война. \r\n \r\n1834 г. \r\nСамюъл Колт е патентовал револвера. \r\nСамюъл Колт е американски оръжеен конструктор, роден на 19 юли 1814 г. в Хартфорд (Кънектикът, САЩ). \r\nОсвен револвери, С. Колт патентова и подводен телеграф, свързвайки през 1843 г. Ню Йорк и остров Файър Айлънд. \r\nС. Колт умира на 10 януари 1862 г. в родния си град. \r\n \r\n1829 г. \r\nВ Одрин е подписан “Одрински мир” – договор, сложил край на Руско-турската война, провела се от 1828 г. до 1829 г. По силата на този акт Османската империя се задължава да изпълни условията на Акерманската конвенция от 1826 г. и да отстъпи на Русия областта по долното течение на р. Дунав и по Кавказкото крайбрежие на Черно море. Заедно с това тя разрешава на руски граждани да търгуват свободно из обширните й пазари, свободно корабоплаване през Проливите и пр. Със специални клаузи се признава вътрешната автономия на Сърбия, както и на двете дунавски княжества - Влашко и Молдова. Гърция също получава автономия. Единствено непроменено остава положението на българския народ, който не крие голямото си разочарование от този факт. Поради това, след оттеглянето на руските войски от Балканския полуостров, значителни части от българското население от Източна България напускат родните си места и се заселват във Влашко, Молдова и Южна Русия. \r\n \r\n1798 г. \r\nТурция обявява война на Франция. \r\n \r\n1792 г. \r\nЗапочва строежа на украинският град Одеса. \r\nОдеса е официално основана през 1794 като руска военноморска крепост в земите, анексирани от Османската империя в резултат на Яшкия мирен договор от 1792. Градът е наречен на древната гръко-римска колония Одесос в Тракия, през 1795 Екатерина Велика пожелава да използва древното му име по политически причини. Днес Одеса е голямо пристанище и културен център, както и областен град на Одеска област. Населението на града наброява 1 012 500 души. \r\n \r\n33 г. \r\nБитката при Акциум е една от най-големите морски битки в древността. Това е сражение между силите на Марк Антоний и Октавиан, което се провежда на входа на Амбрийския залив в Йонийско море, близо до римската колония Акциум в Гърция (близо до днешния град Превеза) на 2 септември 31 пр.н.е.. Октавиан побеждава флота на Антоний и Клеопатра и става господар на Египет. В критичен момент от битката, корабът на Клеопатра напуска полесражението и тръгва за Египет. Армията на Марк Антоний се предава на Октавиан, а той самия последва Клеопатра. Често датата на тази битка се използва за обозначаване на края на Римската република и началото периода на Римската империя. \r\nФлотата на Октавиан е водена от адмирал Марк Випсаний Агрипа. Флотата на Марк Антоний е съпроводена от тази на неговата любовница, царицата на Египет - Клеопатра. Битката при Акциум е описана от Плутарх и Дион Касий. \r\n \r\n На тази дата са родени: \r\n \r\n1964 г. \r\nВ Бейрут (Ливан) е роден Киану Чарлс Рийвс – американски киноактьор. \r\nДебютът му в киното е в канадския филм \" Flying\", през 1986 година. Първата му роля, получила широко признание, е във филма на Тим Хънтър “River’s Edge” (1987). Във филмографията на Киану Рийвс са и заглавията на комедията “Parenthood” (1989) на Рон Хауърд и филма на Лорънс Каздън “Обичам те до смърт” (1990). \r\nДруги негови запомнящи се роли са тези във фантастичния трилър “Джони Мнемоник” (1995) и в драмата на Алфонсо Арау “Любов в облаците” (1995). През 1995 г. се снима в суперхита “Скорост”. Изпълнител е на ролята на Нео в хитовата трилогия на братя Уашовски \"Матрицата\". \r\nКиану Рийвс е известен и с участието си във филмите “Критична точка” (1991); “Дракула” на Франсис Форд Копола от 1992 г.; “Много шум за нищо”(1993); “Да почувстваш Минесота” (1996); “Адвокат на дявола” (1997), където си партнира Ал Пачино и др. \r\n \r\n1952 г. \r\nРоден е американският тенисист Джими Конърс. Победител в осем турнира от Големия шлем през 1974 - 1983 година. \r\n \r\n1948 г. \r\nРодена е Шерон Макалиф - американски астронафт, загинал на борда на “Чалънджър” на 28 януари 1986 г. \r\n \r\n1938 г. \r\nРоден е Джулиано Джема - италиански актьор. В киното дебютира през 1956 г. Снима се в: \"Бен Хур\" (1959 г.), \"Титаните идват\" (1962 г.), \"Гепардът\" (1963 г.), \"Анджелика - маркизата на ангелите\" (1964 г.), \"Хубавата Анджелика\" (1965 г.), \"Пистолет за Ринго\" (1965 г.), \"Кис, кис, бам, бам\" (1966 г.), \"Сбогом, Гринго!\" (1966 г.), \"Корбари\" (1970 г.), \"Престъпление от любов\" (1974 г.), \"Татарската пустиня\" (1976 г.), \"Мъжът от Вирджиния\" (1977 г.), \"Изстрел от екрана\" (1978 г.), \"Предупреждението на чакалите\" (1980 г.), \"Разчистване на сметки\" (1982 г.), \"Разкаялият се\" (1985 г.), \"Тес - властелинът на вулкана\" (1985 г.), \"Дано да бъде момиче\" (1986 г.), \"Крадци на шедьоври\" (ТВ, 1986 г.), \"Рали\" (ТВ, 1988 г.), \"Решена да отмъсти\" (ТВ, 1991 г.), \"Лаура\" (ТВ, 1995 г.), \"Краят на играта\" (ТВ, 1999 г.), \"La Donna del Delitto\" (2000 г.), \"Лудата Хуана\" (2001 г.) и др. \r\n \r\n1894 г. \r\nРоден е Йозеф Рот – австрийски писател. Учи германистика и философия във Виенския университет. Участва в Първата световна война; след това се занимава с журналистика. През 1933 г. емигрира във Франция. Автор е на романите \"Хотел “Савой\" (1924 г.), \"Бунт\" (1924 г.), \"Ципер и неговият баща\" (1927 г.), \"Ципер и син\" (1929 г.), \"Вдясно и вляво\" (1929 г.). В романа - \"Маршът на Радецки\" (1932 г.), и в неговото продължение - \"Гробът на капуцините\" (1938 г.), пресъздава разпадането на Австро-Унгарската империя. Тема на есето \"Евреи в странство\" (1926 г.) и на романа \"Йов\" (1930 г.) е съдбата на евреите след войната. Животът на руските белоемигранти в Европа е представен в романите \"Тарабас. Гост на тази земя\" (1934 г.) и \"Изповедта на убийците\" (1936 г.). \r\n \r\n1878 г. \r\nРоден е Вернер Едуард Фриц фон Бломберг – немски фелдмаршал, създател и главнокомавдващ на Вермахта. \r\nПрез 1933 г. Бломберг е назначен за министър на отбраната в правителството на Адолф Хитлер. Става един от най-големите му последователи, с което си печели прозвището гумения лъв. \r\nНа 19 септември 1933 г. Бломберг издава заповед на военните да отдават чест на членовете на NSDAP, носещи нацистката униформа. Военните на щат се задължават да ползват нацисткият поздрав. През 1935 г. Бломберг става главнокомандващ на армията, на следващата година става първия генерал-фелдмаршал назначен от Хитлер. \r\nПрез януари 1938 г. Бломберг се жени за Ерна Грун, 26 годишна машинописка. В берлинската полиция са направени разкрития, че Грун е бивша проститутка. Когато разбира за това, Хитлер, който е кум на сватбата, нарежда на Бломберг да анулира брака, за да предотврати скандала. Бломберг отказва, но след като Гьоринг го заплашва, че ще даде публичност на миналото на жена му, на подава оставка от всички постове. \r\nЗаедно с жена си Бломберг заминава за Италия, за да продължи прекъснатия си меден месец. В края на януари 1939 г. двамата се връщат в Германия и се заселва в баварския град Бад-Висзее. Там Бломберг живее до края на войната. След капитулацията на Германия той е арестуван от съюзниците. Умири от рак на 14 март 1946 г. в Нюрнберг, където е под американска стража. \r\n \r\n1877 г. \r\nРоден е Фредерик Соди - английски радиохимик, член на Лондонското кралско дружество (от 1910 г.). Разработва теорията на радиоактивното разпадане (1903 г., заедно с Ръдърфорд). Въвежда понятието за изотопите, изследва природата и произхода им. Експериментално доказва образуването на радий от уран (1915 г.). През 1918 г. открива химичния елемент протактиний. Професор (от 1919 г.) по неорганична химия и физико-химия в Оксфордския университет. Развива и няколко икономически, социални и политически теории. Носител e на Нобелова награда за химия (1921 г.). Фредерик Соди умира на 22 септември 1956 г. в Брайтън. \r\n \r\n1853 г. \r\nРоден е Вилхелм Фридрих Оствалд - германски физик, химик и философ. Професор в Рига, после в Лайпциг. Автор e на изследвания върху електропроводните свойства на органичните окиси, разтворени във вода. Автор e на \"енергетическата\" теория, една от разновидностите на \"физическия\" идеализъм. Основни трудове: \"Елементи на общата химия\", \"Научни начала на аналитичната химия\", \"Електрохимия\", \"Победа на научния материализъм\", \"Лекции по натурална философия\" и др. Носител e на Нобелова награда за химия за 1909 г. Вилхелм Фридрих Оствалд умира на 4 април 1932 г. в Лайпциг. \r\n \r\n1814 г. \r\nРоден е Ернст Курциус - немски археолог, ръководил разкопките на Олимпия. \r\nТой пристига в Гърция през 1837 г., като домашен учител при кралския съветник Брандис. Тогава е едва двадесет и три годишен. За първи път Курциус посещава Олимпия през 1838 г. Разкопките започват през 1875 г. под негово ръководство и приключват през май 1887 г., когато e открит Олимпийския музей. \r\n \r\n На тази дата умират: \r\n \r\n2001 г. \r\nУмира Кристиан Нейдлинг Барнард - южноафрикански лекар-хирург; професор. Роден е на 8 ноември 1922 г. в Бофорд, ЮАР. През ноември 1967 г. в болница в Йоханесбург извършва за първи път операция за присаждане на сърце. Пациентът Луис Вашкански умира 18 дни след операцията от пневмония. На 2 януари 1968 г. Барнард за втори път присажда сърце на Филип Блайберг (58 годишен), който живее 19 месеца и 15 дни. Пациентката Дороти Фишер, на която е трансплантирано сърце през 1968 г., преживява 12 г. Въпреки че тогава сърдечните трансплантации са оспорвани като терапевтична възможност, той намира редица последователи в света. Барнард е почетен доктор (MS) на университета в Кейптаун. Получава наградата \"Даг Хамаршелд\" (1968 г.). \r\n \r\n1973 г. \r\nУмира Джон Роналд Руел Толкин – английски белетрист, професор по лингвистика. Роден е на 3 януари 1892 г. в Бломфонтейн в Южна Африка. Завършва Оксфордския университет и влиза в британската армия. През 1917 г. е ранен в битката за река Сома, настанен е за лечение в Италия, където пише първата си история “Хобит, или Дотам и обратно” (публикувана през 1936 г.). Автор е на фантастичната епопея “Властелинът на пръстените” (1954 г.) с авторски илюстрации; на “Силмарилион” (публикувана след смъртта му), включва всички допълнения и приложения, останали извън трилогията (“Задругата на пръстена”, “Двете кули” и “Завръщането на краля”). Световна слава на Джон Толкин формира литературно-общественото течение “толкинисти”. Началото му поставя първата дисертация върху трудовете на Джон Толкин, защитена в Илинойския университет (1960 г.); следват още шест англоезични изследвания през 60-те години, двадесет и девет през 70-те години, над сто – 80-те и 90-те години. Героите на Джон Толкин стават духовен пътеводител на хипитата от 60-70-те години на ХХ в., на походите срещу войната във Виетнам и студентските барикади в Париж. \r\n \r\n1937 г. \r\nУмира Пиер дьо Кубертен – френски обществен и спортен деец. Роден е на 1 декември 1863 г. в Париж. Инициатор за възстановяването на античните олимпийски игри и основател на съвременното олимпийско движение. Съобщенията за разкопките в Олимпия през 70-те год. на ХIХ в. предизвикват интереса към олимпиадите. През 1889 г. френското Министерство на просветата възлага на Кубертен да организира международен конгрес за обсъждане на проблемите на физическото възпитание, на който е решено да се проведат Олимпийски игри в Гърция през 1896 г. Кубертен става генерален секретар на новосъздадения Международен олимпийски комитет (МОК); от 1896 г. до 1925 г. е негов президент. \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.02", "title": "Денят 2 септември в световната история"}
{"url": "http://www.focus-news.net/news/2019/09/02/2694562/pernik-dvama-dushi-sa-postradali-pri-katastrofata-na-am-struma.html", "text": "Двама души са пострадали при катастрофата на АМ „Струма“. Това съобщиха за  Агенция „Фокус“  от  ОДМВР – Перник . Пострадалите са мъж и жена, които са откарани в Пернишката болница. По първоначални данни нямат тежки наранявания, но имат различни травматични увреждания. Пътнотранспортното произшествие е станало в 06.00 часа сутринта. Към момента движението е затруднено и на мястото има полиция, която регулира трафика.  \r\nТеодора ПАВЛОВА", "date": "2019.09.02", "title": "Перник: Двама души са пострадали при катастрофата на АМ „Струма“"}
{"url": "http://www.focus-news.net/news/2019/09/02/2694566/sport-dzhokovich-se-otkaza-ot-us-open-zaradi-kontuziya.html", "text": "Миналогодишният шампион Новак Джокович приключи участието си на Откритото първенство на САЩ по тенис. В двубой от осминафиналите срещу Стан Вавринка, сръбският тенисист се отказа от игра при резултат 4:6, 5:7, 1:2 заради контузия. Джокович имаше проблеми с рамото още от началото на турнира. Така за първи път от 2006-та година насам той напуска надпреварата в Ню Йорк преди четвъртфиналите.  \r\nЗа швейцареца това бе пета победа над световен №1, като така за пети път в кариерата си се класира във финалната осмица на последния турнир от Големия шлем за годината.", "date": "2019.09.02", "title": "Спорт: Джокович се отказа от US Open заради контузия"}
{"url": "http://www.focus-news.net/news/2019/09/02/2694565/vidin-natovaren-e-trafikat-po-glaven-pat-e-79-v-posoka-gkpp-dunav-most-2.html", "text": "Натоварен е трафикът по главен път Е-79 в посока ГКПП „Дунав мост 2“. Това каза за  Радио „Фокус“ – Видин  дежурният служител в Областно пътно управление – Видин. Пътуват предимно тежкотоварни автомобили, като най-натоварено е движението в участъка между Видин и Дунавци. На граничните пунктове „Връшка чука“ и „Брегово“ трафикът е спокоен и няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.09.02", "title": "Видин: Натоварен е трафикът по главен път Е-79 в посока ГКПП „Дунав мост 2“"}
{"url": "http://www.focus-news.net/news/2019/09/02/2694567/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Трафикът по пътищата в областта е интензивен. Пътните настилки са сухи и нормално проходими. Няма въведени нови ограничения по пътищата, съобщиха от  Областно пътно управление - Сливен . По пътя между Твърдица и Елена в отсечката от км 47+800 до км 48 има пропадане на пътното платно и се извършват ремонтни дейности, които трябва да приключат до 31 август. Затворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Повишена е опасността от падащи камъни по пътя Сливен – Ичера – Градец. Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срокът е до 30 септември 2019 г. Движението по път II-66 Сливен – с. Старо село от км 2 до км 17 трябва да се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г. Движението по път III-555 с. Полско Пъдарево – с. Биково от км 0 до км 13 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври 2019 г.", "date": "2019.09.02", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2019/09/02/2694563/pp-gerb-se-registrira-za-uchastie-v-mestnite-izbori-na-27-oktomvri.html", "text": "ПП ГЕРБ се регистрира за участие в местните избори на 27 октомври, предаде репортер на  Агенция „Фокус” . За поредна година ПП ГЕРБ се регистрира първа, след като в продължение на повече от седмица представители на младежката структура на партията даваха денонощни дежурства пред входа на Централната избирателна комисия, за да гарантират първото място на ГЕРБ. Необходимите документи бяха внесени от зам.-председателя на партията Димитър Николов, Живко Тодоров, член на ИК на ГЕРБ, секретаря на партията Цветомир Паунов и членове на младежката структура на партията.", "date": "2019.09.02", "title": "ПП ГЕРБ се регистрира за участие в местните избори на 27 октомври"}
{"url": "http://www.focus-news.net/news/2019/09/02/2694568/pregled-na-osnovnite-temi-vav-velikotarnovskiya-pechat.html", "text": "„Дами на мотори превзеха улиците на Велико Търново“ е заглавие на първа страница на областния всекидневник  „Янтра ДНЕС” . 30 дами мотористки от цялата страна избраха Велико Търново за четвъртата си национална среща. Те се превърнаха в истинска атракция, преминавайки по улиците на болярския град, яхнали своите мощни мотори. „Офицери и курсанти направиха Алея на поколенията в НВУ“, пише още вестникът. Офицери от Випуск „Димитровски 1974“ посадиха първото дръвче в Алеята на поколенията в Националния военен университет „Васил Левски“ във В;. Търново. Специален гост на събитието бе бриг. ген. Деян Дешков. „Две коли се обърнаха по таван за по-малко от час“ е новина от криминалната хроника. Страница пета ни разказва за Празника на баницата в село Балван, за който дойдоха вътрешният министър, гости от Сърбия и цяла България. В раздел „Любопитно“ има статия за Матю Макконахи, който става … университетски преподавател. „Етърци тръгнаха по пътя на победите“ е новина от спортните страници.  \r\n„Наша учителка преподава над 30 г. висша математика в четири университета в Ангола“ е заглавие от другия областен ежедневник  „Борба“ . Наша математичка над 30 години преподава в четири университета в Ангола висша математика.Такива куражлии – български учители, в тази африканска страна се броят на пръсти, а от нашата област тя е единствена. Мария Георгиева от Раданово и съпругът ѝ Йордан обаче вече смятат да се завърнат в родината. „100 кулинари със 170 ястия мериха сили във фестивала „Пъстра трапеза“ в Джулюница“ е друга новина от днес. Близо 100 кулинари представиха 170 ястия по време на 11-я Национален кулинарен фестивал „Пъстра трапеза“ в Джулюница. Вече за осма поредна година в рамките на този фест в лясковското село се провежда и конкурсът за най-вкусна домашна лютеница. „Укрепено е свлачището в подножието на Царевец, преасфалтират засегнатата улица “, пише още „Борба“, а статията разказва за това какви ремонти още предстоят във Велико Търново през есента. „Ергенско парти на търновец завърши с двама мъже в токсикологията“ е новина от криминалната хроника. В областния ежедневник ще намерите и статия за друг празник на храната, който се проведе през уикенда в търновското село Балван.", "date": "2019.09.02", "title": "Преглед на основните теми във великотърновския печат"}
{"url": "http://www.focus-news.net/news/2019/09/02/2694574/sliven-nad-2-500-dushi-v-obshtinata-shte-poluchat-pomosht-za-otoplenie-za-predstoyashtiya-zimen-sezon.html", "text": "Над 2 500 души в община Сливен ще получат помощ за отопление за предстоящия зимен сезон, съобщават от  Регионална дирекция „Социално подпомагане“ - Сливен . До 26 август от Община Сливен в Дирекцията са подадени 4 087 заявления-декларации за отпускане на целева помощ за отопление. Отпуснати са 2 579 бр. помощи, а отказите са 295 бр. \r\nПриемът на заявления за целева помощ за отопление за отоплителен сезон 2019/2020 г. ще продължи до края на месец октомври 2019 г., като документите се подават по настоящ адрес на лицата/семействата. \r\nПрез тази година с изменения и допълнения на Наредба №РД-07-5 от 16 май 2008 г. на МТСП е променен коригиращия коефициент, с който се намалява размера на пенсиите, определени след 01.07.2008 г. За предстоящия отоплителен сезон коригиращият коефициент е 1,463. По този начин увеличението на пенсиите от 1 юли 2019 г. няма да се отрази на правото на достъп до този вид помощ. Променен е индивидуалния диференциран доход за отопление на различните целеви групи. Промените предвиждат осигуряване на по-добра социална закрила на най-уязвимите групи чрез усъвършенстване на механизма за целево енергийно подпомагане. \r\nЦелевата помощ за отопление се отпуска за период от пет месеца. В заявлението-декларация задължително се заявява видът на ползваното отопление – топлоенергия, електроенергия, твърдо гориво или природен газ. При отопление с електроенергия към заявлението-декларация се представя за справка актуален клиентски/абонатен номер. При отопление с топлоенергия, електроенергия и природен газ целевата помощ се предоставя в пари на правоимащото лице или семейство. При отопление с твърдо гориво помощта може да бъде предоставена както в пари, така и в натура при изрично изразено в заявлението-декларация желание от страна на лицето или семейството. \r\nПраво на помощта имат лица и семейства, чийто средномесечен доход за предходните 6 месеца преди месеца на подаване на заявлението-декларация е по-нисък или равен от диференциран доход за отопление за съответната целева група и отговарят на условията на чл.10 и чл.11 от Правилника за прилагане на Закона за социално подпомагане. \r\nМесечния размер на целевата помощ се определя със Заповед на Министъра на труда и социалната политика на база левовата равностойност на 500 квтч електроенергия към 31 октомври на текущата година. За целия отоплителен сезон 2019/2020 г, правоимащите лица и семейства получават целева помощ в размер на 465.90 лв. (Размерът на помощта през предходния отоплителен сезон беше 374.15 лв.)", "date": "2019.09.02", "title": "Сливен: Над 2 500 души в общината ще получат помощ за отопление за предстоящия зимен сезон"}
{"url": "http://www.focus-news.net/news/2019/09/02/2694569/vidin-nivoto-na-reka-dunav-se-e-ponizhilo-s-15-sm-kray-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 15 см и водният стоеж е 63 см, съобщиха от местната  Хидрометеорологична станция . Нивото на реката край Видин е 123 см, понижението за последното денонощие е от 13 см. Край Лом водният стоеж е 141 см, понижението е от 11 см. Нивото на реката край Оряхово е 43 см, там е регистрирано понижение за последното денонощие от 3 см. Температурата на водата край Ново село е 25,5 градуса,  край Оряхово е 26,5 градуса.", "date": "2019.09.02", "title": "Видин: Нивото на река Дунав се е понижило с 15 см край Ново село за последното денонощие"}
{"url": "http://www.focus-news.net/news/2019/09/02/2694570/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)   към  Българския червен кръст (БЧК) . Сутрешните температури са между 8 и 13 градуса, а по билата духа слаб вятър. В Родопите, Пампорово работи първа, втора и четвърта линия. Съоръженията на Витоша не работят. Седалковата линия „Ситняково“ на Боровец също работи, както и кабинковият лифт на Банско. Няма регистрирани инциденти за изминалото денонощие.  \r\n \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470  \r\n \r\nТеодора ПАВЛОВА", "date": "2019.09.02", "title": "ПСС: Добри са условията за туризъм в планините"}
{"url": "http://www.focus-news.net/news/2019/09/02/2694573/dimitar-nikolov-gerb-partiyata-sabra-40-000-podpisa-kato-vnesohme-9-999.html", "text": "40 000 подписа е събрала ПП ГЕРБ, като внесоха 9 999 в първия ден от регистрацията на партиите. Това каза пред журналисти зам.-председателят на ГЕРБ и кмет на Бургас Димитър Николов. „Да благодарим на младежите от младежката структура на ПП ГЕРБ, които 9 дни поеха ангажимента в духа на добрата традиция. ГЕРБ първи се регистрира за предстоящата избори за местна власт на 27 октомври”, обясни Николов.  \r\nПо думите му документите на партията са били приети без забележка. „Очакваме в рамките на следващите дни ЦИК да се произнесе и да ни регистрира за предстоящите местни избори”, добави още кметът на Бургас. „Желаем на всички кандидати за местна власт от структурите на партия ГЕРБ успех на предстоящия вот, за което не се и съмняваме”, каза още Димитър Николов. По думите му кандидатът на ГЕРБ за кмет на София ще стане ясен, когато кандидатът сам прецени да го обяви. Николов допълни, че той е кандидат за кмет на Бургас, а Живко Тодоров е кандидатът на ГЕРБ за кмет на Стара Загора. \r\n„Убедени сме че ще постигнем успех в Пловдив и Русе въпреки рокадите. Сегашните кметове също подкрепят тези кандидатури в тези областни градове и в момента колегите готвят предизборните си програми. Разбира се и изпълнителната комисия и сегашните кметове ще им помогнат в качеството си на кметове, които в момента изпълняват тази дейност“, добави още Николов.  \r\nВиолета СИМЕОНОВА", "date": "2019.09.02", "title": "Димитър Николов, ГЕРБ: Партията събра 40 000 подписа, като внесохме 9 999"}
{"url": "http://www.focus-news.net/news/2019/09/02/2694571/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-simitli-gotse-delchev.html", "text": "Натоварен е трафикът по автомагистрала „Струма“, главен път Е-79 и второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Към този час на деня няма образували се задръствания или колони от автомобили. През нощта няма регистрирани тежки пътни инциденти, заради които да е било спирано движението по пътищата или да са били въвеждани ограничения. В областта не се извършват ремонтни дейности по републиканската пътна мрежа. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nЛивия НИНОВА", "date": "2019.09.02", "title": "Благоевград: Повишена е опасността от падащи камъни в Кресненското дефиле и по второкласен път Симитли – Гоце Делчев"}
{"url": "http://www.focus-news.net/news/2019/09/02/2694576/kyustendil-dvizhenieto-po-pat-ii-62-dupnitsa-klisura-ot-kilometar-42-do-kilometar-59-se-osashtestvyava-v-edna-lenta-poradi-rehabilitatsiya-na-patnoto-platno.html", "text": "Въведена е временна организация на движението в участък от автомагистрала „Струма” при Дупница. Това съобщи за  Радио „Фокус” – Кюстендил  дежурният в Областно пътно управление – Кюстендил. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стомано-бетонова стена. Движението се регулира чрез светофарна уредба. Срокът е до 19 януари 2020 година. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Срокът е до 31 септември. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.02", "title": "Кюстендил: Движението по път II-62 Дупница – Клисура от километър 42 до километър 59 се осъществява в една лента поради рехабилитация на пътното платно"}
{"url": "http://www.focus-news.net/news/2019/09/02/2694577/kathimerini-mitsotakis-iska-ot-london-da-dade-pod-naem-skulpturite-ot-partenona-za-godishninata-prez-2021-godina.html", "text": "В първото си интервю пред британска медия след избирането му за премиер през юли, Кириакос Мицотакис помоли скулптурите от Партенона да бъдат върнати в Гърция за празненствата по повод 200-годишнината от независимостта й, в замяна на отдаване под наем на артефакти, които никога не са били показвани в Обединото кралство по-рано, пише електронното издание на вестник  Kathimerini . \r\n„Като се има предвид значението на 2021 г., ще предложа на Борис:„ Като първи ход, дай ми под наем скулптурите за определен период от време и ще ви изпратя много важни артефакти, които никога не са напускали Гърция, да бъдат изложени в Британския музей“, заяви Мицотакис пред The Observer, визирайки британския си колега Борис Джонсън, възпитаник на класиката в Оксфордския университет. \r\n„Акрополът не е задължително да принадлежи само на Гърция. Това е паметник на световното културно наследство. Но ако наистина искате да видите паметника в неговата цялост, трябва да видите това, което ние наричаме скулптурите Партенона in situ ... това е въпрос на обединение на паметника“, каза Мицотакис, като повтори дългогодишното искане на Гърция за завръщането на скулптурите от Британския музей, който държи по-голямата част от 160-метровия фриз, който някога е украсявал древния атински храм. \r\nСпоред материала, Джонсън вероятно ще се почувства принуден да приеме сделката, след като Париж се съгласи да разгледа подобно искане, отправено от Мицотакис до френския президент Еманюел Макрон за връщане на част от фриза на Партенона, която е изложена в Лувъра. \r\nАгенция „Фокус“ припомня, че назначеният през 1799 г. за посланик на Великобритания в Османската империя лорд Елджин получава разрешение от султана да транспортира и изнесе извън империята скулптурите на храма. \r\nОт 1802 до 1812 г. огромна част от скулптурното наследство на Партенона е пренесено във Великобритания и поставено на съхранение в Британския музей (някакви части са попаднали в Лувъра и в Копенхаген, а други са останали в Атина). През 1928 г. е бил създаден фонд с цел да се поставят на мястото им падналите колони и блокове на антаблемана и на 15 май 1930 г. тържествено е открита северната колонада на храма. \r\n \r\nПревод и редакция:", "date": "2019.09.02", "title": "Kathimerini: Мицотакис иска от Лондон да даде под наем скулптурите от Партенона за годишнината през 2021 година"}
{"url": "http://www.focus-news.net/news/2019/09/02/2694578/zheni-mihaylova-dki-dvoretsa-koyto-e-posetil-arhitekturno-parkoviya-kompleks-v-balchik-za-nego-tova-e-lyubov-za-tsyal-zhivot.html", "text": "Който е посетил Архитектурно-парковия комплекс в Балчик, това е любов за цял живот. Това каза в предаването „Добро утро България“ на  Радио „Фокус”  директорът на Държавния културен институт - Културен център (ДКИ – КЦ) „Двореца“ Жени Михайлова. Изявлението е в контекста на провелия се преди дни международен пленер „Пространство и време“, който събра художници от България, Русия, Азърбайджан, Латвия и Украйна. В продължение на седем дни творците са черпели вдъхновение от неповторимата, по думите им магична атмосфера на „Двореца“, изпълнила сетивата им с усещане за красота, създала нови приятелства и картини, „разказващи“ за всичко това. Пленерът „Пространство и време“ приключи с изложба, подредена в Каменна зала. Творбите могат да бъдат разгледани в следващите дни. На откриването директорът на ДКИ „Двореца“ Жени Михайлова приветства гости и творци. „Аз не бих искала да говоря, защото картините, които са сътворени точно за една седмица, достатъчно красноречиво говорят каква е класата на тези художници. Радвам се, че те успяха да се вдъхновят от това красиво място – природа, архитектура, артефакти и най-вече морето, небето и белокаменния град Балчик“, посочи тя.  \r\nСпоред Теменуга Димова, организатор на пленера и един от участниците в него, духът на кралица Мария всеки може да усети във всяко едно кътче на „Двореца“. „За художниците, пристигнали от пет страни, не беше трудно да уловят това присъствие и да го отразят в картините си. Това място с чистотата и прекрасната си енергия ни зареди с позитивизъм. В нашето съвремие пространството и времето придобиват други измерения. Човечеството е обзето от непрекъснатата комуникация по интернет, но тук в нашия малък свят на творчество, красота, приятелство имахме привилегията на живото общуване. В картините си пресъздадохме светлината на августовския ден, солта на синьото море, фойерверките от цветя. В резултат на това в изложбата витае духът на красотата и хармонията, неподвластни на времето и пространството“, каза тя. Официален гост на откриването на изложбата бе  културното аташе на Азербайджан у нас Вюсаля Садъгова, която приветства подобен род културни събития, обединяващи творци от различни поколения и различни култури. Тя отправи пожелание традицията да бъде съхранена във времето, като подчерта, че това не е трудно в приказната и магична атмосфера на „Двореца“ в Балчик.  \r\nЖулиета НИКОЛОВА", "date": "2019.09.02", "title": "Жени Михайлова, ДКИ „Двореца“: Който е посетил Архитектурно-парковия комплекс в Балчик, за него това е любов за цял живот"}
{"url": "http://www.focus-news.net/news/2019/09/02/2694581/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху провелата се информационна среща по Националната програма достъпна жилищна среда и лична мобилност. Основната цел на програмата е изграждане на достъпна среда в съществуващите жилищни сгради и прилежащите им пространства за хора с увреждания и осигуряване на лична мобилност за тяхното социално приобщаване, като се отчитат и специфичните им потребности. Със зам.-кмета на Община Кюстендил Светослав Василев ще дискутираме резултатите от провелия се традиционен тест за отпускане на общински стипендии. Според оценителната комисия  постигнатите резултати от учениците са отлични. От явили се 66 ученици 53 ще получат награда, защото са изкарали над 30 точки от максимален брой 36. Стипендиите, осигурени от бюджета на Община Кюстендил, са между 50 и 500 лева. Общината ще реализира проект „За чист въздух в Кюстендил”. Основната му цел е изграждане на устойчиви механизми на гражданско участие за опазване на околната среда и подобряване качеството на атмосферния въздух в община Кюстендил. По темата ще разговаряме със зам.-кмета на Община Кюстендил Радмила Рангелова. Празник на плодородието, Международен фестивал „Балканска черга” и връчване на Националната награда за принос в музикалното изкуство „Марин Големинов” са само част от важните културни събития през месец септември. В календара са включени още Международния фестивал за шлагерни и стари градски песни „Пей сърце”, както и отбелязване на Европейските дни на наследството. По темата ще разговаряме със Слава Соколова, експерт в отдел „Култура и духовно развитие” към Община Кюстендил. \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.09.02", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/09/02/2694572/nova-makedoniya-makedoniya-gpts-e-priyatel-na-fener-fener-e-priyatel-na-mpts-znachi-li-tova-che-gpts-e-blizka-tsarkva-na-mptsi.html", "text": "Вселенският патриарх Вартоломей влиза със сериозна преднина във финала на съперничеството за надмощие с руския патриарх Кирил. Този спортен речник може да подчертае значението на окончателното решение на Гръцката православна църква (ГПЦ), че Константинополската патриаршия има право да одобрява и подписва автокефалия за нови църкви в православния свят. Въпреки че официално ГПЦ ще вземе решение за признаване на  Православна църква в Украйна (ПЦУ) през октомври на събора на всички йерарси, това решение на Синода на ГПЦ разчиства пътя на Фенер и предвещава нова глава в отношенията с православната църква. Гръцката църква е една от най-важните в блока на гръцките църкви и трябва да се очаква, че някои други православни центрове ще последват по нейните стъпки, пише вестник  „Нова Македония“  в материал, представен  без редакторска намеса. \r\nОбявяването на такъв изход от събитията е от голямо значение за Македонската православна църква - Охридската архиепископия (МПЦ-ОА). Допълнителна надежда е процесът на нейното признаване да продължи пред Вселенската патриаршия. Но най-важното е, че гръцката църква легитимира правото на Вселенската патриаршия да одобрява автокефалия, което на практика „погребва” стремежите на Руската църква и дори на сръбската за някакъв общ консенсус на всички автокефални църкви. Сега идеята всички глави на православните църкви да бъдат подписани на Томос за автокефална църква става безсмислена и остава само желанието на църковна Москва да се наложи като най-важния фактор в православието. \r\nТози попътен вятър за Вселенската патриаршия, получен от Гръцката църква, означава силното й позициониране в православния свят, особено да не забравяме, че ГПЦ е една от най-влиятелните православни църкви. Освен това фактът, че ГПЦ застава на страната на ВП е силен удар за Сръбската православна църква, която традиционно има близки отношения с Гръцката църква. \r\nКак ще се позиционира СПЦ сега? Ще насочат ли атаките си срещу Вартоломей и към гръцките епископи от сръбската църква? Как всичко това ще се отрази на процеса за признаване на МПЦ-ОА? Всички тези въпроси остават отворени, както и възможността СПЦ да засили дипломатическия си ангажимент и да убеди гръцките епископи да се противопоставят на идеята за автокефалия в Македония. \r\nОчаква се ГПЦ да продължи принципността си при избора между Москва и Фенер и да бъде продължение на Вселенската патриаршия. \r\nГПЦ и Фенер са свързани от гръцкия характер на църквите и този характер се споделя от няколко други църкви в така наречения гръцки блок. Там са Албанската църква, Кипърската, Антиохийската и Александрийската патриаршия. \r\nТази стъпка от ГПЦ значително улеснява пътя на МПЦ, а от друга страна, оставя широки възможности за действие на Вселенската патриаршия. Началото на процеса на установяване на канонично и литургично единство на другите църкви с ПЦУ също е възможност за продължаване на този процес с втората фаза, в която македонската автокефалия е на дневен ред. Вселенският патриарх вече няма пречки да следва инициативата, която е започнал да се занимава с открити въпроси в православието. \r\nВселенският патриарх знае, че македонският църковен въпрос е много по-прост за разрешаване от украинския, предимно защото православните вярващи в Македония, независимо от техния етнос, са 99% от македонската православна църква. Вторият важен аргумент в полза на МПЦ и по този начин улеснява действията на Вартоломей е фактът, че Сръбската православна църква повече от 70 години няма официален авторитет и влияние при управлението на тези епархии на днешна Македония. И това, което може би е най-важно, е фактът, че днес МПЦ-ОА е жива църква с всички елементи и отговорности да бъде равнопоставена част от останалите православни църкви. Цялостната й организация, както институционална, така и служители, от вярващи до монаси, я прави може би по-достойна за автокефална църква от някои, които вече имат този статут. \r\nТози нов път, открит от ГПЦ, е много важен за целия процес, тъй като посочва каноничното право на ВП да предоставя автокефален статут на църквите. Това е път в съответствие с каноните и традицията на православната църква. \r\nАко може в Украйна, тогава за МПЦ няма пречка да проведе същия процес, което от своя страна дава на Вселенския патриарх да продължи процеса за нашата църква. \r\nСега е моментът и патриарх Вартоломей няма какво да чака! \r\n \r\n Агенция „Фокус“ припомня: \r\n \r\nАвторът е пропуснал да отбележи в текста, че ГПЦ е под юрисдикцията на Фенер, така че решението на Атина не е изненадващо. \r\nВ Православната църква решенията се взимат с единодушие (консенсус), така че е без значение дали ГПЦ, Фенер и Кипърската църква ще подкрепят решението за предоставяне на автономен статут на разколническите църкви в Украйна. \r\nЗа МПЦ-ОА: \r\n \r\nВ манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\n \r\n•\tКакво е Първа Юстиниана, или Юстиниана Прима:  \r\n \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\n \r\nКратка история на МПЦ-ОА \r\n \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. \r\n \r\nПревод и редакция:", "date": "2019.09.02", "title": "„Нова Македония“ (Македония): ГПЦ е приятел на Фенер, Фенер е приятел на МПЦ. Значи ли това, че ГПЦ е близка църква на МПЦ?!"}
{"url": "http://www.focus-news.net/news/2019/09/02/2694564/zeri-kosovo-izborite-na-6-oktomvri-shte-pokazhat-realnata-vlast-na-vodeshtite-partii-v-stranata.html", "text": "Партиите с най-голям брой депутати в парламента в Прищина – „Самоопределение“, „Демократическа лига на Косово“ (ДЛК) и „Демократическа партия на Косово“ решиха сами да премерят сили в предсрочните избори в страната на 6 октомври. Въпреки че последните две изразиха публично симпатии една към друга, така и не успяха да постигнат споразумение за сътрудничество в надпреварата през октомври, тъй като се провалиха в опита си за компромис за премиерския пост, коментират в редакцията на прищинския ежедневник  Zeri . \r\nНо за разлика от тях „Алианс за бъдещето на Косово“ и Социалдемократическата партия ги свързва предизборна коалиция след години на яростни спорове между двете партии. Към тях се присъединиха също „Нов алианс за Косово“ и Социалдемократическата инициатива, чиито лидери заявиха, че ще създадат основата на победата на изборите на 6 октомври. Представителите на  „Самоопределение“, ДЛК и „Демократическа партия на Косово“ са убедени, че решението да влязат сами в изборите ще им донесе повече гласове и в резултат те ще спечелят.  \r\nПолитическите анализатори, от друга страна, виждат като положителен факта, че партиите ще се явят самостоятелно на изборите, макар това да допринесе за ожесточени преговори между тях след изборите. \r\n \r\n Тереза Герова", "date": "2019.09.02", "title": "Zeri (Косово): Изборите на 6 октомври ще покажат реалната власт на водещите партии в страната"}
{"url": "http://www.focus-news.net/news/2019/09/02/2694580/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на септември, съобщиха за  Радио „Фокус“ – Велико Търново  от Областно пътно управление. Времето в областта е ясно и слънчево. Настилките са сухи, но в усойните места има и мокри участъци. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 30 септември. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\nЛуиза ТРАНЧЕВА", "date": "2019.09.02", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/09/02/2694575/kmetat-yanka-gospodinova-alfatar-i-okolnite-naseleni-mesta-pridobiha-evropeyski-oblik-prez-poslednite-nyakolko-godini.html", "text": "Алфатар и околните населени места придобиха европейски облик през последните няколко години. Това каза за сутрешния блок „Добро утро, България“ на  Радио „Фокус“  кметът Янка Господинова по повод 45-годишнината от обявяването му за град. „Алфатар вече е много по-различен, защото през последните почти 4 години инвестирахме много в инфраструктурата и в развитието на социалния и културния живот. В края на мандата нашият град и всички съставни села на Общината са доста променени и се надявам това, което направихме през тези 4 години, да се харесва не само на нас, хората, които вложихме максималните си усилия в промяната, но и на всички наши съграждани“, обясни Янка Господинова. Тя каза още, че през летния сезон общинските средства са били насочени основно към рехабилитация на пътната мрежа. Според нея успешният модел на управление се крие в равно разпределяне на инвестициите, добър екип и постоянство. Годишнината от обявяването на Алфатар за град ще бъде отбелязана с празничен концерт и много гости, добави кметът.  \r\nЙоланда ПЕЛОВА", "date": "2019.09.02", "title": "Кметът Янка Господинова: Алфатар и околните населени места придобиха европейски облик през последните няколко години"}
{"url": "http://www.focus-news.net/news/2019/09/02/2694586/kyustendil-sportnoto-uchilishte-v-grada-shte-otkrie-novata-uchebna-godina.html", "text": "Спортното училище в града ще открие новата учебна година. Това съобщи за  Радио „Фокус” – Кюстендил  директорът на учебното заведение Любомир Анчев. Официалното откриване е насрочено за 10.00 часа в двора на училището. На тържеството са поканени да присъстват представители на Община Кюстендил, на областната администрация, Регионалното управление на образованието и спортното министерство. По традиция спортно училище „Васил Левски” започва първо новата учебна година, а в рамките на програмата ще бъдат представени различните видове спорт, по които ще се обучават възпитаниците на учебното заведение. \r\nВенцеслав ИЛЧЕВ", "date": "2019.09.02", "title": "Кюстендил: Спортното училище в града ще открие новата учебна година"}
{"url": "http://www.focus-news.net/news/2019/09/02/2694582/kyustendil-osnovno-uchilishte-hristo-botev-organizira-igroteka-lyupopitko-za-badeshtite-parvoklasnitsi.html", "text": "Основно училище „Христо Ботев” организира игротека „Люпопитко” за бъдещите първокласници. Това съобщи за  Радио „Фокус” – Кюстендил  Искра Владимирова, директор на учебното заведение. Заничанията ще продължат до 5 септември. Тази година в първи клас са записани 20 ученици. „С децата ще се занимават учителите които ще водят първи клас, ще им съдействат и преподавател от началния курс. В програмата на заниманията са включени и организирани посещения в библиотеката, физкултурния салон.Малките бъдещи първокласници, ще работят с компютри и роботчето Финч”, каза Искра Владимирова. По думите ѝ идеята е бъдещите първокласници да се запознаят отблизо с училището, класната стая и разбира се учителите. „Както и децата да се опознаят по между си. В края на игротеката всяко дете ще получи диплом за завършване на успешна игротека „Любопитко“, каза Искра Владимирова. \r\nВенцеслав ИЛЧЕВ", "date": "2019.09.02", "title": "Кюстендил: Основно училище „Христо Ботев” организира игротека „Люпопитко” за бъдещите първокласници"}
{"url": "http://www.focus-news.net/news/2019/09/02/2694583/sky-news-velikobritaniya-mozhe-da-razpolozhi-dronove-v-persiyskiya-zaliv.html", "text": "Обединеното кралство обмисля разполагането на дронове в Персийския залив на фона на продължаващата криза с Иран, предава телевизионният канал  Sky News . \r\nБезпилотните летателни апарати биха помогнали наблюдението на района, тъй като британските военни кораби продължават да ескортират танкери под флага на Обединеното кралство, които преминават през Ормузкия проток.  \r\nКралските военновъздушни сили все още разполагат с множество дронове Reaper, базирани в Кувейт. Те изпълняват мисии в Ирак и Сирия, но може да бъдат пренасочени бързо, ако бъде взето съответното решение.  \r\nСАЩ вече имат самолети за наблюдение, опериращи над Персийския залив, а Австралия изпрати патрулен самолет P8. Действията са част от коалицията, която се формира за защита на корабоплаването в региона. \r\nВисш британски военноморски офицер в региона заяви, че ситуацията в Персийския залив все още е напрегната. Флотилният адмирал Дийн Басет заяви пред Sky News: „Все още съществува пряка заплаха за британските търговски кораби. Не видяхме нищо, което да подсказва, че Иран ще спазва международните си задължения\". \r\nИ той не изключва използването на военна сила, ако е необходимо. „Докато призоваваме Иран да спазва международните си задължения, Кралският флот - моите моряци, моите морски пехотинци и корабите под мое командване - са абсолютно готови да защита на британските търговски плавателни съдове в този театър\". \r\n \r\n Тереза Герова", "date": "2019.09.02", "title": "Sky News: Великобритания може да разположи дронове в Персийския залив"}
{"url": "http://www.focus-news.net/news/2019/09/02/2694585/dots-antoniy-galabov-politolog-eventualna-kandidatura-na-maya-manolova-za-kmet-na-sofiya-shte-bade-tezhka-politicheska-greshka.html", "text": "Евентуална кандидатура на Мая Манолова за кмет на София ще бъде тежка политическа грешка, която вероятно ще й коства цялата политическа кариера. Това каза в интервю за сутрешния блок  „Добро утро, България“  на  Радио „Фокус“  политологът доц. Антоний Гълъбов. Според него Мая Манолова няма управленски опит, докато управлението на Йорданка Фандъкова е следено много близо от гражданите. „Строго погледнато нейната кандидатура няма да постигне резултат, тъй като тя има зад гърба си дълъг политически опит. До последно продължавам да се надявам, че тя няма да допусне тази грешка. От една страна това компрометира работата й като омбудсман, от друга страна независимо от резултатите на изборите, тя повече няма да може да разчита на такава обществена подкрепа, каквато има към момента. Очаквах, че тя се подготвя за следващите президентски избори и смятах, че може би това е момента да имаме първата жена президент. Ако г-жа Манолова се кандидатира за кмет на София, това ще бъде тежка политическа грешка за нея самата“, обясни той. Според Антоний Гълъбов ГЕРБ ще има по-слаби резултати спрямо предходните местни избори, но ще запази доминиращата си роля в местната власт. Слабият резултат на БСП на последните местни избори и мобилизацията през последните две години показва, че те ще имат по-добър резултат, но заради вътрешнополитическия климат няма да увеличат двойно кметовете си, каза още политологът. \r\nЙоланда ПЕЛОВА", "date": "2019.09.02", "title": "Доц. Антоний Гълъбов, политолог: Евентуална кандидатура на Мая Манолова за кмет на София ще бъде тежка политическа грешка"}
{"url": "http://www.focus-news.net/news/2019/09/02/2694588/pleven-dvizhenieto-po-pat-kozar-belene-levski-v-uchastaka-na-balgarene-asenovtsi-e-v-edna-lenta-zaradi-remontni-deynosti.html", "text": "Движението по път III-301 Козар Белене – Левски в участъка на Българене – Асеновци от км 0 до км 11 е регулирано в една лента  ремонтни дейности на асфалтовата настилка. Това съобщиха  за  Радио „Фокус“  областно пътно управление – Плевен. Срокът е до края на деня. Пътните настилки са сухи. Максималните температури ще бъдат между 31°и 34°. Движението по път II-11 Милковица - Сомовит от км 196 до км 206 е в една лента  поради ремонтни дейности с частично асфалтиране. Срокът е до 5 септември.  Движението по път III-3402 Коиловци-Славяново- Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.09.02", "title": "Плевен: Движението по път Козар Белене – Левски в участъка на Българене – Асеновци е в една лента заради ремонтни дейности"}
{"url": "http://www.focus-news.net/news/2019/09/02/2694584/kazanlak-po-iskane-na-rayonnata-prokuratura-v-grada-sadat-opredeli-myarka-za-neotklonenie-zadarzhane-pod-strazha-spryamo-34-godishen-mazh-za-iznasilvane.html", "text": "По искане на Районна прокуратура-Казанлък съдът определи мярка за неотклонение „задържане под стража“ спрямо О.А., на 34 г., привлечен като обвиняем за изнасилване. Това съобщиха от  пресцентъра на Районна прокуратура - Казанлък . Деянието е извършено в условията на рецидив, след осъждания за престъпления против собствеността и противозаконни отнемания на моторни превозни средства. \r\nНа О.А. е предявено обвинение за това, че на 10/11.08.2019 г.,  в  землището на с.Копринка, общ. Казанлък,  в условията на опасен рецидив, при продължавано престъпление на два пъти се е съвкупил с лице от женски пол, на 19 г., като я е принудил  към това  със сила и заплашване -  престъпление по чл.152, ал.3, т.5, вр. ал.1 , т.2  вр. с чл.29, б.“а„ и вр. с чл. 26, ал.1 от от Наказателния кодекс. \r\nИзвършителят на деянието е упражнил физическо насилие спрямо жената, изразяващо се в дърпане за косата, удари, влачене, заплахи - „да мълчи или ще я убие“.Завлякъл пострадалата в горска местност и осъществил с нея два пъти насилствен полов акт. \r\nПо образуваното производство, под ръководството на Районна прокуратура-Казанлък, до момента са извършени разпити на свидетели, събрани са писмени доказателства, назначени са експертизи. \r\n Съдът уважи искането на Районна прокуратура-Казанлък и прие, че се касае за висока степен на обществена опасност на деянието и на извършителя му. Обвиняемият О.А се е укривал след извършване на престъплението. Осъждан е многократно, като през февруари 2019 г. е изтърпял наказание от 5 години „лишаване от свобода“. \r\nОпределението подлежи на обжалване пред Окръжен съд-Стара Загора и не е влязло в законна сила.", "date": "2019.09.02", "title": "Казанлък: По искане на Районната прокуратура в града съдът определи мярка за неотклонение „задържане под стража“ спрямо 34-годишен мъж за изнасилване"}
{"url": "http://www.focus-news.net/news/2019/09/02/2694590/kancho-stoychev-sotsiolog-eventualna-kandidatura-na-maya-manolova-za-kmet-na-sofiya-e-dobre-premislen-politicheski-hod.html", "text": "Евентуална кандидатура на Мая Манолова за кмет на София е добре премислен политически ход. Това каза в интервю за сутрешния блок  „Добро утро, България“  на  Радио „Фокус“  социологът Кънчо Стойчев. Вотът в столицата ще се реши от стотина хиляди софиянци, които обикновено не гласуват. Ако те излязат да гласуват, за което има вероятност да се случи, те ще решат вотът в София, обясни социологът. Според него изборите наесен ще покажат основната тенденция, която се наблюдава в последните години – началото на края на партия ГЕРБ. Според него ГЕРБ се опитва да промени политиката си след европейските избори, но неуспешно. „След европейските избори стана ясно, че правила в изборния процес в България вече няма. Системата на купуване на гласове този път беше приложена без срам и прикритие, гласове се купуваха на открито, по светло и това повлия на резултата от изборите. Можем да очакваме още по-грозни сцени тази есен, когато вотът е местен знаем, че дори 50, 100 гласа са от голямо значение. Ще наблюдаваме наистина едни много мръсни избори. Но независимо от това изборите, които ни очакват, ще покажат основната тенденция, която се наблюдава в последните години – начало на край на партия ГЕРБ“, каза още той. Социологът Кънчо Стойчев добави, че ГЕРБ няма да удържи позициите си в мащаба от последните местни избори, докато БСП е обречена на успех и ще подобри резултата си.  \r\nЙоланда ПЕЛОВА", "date": "2019.09.02", "title": "Кънчо Стойчев, социолог: Евентуална кандидатура на Мая Манолова за кмет на София е добре премислен политически ход"}
{"url": "http://www.focus-news.net/news/2019/09/02/2694587/burgas-v-ekspo-tsentar-flora-burgas-shte-se-sastoi-kontsert-na-avtentichnata-amerikanska-diksilend-grupa-kam-orkestara-na-vaorazhenite-sili-na-sasht-v-evropa.html", "text": "Автентичната американска Диксиленд група към Оркестъра на Въоръжените сили на САЩ в Европа ще пренесе жителите и гости на града от 19.00 часа в 30-те години на люлката на джаз и блус музиката Ню Орлиънс. Това съобщиха от пресцентъра на  Община Бургас . Този път мястото на концерта е Експо център „Флора Бургас“, а входът е свободен. \r\nМузикантите, не само предоставят висококачествено забавление, но също така показват и огромен сегмент от американската култура. Групата се състои от шест талантливи музиканти на духови инструменти и един барабанист, които изпълняват вълнуващи мелодии от определени периоди в американската история. \r\nВ началото на 20-ти век САЩ е \"врящо гърне\" от хора от много различни култури и етноси, най-вече в Ню Орлиънс. Смесването на различни култури създава две от най-вълнуващите форми на забавление - джаз и блус музика. \r\nМузикантите от Диксиленд майсторски съчетават тези музикални стилове, като с изпълненията си могат да ви върнат назад към най-ранните дни на джаза и блуса. \r\nПренесете се в Ню Орлиънс, насладете се на живота и почувствайте душата на блуса. Групата Диксиленд е много повече от музикално забавление, то е живият, дишащ символ на американската култура и история. \r\nСъбитието се организира с любезното съдействие на Посолството на САЩ.", "date": "2019.09.02", "title": "Бургас: В Експо център „Флора Бургас“ ще се състои концерт на автентичната американска Диксиленд група към Оркестъра на Въоръжените сили на САЩ в Европа"}
{"url": "http://www.focus-news.net/news/2019/09/02/2694589/api-shofyorite-tryabva-da-se-dvizhat-s-povisheno-vnimanie-pri-km-1-na-avtomagistrala-trakiya-v-posoka-burgas-poradi-remontni-deynosti.html", "text": "Шофьорите трябва да се движат с повишено внимание при км 1 на автомагистрала „Тракия“ в посока Бургас поради ремонтни дейности на пътната настилка. Това съобщиха от пресцентъра на  Агенция „Пътна инфраструктура“ . Затворена е дясната активна лента като движението се извършва в другата активна и двете изпреварващи ленти.", "date": "2019.09.02", "title": "АПИ: Шофьорите трябва да се движат с повишено внимание при км 1 на автомагистрала „Тракия“ в посока Бургас поради ремонтни дейности"}
{"url": "http://www.focus-news.net/news/2019/09/02/2694596/blagoevgrad-nad-100-gorski-sluzhiteli-sa-uchastvali-v-gaseneto-na-golyam-gorski-pozhar-v-ograzhden-planina.html", "text": "Над 100 горски служители от териториалните поделения на Югозападното държавно предприятие по поречието на Струма, със специализирани противопожарни автомобили участваха в потушаването на голям пожар в Огражден планина. Това съобщи за  Радио „Фокус“ – Пирин  Снежана Паскалева, експерт „Връзки с обществеността“ към предприятието. По думите ѝ пожарът между селата Чуричене и Долна Рибница в района на ДГС „Първомай” е възникнал в следобедните часове на 30 август. „Мобилизираните на място горски служители, съвместно с екипи на пожарната служба, успяват да овладеят стихията, но заради силния вятър и високите температури огънят отново се разгаря“, каза още Паскалева. По първоначална информация приблизително 60 дка иглолистна борова гора и 600 дка площи с дъб, келяв габър, тревна растителност и храсти са изгорели в огнената стихия. Екипи на ЮЗДП остават на място, за да наблюдават пожарът да не се възобнови отново. „Ръководството на ЮЗДП благодари на доброволците и на кметовете на община Петрич и близките села за съдействието при потушаване на пожара. В екстремална ситуация на високи температури и вятър рискът от запалвания е изключително голям. За пореден път призоваваме гражданите за повишено внимание при боравене с огън в близост до горски територии“, допълни Паскалева. \r\nЛивия НИНОВА", "date": "2019.09.02", "title": "Благоевград: Над 100 горски служители са участвали в гасенето на голям горски пожар в Огражден планина"}
{"url": "http://www.focus-news.net/news/2019/09/02/2694594/blagoevgrad-bansko-shte-otbelezhi-134-godini-ot-saedinenieto-na-balgariya-na-6-septemvri.html", "text": "На 6 септември Банско ще отбележи 134 години от една от най-паметните дати в своята история – Съединението на Княжество България и Източна Румелия. Това съобщиха от пресцентъра на  Общината . То се случва през 1885 г. и редом със създаването на Българската екзархия и обявяването на независимостта през 1908 г., може да се нареди на върха на най-значимите постижения в историята на народа ни. За разлика от други паметни моменти, като Освободителната или Балканските войни, Съединението е собствен подвиг на българския народ, извършен против установеното от Великите сили статукво и без пряката подкрепа на нито една друга страна. В този смисъл, датата има силата да се чества като национален празник.  \r\nОбщественици и граждани, начело с кмета на Общината Георги Икономов, тържествено ще поднесат цветя пред паметника „Банско помни героите” на 6 септември в 10.30 часа.", "date": "2019.09.02", "title": "Благоевград: Банско ще отбележи 134 години от Съединението на България на 6 септември"}
{"url": "http://www.focus-news.net/news/2019/09/02/2694558/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Преговорите за Брекзит, резултатите от изборите за регионални парламенти в две от федералните провинции на Германия, доходите в Унгария и напрежението в Персийския залив са част от основните теми, върху които акцентират водещи европейски издания. \r\n \r\n*** \r\n  От началото на юли са регистрирани 115 конфронтации между кораби на ВМС на Великобритания и Иран в Персийския залив, съобщава националният ежедневник  The Times , като се позовава на информация от капитана на един от водещите плавателни съдове на Кралския флот - HMS Montrose. \r\n41-годишният командир Уил Кинг твърди, че иранските военни почти ежедневно са „тествали\" търпението на HMS Montrose с кораби и дронове с цел „сплашването“ му. Техеран има „непрекъснато намерение да наруши или да попречи на интересите на Обединеното кралство в района“, категоричен е капитанът.  \r\nПровокациите се състоят в изпращането на „агресивни“ съобщения по радиото, но е имало инцидент, при който към HMS Montrose е била насочена крилата ракета. Произшествията са зачестили след задържането на плавателния съд Stena Imperо. След това според представителите на Лондон Техеран е започнал същински „лов“ за британски моряци чрез поредица от действия, рискували да доведат до сериозна ескалация на напрежението. \r\n \r\n*** \r\n  Макар на изборите за регионален парламент „Алтернатива за Германия“ да се очерта като втора сила във федералните провинции Саксония и Бранденбург, Християндемократическият съюз (ХДС) и Германската социалдемократическа партия (ГСДП) може да си отдъхнат. Двете традиционни партии спечелиха гласуването съответно в Саксония и Бранденбург с исторически ниска подкрепа, но все пак получиха право да съставят кабинетите в Дрезден и Потсдам, коментират в редакцията на националния ежедневник  Die Frankfurter Allgemeine Zeitung . \r\nИ в двете провинции се очакват трипартийни коалиции с участието на „Зелени“.  В Бранденбург бе преизбрано червено-червеното правителство на премиера Дитмар Войдке (ГСДП + „Левица“), който може да продължи да управлява с тясно мнозинство в червено- червена-зелена коалиция. Според предварителния резултат би бил възможен и съюз на ГСДП с ХДС и „Свободните избиратели“ или между ХДС и „Зелени“. В Саксония, където по-рано управляваше ХДС при министър-председателя Михаел Кречмер в коалиция с ГСПД, най-вероятният съюз е кенийска коалиция на двете партии със „Зелени“. \r\nКомисиите на партиите, представени в Бундестага, ще обсъдят резултата от изборите на среща Берлин. Впоследствие висшите представители ще оценят публично резултата от гласовете. \r\n \r\n*** \r\n Средната брутна заплата за работници на пълен работен ден в Унгария се повиши с 10,6 процента на 364 799 форинта (1,100 евро) през юни, съобщиха от Централната статистическа служба (KSH), пише електронното издание  Hungary Today . \r\nНетните заплати нараснаха със същия темп и достигнаха 242 591 форинта. Изчислявайки с 12-месечна лихва от 3,4 процента през юни, реалните заплати са се увеличили със 7,0 процента. \r\nС изключение на 100 500 унгарци по насърчени работни програми, средната брутна заплата нарасна с 9,6 процента до 375 106 британски форинта, докато нетните заплати нараснаха със същия темп до 249 466 форинта. \r\nВисшият анализатор на ING Bank Петер Вироваш заяви, че темпът на растеж на заплатите може да се запази през втората половина, но добави, че въпросът е кога компаниите ще мащабират усилията си за набиране на персонал поради външна несигурност, което ще повлияе на възнагражденията. \r\nГлавният анализатор на Takarekbank Андрас Хорват постави целогодишния ръст на заплатите около 10,3%, вдигнат от стегнатия пазар на труда и рекордно ниската безработица. Той добави, че разликата между растежа на заплатите в публичния и частния сектор може да се стесни с повишаване на заплащането на здравните работници. \r\n \r\n*** \r\n Европейският съюз няма да обсъжда алтернативни договорености по отношение на ирландската граница, докато британският парламент не ратифицира Споразумението за оттегляне, заяви Мишел Барние, цитиран от европейската редакция на  Politico . \r\nВ материал за Sunday Telegraph, главният преговарящ за Брекзит от страна на Брюксел  на практика отхвърли исканията предпазната мярка за ирландската граница да бъде извадена от споразумението, заявявайки, че тя представлява „максималния размер на гъвкавост“, който блокът може да предложи. \r\nБарние заяви, че ЕС е готов да започне да търси „алтернативни договорености, които постигат същите цели на предпазната мярка“ само по време на преходен период  след Брекзит, като пише: „Готови сме да започнем тази работа веднага след ратифицирането на Споразумението за оттегляне, докато най-накрая създаваме яснота за бъдещите ни отношения“. \r\nБарние каза също, че не е „оптимистичен“ относно шансовете на Великобритания да избегне излизане без сделка на 31 октомври, отбелязвайки, че премиерът е изключил искане за ново отлагане на член 50. \r\nИзданието припомня, че премиерът на Обединеното кралство Борис Джонсън обяви миналата седмица, че ще спре дейността на парламента за 5 седмици до средата на октомври, от което се почувсваха засегнати противниците на Брекзит, които смятат, че това ще намали възможностите им да блокират излизането на Великобритания от Европейския съюз повече от три години след референдума. \r\nВ изказване пред Sunday Times министър-председателят заяви: „Това, от което имаме нужда, е да сключим сделка, а ако не можем да сключим сделка, да излезем от ЕС на 31 октомври и каквото ще да става“. \r\n***", "date": "2019.09.02", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/09/02/2694598/dobrich-lek-avtomobil-e-izgoryal-pri-pozhar-v-selo-obrochishte.html", "text": "Лек автомобил е изгорял при пожар в село Оброчище. Това съобщиха от  ОДМВР - Добрич . Сигналът е подаден на 1 септември около 06.20 часа. Съобщено е за горящ лек автомобил „Мерцедес” в гаражно помещение в частен имот на територията на село Оброчище, област Добрич. Вследствие на пожара, МПС е напълно изгоряло. Причините за инцидента се изясняват.", "date": "2019.09.02", "title": "Добрич: Лек автомобил е изгорял при пожар в село Оброчище"}
{"url": "http://www.focus-news.net/news/2019/09/02/2694597/smolyan-41-godishen-velosipedist-e-blasnat-ot-lek-avtomobil-po-patya-smolyan-stoykite.html", "text": "41-годишен велосипедист е блъснат от лек автомобил по пътя Смолян – Стойките. Това съобщиха от  ОДМВР – Смолян . На 30 август 2019 г. около 15.20 часа на път III-866 Смолян – с. Стойките при километър 13+600 е възникнало пътнотранспортно произшествие с ранен участник в движението. Лек автомобил „Тойота – РАВ 4“ със софийска регистрация, управляван от 80-годишен с инициали А.П. от София, при излизане от остра дясна крива, навлиза в лентата за насрещно движение и удря насрещно движещият се велосипедист с инициали Р.Ч. на 41 години от гр. Смолян. Велосипедистът е получил охлузвания на десните крак и ръка и натъртвания в областта на гръдния кош. Той е прегледан в МБАЛ „Д-р Братан Шукеров“ АД - Смолян и е освободен за домашно лечение. Произшествието е посетено от екип на „Пътна полиция“ и е взето отношение по Закона за движение по пътищата.", "date": "2019.09.02", "title": "Смолян: 41-годишен велосипедист е блъснат от лек автомобил по пътя Смолян – Стойките"}
{"url": "http://www.focus-news.net/news/2019/09/02/2694599/pleven-velosipedist-e-blasnat-ot-lek-avtomobil-v-grad-levski.html", "text": "Велосипедист е блъснат от лек автомобил в град Левски. Това съобщиха от  ОДМВР - Плевен  . На 1 септември 2019 година около 20.30 часа при движение по улица „Райко Даскалов\" лек автомобил,  управляван от 22-годишна от град Павликени, настига и удря отзад правилно движещ се по пътното платно велосипедист. Вследствие на удара велосипедистът - 75-годишен местен жител, получава комоцио и охлузни рани по главата. Транспортиран е от екип на ФСМП - Левски до УМБАЛ \"Д-р Георги Странски\" - Плевен. Взета му е кръв за лабораторна обработка за наличие на упойващи вещества. Водачката е изпробвана за наличие на алкохол с техническо средство \"Алкотест - дрегер\"- 7510, който отчита 0,44 промила. Издаден е талон за изследване и е дала кръв за лабораторна обработка. Мястото е посетено от полицейски служители от РУ - Левски и автоексперт. Образувано е досъдебно производство за престъпление от НК. Уведомен е прокурор. По случая продължава работа разследващ полицай.", "date": "2019.09.02", "title": "Плевен: Велосипедист е блъснат от лек автомобил в град Левски"}
{"url": "http://www.focus-news.net/news/2019/09/02/2694600/vidin-69-godishen-mazh-se-e-naranil-pri-boravene-s-lovna-pushka-v-selo-tsar-shishmanovo.html", "text": "69-годишен мъж се е наранил при боравене с ловна пушка в село Цар Шишманово. Това съобщиха от  ОДМВР – Видин . Инцидентът е станал на 31 август в 8.00 часа. На тел.112 постъпил сигнал за 69-годишен мъж, самонаранил ръцете си при боравене с ловна пушка в двора на имота си в село Цар Шишманово. Екип на кулския филиал на ЦСМП транспортирал пострадалия във видинската болница, а по-късно в столичната болница „Пирогов“. В присъствието на кметския наместник на селото полицейски служители извършили претърсване в имота на мъжа. Там открили и иззели две ловни пушки (едната от тях незаконно притежавана), 165 патрона калибър 12 мм и 16 мм, 20 капсул-възпламенатели, шест кутии с барут, 10 монети и пръстен с белези на артефакти. Според първоначалните данни мъжът се е самонаранил с незаконно притежаваната ловна пушка. Работата по случая продължава, в РУ - Кула е образувано досъдебно производство.", "date": "2019.09.02", "title": "Видин: 69-годишен мъж се е наранил при боравене с ловна пушка в село Цар Шишманово"}
{"url": "http://www.focus-news.net/news/2019/09/02/2694601/mirror-uraganat-dorian-vze-parva-zhertva-7-godishno-momche-na-bahamite.html", "text": "Седемгодишно момче стана първата жертва на урагана „Дориан“, докато неговите ветрове със скорост около 354 км/ч сеят разрушение на Бахамските острови, пише британското издание  Mirror . \r\nЛачино Макинтош се е удавил, когато неговото семейство се е опитало да напусне домаси в Абако, съобщават местните медии. Неговата сестра е в неизвестност. Не се дава повече информация за малчуганите или техните роднини. \r\nОчаква се ураганът от 5-та категория да бушува над островите близо два дни, докато, както се очаква, не достигне бреговете на гъстонаселения американски щат Флорида. \r\n \r\nПревод и редакция:", "date": "2019.09.02", "title": "Mirror: Ураганът „Дориан“ взе първа жертва – 7-годишно момче на Бахамите"}
{"url": "http://www.focus-news.net/news/2019/09/02/2694603/stroitelna-firma-ostavi-bez-tok-5800-klienti-na-chez-v-sapareva-banya-panichishte-i-okolnite-sela.html", "text": "Строителна фирма скъса кабел 20 киловолта, собственост на ЧЕЗ Разпределение, и в ранния следобед в неделя за час и половина остави без електрозахранване около 5800 потребители на територията на Сапарева баня, курорта Паничище и околните села – Сапарево, Овчарци, Крайници, Червен брег. Това съобщиха от пресцентъра на  ЧЕЗ . Сред засегнатите клиенти са хотели, почивни станции и къщи за гости. \r\nОбщо над 60 000 домакинства и фирми на обслужваната от ЧЕЗ Разпределение територия в Западна България бяха оставени без електрозахранване в резултат на скъсани кабели от строителни компании от началото на летния сезон до средата на август. Изключванията са продължили сборно повече от 90 часа. Начело на статистиката е град София, където неудобства са предизвикани за 23 000 клиенти.  \r\nПри законното строителство ЧЕЗ Разпределение трябва да съгласува проектите предварително. В рамките на това съгласуване в писмен вид информира строителя, че е длъжен да уведоми предварително дружеството за деня и мястото на стартиране на изкопните дейности. В голяма част от случаите тези изисквания не се спазват. Също така често информацията за стартиращите строителни дейности се получава предходния ден или в деня на тяхното стартиране. Това прави реакцията на ЧЕЗ Разпределение невъзможна.  \r\nЗа да отдели ресурс за строителните обекти, е необходимо компанията да бъде информирана поне две седмици предварително за деня, в който ще бъдат извършвани изкопни дейности. ЧЕЗ Разпределение очаква от фирмите да информират компанията поне две седмици предварително къде ще извършват изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.09.02", "title": "Строителна фирма остави без ток 5800 клиенти на ЧЕЗ в Сапарева баня, Паничище и околните села"}
{"url": "http://www.focus-news.net/news/2019/09/02/2694593/veliko-tarnovo-nad-2000-sa-stopanite-ot-oblastta-koito-imat-pravo-da-poluchat-ednokratnata-pomosht-ot-300-lv-za-umartveni-zhivotni-zaradi-afrikanskata-chuma-po-svinete.html", "text": "Започна изплащането на еднократната помощ от 300 лв. на стопанство, в което има умъртвени животни заради африканската чума по свинете. Само за Велкотърновска област хората, които имат право да я получат, са над 2000. Това съобщиха за  Радио „Фокус“ – Велико Търново  от Областна администрация.  \r\nОт Българската агенция по безопасност на храните уточниха, че дейностите текат по утвърден график, съгласуван с кметовете на населените места за. \r\nПраво на обезщетение имат стопаните с до 5 прасета за угояване, предприели мерки за почистване и дезинфекция на обектите, след доброволно усвояване на месото от животните в личните си имоти. Собствениците трябва да са заявили и, че няма да отглеждат прасета в стопанството си за период най-малко от 12 месеца след последното почистване. \r\nСлужители на Областната дирекции по безопасност на храните вече извършват проверки по населените места за коректно подадена информация за отглеждани прасета в стопанства тип „заден двор“, като тези, които не отговарят на условията, няма да получат финансова подкрепа.", "date": "2019.09.02", "title": "Велико Търново: Над 2000 са стопаните от областта, които имат право да получат еднократната помощ от 300 лв. за умъртвени животни заради африканската чума по свинете"}
{"url": "http://www.focus-news.net/news/2019/09/02/2694595/pazardzhik-oblastnite-direktsii-po-bezopasnost-na-hranite-shte-posetyat-naselenite-mesta-za-izplashtane-na-podpomaganeto-za-horata-predprieli-merki-sreshtu-afrikanskata-chuma.html", "text": "Започва изплащането на финансовите средства на стопаните, извършили доброволно клане на прасетата в стопанствата тип „заден двор“ в област Пазарджик. Това съобщи за  Радио „Фокус“ – Пазарджик  Мария Ловчинова от Областната администрация. Изготвени са списъците за подпомагане на стопаните, извършили доброволно клане на прасетата в стопанствата тип „заден двор“ в област Пазарджик. Закланите прасета са над 3 700 в 75 населени места в 2 242 лични стопанства тип „заден двор“ на територията на област Пазарджик. Списъците са заверени от кметовете на населените места, официалните ветеринарни лекари, областния управител и са изпратени в МЗХГ.  \r\nВ област Пазарджик извън 20-км санитарни зони, са постъпили списъци от Панагюрище, Поибрене, Оборище и Стрелча. Не са постъпили списъци от Велинград, Белово и с. Славовица, въпреки решението на Областната епизоотична комисия за подпомагане на стопаните и в тези населени места“, обясни Ловчинова. Тя каза също, че от тази седмица започва изплащането на еднократната помощ в размер на 300 лв. на стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства. Право на обезщетение имат стопанствата в 20-км санитарни зони около индустриалните ферми и тези, определени с висок епизоотичен риск от Областните епизоотични комисии. За по-голямо улеснение на собствениците на прасета, представители на Областните дирекции по безопасност на храните (ОДБХ) ще посетят населените места за изплащане на подпомагането, за което кметът предварително ще обяви деня и часа. Средства ще се превеждат и по банков път. \r\nАлбена ЖИЛЕКОВА", "date": "2019.09.02", "title": "Пазарджик: Областните дирекции по безопасност на храните ще посетят населените места за изплащане на подпомагането за хората, предприели мерки срещу африканската чума"}
{"url": "http://www.focus-news.net/news/2019/09/02/2694605/sport-real-madrid-vze-samo-tochka-pri-gostuvaneto-si-na-vilyareal.html", "text": "Отборът на Реал Мадрид регистрира второ поредно равенство в Ла Лига след 2:2 при гостуването си на Виляреал. Гарет Бейл се разписа на два пъти за \"белите\" (45 и 86), а в добавеното време светкавично си изкара два жълти картона и беше изгонен. За \"жълтите\" точни бяха Жерард Морено (12) и Мой Гомес (74). Мадридчани имат пет точки след първите три кръга - с една повече от шампиона Барселона, но с четири по-малко от водача Атлетико Мадрид, а Виляреал са 16-ти със само две точки.", "date": "2019.09.02", "title": "Спорт: Реал Мадрид взе само точка при гостуването си на Виляреал"}
{"url": "http://www.focus-news.net/news/2019/09/02/2694606/veliko-tarnovo-zapochna-preasfaltirane-na-ulitsite-v-rayona-krepostta-tsarevets.html", "text": "Започна преасфалтиране на улиците в района крепостта „Царевец“, предаде репортер на  Радио „Фокус“ - Велико Търново . Отсечките водят към площад „Цар Асен I“ и историческия хълм. Нова настилка се полага по улиците „Велчо Джамджията“ и „Иван Вазов“.  \r\nОт Община Велико Търново припомнят, че това се налага, тъй като там бе извършена подмяна на старите 50-годишни водопроводи с нови. Очаква се дейностите да продължат до 4 септември. Паралелно с това ще бъде извършен ремонт на отводнителните съоръжения както по ул. „Иван Вазов“, така и по ул. „Никола Пиколо“ – до Мултимедийния посетителски център. Това налага въвеждане на временна организация на движението – за периода от днес до 4 септември включително отсечките „Велчо Джамджията“, „Иван Вазов“ и „Никола Пиколо“ са затворени. Трафикът към кв. „Асенов“ и Арбанаси се пренасочва през Южния пътен възел, кв. „Света гора“ и обходния път зад крепостта „Царевец“. \r\nВременно е променено и движението на автобусни линии с номера 20, 40, 50 и 110 – тяхна крайна спирка става площад „Велчова завера“. Автобусна линия №5 продължава да пътува до кв. „Асенов“ през кв. „Света гора“, като крайна спирка е обособена край църквата „Св. св. Петър и Павел“. \r\nПрез уикенда приключи и укрепването на свлачището в подножието на крепостта Царевец, което засегна улица „Свети Климент Охридски“ в частта й край средновековния манастирски комплекс „Великата лавра“. Пилотна система с повече от 140 отделни елемента от стомана и бетон, забити на голяма дълбочина, укрепва земната маса както в участъка на свличането, така и в съседни части по дължината улицата. \r\nЛуиза ТРАНЧЕВА", "date": "2019.09.02", "title": "Велико Търново: Започна преасфалтиране на улиците в района крепостта „Царевец“"}
{"url": "http://www.focus-news.net/news/2019/09/02/2694604/tass-polsha-vaznameryava-da-poiska-reparatsii-za-shtetite-prichineni-ot-natsistka-germaniya-po-vreme-na-vsv.html", "text": "Полша ще продължи обсъжданията на темата за репарациите за щетите, причинени ная страната от Нацистка Германия и след парламентарните избори, които ще се състоят на 13 октомври. Това заяви в понеделник в ефира на радио RMF FM председателят на полския Сенат Станислав Карчевски, предава  ТАСС . \r\nВ отговор на въпрос, дали Варшава ще настоява да получи репарации, той отговори: „Разбира се“. Председателят на горната палата на парлкамента напомни, че „в момента се работи в парламентарната група“. \r\n„Ще видим какво ще се случи в новия състав (на парламента)“, добави Карчевски. „И в бъдеще разговаряме на тази тема“, заключи той. \r\nС аналогична позиция излезе в ефира на Полската телевизия министърът на отбраната на страната Мариуш Блащак. „Въпросът за репарациите не е затворен. Ако някой е извършил зло, той първо трябва да си признае, а след това идва въпрост за компенсациите. Това е нормално за цивилизования свят“, заяви той. \r\n„За нас е важно да постигнем целите си. Това е въпрос за ефективността на полската външна политика“, добави министърът, като отбеляза, че до голяма степен нещата ще зависят от резулутатите от вота на 13 октомври. \r\nТемата за репарациите се обсъжда в Полша от юли миналата година, когато лидерът на партията „Право и справедливост“ Ярослав Качински заяви, че страната никога не се е отказвала от компенсация от страна на Германия. Антоний Мачеревич, тогава министър на националната отбрана, заяви по полската телевизия, че от правна гледна точка Варшава има всички основания да поиска репарация от Берлин. Групата в полския парламент, работеща по определянето на общия размер на щетите, по предварителни данни, ги оцени на почти 1 трилион долара. \r\nГерманското правителство многократно е посочвало, че не вижда причина за плащания, тъй като през 1953 г. Полша официално се отказва от репарациите. Варшава твърди, че споразумението от 1953 г. е подписано в нарушение под съветския натиск и засяга само несъществуващата Германска демократична република и Полската народна република, която според местните анализатори не са суверенна държава. \r\n \r\nПревод и редакция:", "date": "2019.09.02", "title": "ТАСС: Полша възнамерява да поиска репарации за щетите, причинени от Нацистка Германия по време на ВСВ"}
{"url": "http://www.focus-news.net/news/2019/09/02/2694602/tsvetomir-paunov-gerb-pregledali-sme-okolo-9-000-kandidati-za-predstoyashtite-mestni-izbori.html", "text": "Провели сме срещи с абсолютно всички общински структури от цялата страна, за да обсъдим и прегледаме над 8 000 – 9 000 кандидати за местните избори. Това заяви пред журналисти административният секретар на ГЕРБ Цветомир Паунов, предаде репортер на  Агенция „Фокус“ . „Тези кандидати ще бъдат регистрирани в последствие за участие в предстоящите местни избори“, добави Паунов. Това са първите избори, в които в кампанията не участва Цветан Цветанов. „Ние не сме спирали да работим независимо за кой от колегите става въпрос. Има си национална структура, има си областна структура, има си действащи предизборни щабове. Ние непосредствено след европейските избори не сме спирали партийния процес в партията. Така че при нас това е перманентен процес, който върви постоянно и както и г-н Николов каза включително и миналата седмица ние сме“, обясни още Паунов.  \r\nПо думите му мандатът на Йорданка Фандъкова е изключително успешен. „Вие виждате ежедневно София как се променя, колко иновативен и жив град е столицата ни. Така че г-жа Фандъкова заедно с обновен екип е задължително да продължи да бъде кмет на София, за да може развитието на града да продължи“, обясни Паунов. Той посочи, че не вижда никакви провали в мандата на Йорданка Фандъкова, въпреки всички възникнали проблеми около ремонта на ул. „Граф Игнатиев“. „Многократно сме коментирали тази тема и тя е по-скоро техническа, отколкото политическа тема. Смятам че по тези въпроси всичко беше изказано и аргументирано многократно“, добави още Паунов.  \r\nВиолета СИМЕОНОВА", "date": "2019.09.02", "title": "Цветомир Паунов, ГЕРБ: Прегледали сме около 9 000 кандидати за предстоящите местни избори"}
{"url": "http://www.focus-news.net/news/2019/09/02/2694592/klan-kosova-kosovo-darzhavite-ot-kvintata-svaliha-pravitelstvoto-na-kosovo-tvardi-haradinay.html", "text": "В интервю за телевизия  Klan Kosova  министър-председателят на най-младата държава на Балканите в оставка Рамуш Харадинай изрази увереност, че държавите от Квинтата – САЩ, Великобритания, Германия, Франция и Италия – са отговорни за падането на правителството в Прищина.  \r\nХарадинай подчерта, че те са съюзници на Косово, но също така се интересуват от добрите отношения със Сърбия. „Те обаче трябва да разберат, че няма повече място за оказване на натиск върху Косово, защото чрез някои странни мерки те дори принудиха правителството да подаде оставка\", каза той. \r\n \r\n Тереза Герова", "date": "2019.09.02", "title": "Klan Kosova (Косово): Държавите от Квинтата свалиха правителството на Косово, твърди Харадинай"}
{"url": "http://www.focus-news.net/news/2019/09/02/2694607/kardzhali-81-godishna-zhena-e-poluchila-izgaryaniya-pri-pozhar-v-zhilishten-blok-rila-4.html", "text": "81-годишна жена е получила изгаряния при пожар в жилищен блок „Рила 4“. Това съобщиха от  ОДМВР - Кърджали . Инцидентът е станал на 30 август 2019 г. вследствие неизправен редуцил винтил на газова бутилка. Възникнал е пожар на терасата в жилище в блок „Рила 4“ в град Кърджали. При пожара 81-годишна жена е получила изгаряния по долните крайници (около 10 %, I-ва степен).", "date": "2019.09.02", "title": "Кърджали: 81-годишна жена е получила изгаряния при пожар в жилищен блок „Рила 4“"}
{"url": "http://www.focus-news.net/news/2019/09/02/2694611/blagoevgrad-dvama-mazhe-sa-postradali-pri-opit-za-potushavane-na-pozhar-v-lek-avtomobil-v-selo-pokrovnik.html", "text": "Двама мъже са пострадали при опит за потушаване на пожар в лек автомобил в село Покровник. Това съобщиха от  ОДМВР – Благоевград . На 31 август около 13.19 часа е получен сигнал за горящ лек автомобил „Мерцедес“ в село Покровник. Погасен от 2 екипа на РСПБЗН - Благоевград. По време на гасене на пожара се взривява газова бутилка, монтирана в автомобила. При взрива на бутилката няма пострадали. В началото на инцидента, в опит сами да потушат пожара, са пострадали 56-годишен мъж, който е с изгаряне на дясната ръка, и 33-годишен мъж, който е вдишал изгорели газове. Вероятната причина е техническа неизправност.", "date": "2019.09.02", "title": "Благоевград: Двама мъже са пострадали при опит за потушаване на пожар в лек автомобил в село Покровник"}
{"url": "http://www.focus-news.net/news/2019/09/02/2694614/sport-latsio-i-roma-zavarshiha-naravno-11-v-mach-s-6-gredi.html", "text": "Отборите на Лацио и Рома завършиха наравно 1:1 в дербито на Рим от втория кръг на Серия “А”. \"Джалоросите\" поведоха чрез Александър Коларов (17') от дузпа, а Луис Алберто (59') изравни за \"орлите\". Резултатът можеше да е съвсем различен, но гредите не позволиха това да се случи. Играчите на Лацио на четири пъти бяха спряни по този начин, а Николо Дзаниоло от Рома имаше такъв малшанс при два от своите удари.  Лацио е на 4-то място във временното класиране с 4 точки, а Рома са 15-ти с 2.", "date": "2019.09.02", "title": "Спорт: Лацио и Рома завършиха наравно 1:1 в мач с 6 греди"}
{"url": "http://www.focus-news.net/news/2019/09/02/2694612/kardzhali-5-kg-marihuana-sa-izzeti-pri-proverka-na-lek-avtomobil-v-rayona-kpp-chilik.html", "text": "5 кг марихуана са иззети при проверка на лек автомобил в района КПП „Чилик“. Това съобщиха от  ОДМВР - Кърджали . Проверката е извършена на 31 август 2019 г. в района КПП „Чилик“ край Кърджали. Водач на МПС е осуетил проверката, като е потеглил с автомобила. Същият изгубил управление и напуснал пътното платно, блъскайки се в храсти. Лицето е изхвърлило сак, съдържащ 5 кг марихуана, които са иззети. Водачът е задържан. Образувано е досъдебно производство.", "date": "2019.09.02", "title": "Кърджали: 5 кг марихуана са иззети при проверка на лек автомобил в района КПП „Чилик“"}
{"url": "http://www.focus-news.net/news/2019/09/02/2694613/blagoevgrad-shestima-mazhe-sa-zadarzhani-za-narushavane-na-obshtestveniya-red-v-petrich.html", "text": "Шестима мъже са задържани за нарушаване на обществения ред в Петрич. Това съобщиха от  ОДМВР – Благоевград . Сигналът за инцидента е подаден на 1 септември около 23.40 часа. Той е станал в района на улица „Здравец“. От незабавно пристигналите на място полицейски служители на РУ - Петрич са задържани инициаторите на нарушаването на обществения ред - шестима мъже от град Петрич на възраст 20, 22, 23, 25, 26 и 40 години. Към момента няма данни за пострадали лица. За случая е уведомена РП - Петрич. Работата продължава.", "date": "2019.09.02", "title": "Благоевград: Шестима мъже са задържани за нарушаване на обществения ред в Петрич"}
{"url": "http://www.focus-news.net/news/2019/09/02/2694608/ria-novosti-v-dzhordzhiya-i-yuzhna-karolina-obyaviha-evakuatsiya-zaradi-uragana-dorian.html", "text": "По цялото крайбрежие на американския щат Южна Каролина и крайбрежните окръзи на Джорджия е обявена евакуация заради приближаващия ураган от 5-та категория „Дориан“, предава  РИА Новости . \r\nТя ще започне в 19 часа българско време (12:00 местно), като само в Южна Каролина ще бъдат евакуирани повече от 830 хиляди души. \r\nОсвен това във вторник няма да работят училищата и държавните учреждения. \r\nФормиран в Атлантическия океан, „Дориан“ вече е достигна рядката пета, най-висока категория, максималната скорост на вятъра достига около 300 километра в час. Очаква се той да стане най-мощният ураган от десетилетия. \r\nПо-рано американският Национален център за проследяване на ураганите заяви, че „Дориан“ се насочва на север и може да достигне брега на югоизточните щати във вторник и сряда. \r\nВластите във Флорида, Джорджия, Южна и Северна Каролина обявиха извънредно положение. \r\n \r\nПревод и редакция:", "date": "2019.09.02", "title": "РИА Новости: В Джорджия и Южна Каролина обявиха евакуация заради урагана „Дориан“"}
{"url": "http://www.focus-news.net/news/2019/09/02/2694609/blagoevgrad-168-rasteniya-kanabis-sa-izzeti-pri-spetsializirana-aktsiya-v-mestnostta-mariyna-cheshma-v-zemlishteto-na-selo-churilovo.html", "text": "168 растения канабис са иззети при специализирана акция в местността Марийна чешма в землището на село Чурилово. Това съобщиха от  ОДМВР – Благоевград . Акцията е по линия на противодействие на производството, съхранението и разпространението на наркотични вещества. Тя е проведена от полицейски служители на РУ - Петрич. На 30 август в местността Марийна чешма, землище на село Чурилово, в обезлесен участък на Държавен горски фонд са намерени около 168 бр. зелени, тревисти растения, които след направен полеви тест са реагирали положително на канабис с общо тегло около 350 килограма. По случая е образувано досъдебно производство. Работата продължава.", "date": "2019.09.02", "title": "Благоевград: 168 растения канабис са иззети при специализирана акция в местността Марийна чешма в землището на село Чурилово"}
{"url": "http://www.focus-news.net/news/2019/09/02/2694615/ombudsmanat-maya-manolova-e-pretarpyala-patnotransportno-proizshestvie.html", "text": "Омбудсманът Мая Манолова е претърпяла пътнотранспортно произшествие. Това обяви самата тя пред журналисти, предаде репортер на  Агенция „Фокус“ . Манолова съобщи, че то е станало тази сутрин и колегата, с която е пътувала е в УМБАЛСМ „Н. И. Пирогов“. Тя поясни, че вярва, че инцидентът е случаен и посочи, че причините се изясняват.  \r\nДеница КИТАНОВА", "date": "2019.09.02", "title": "Омбудсманът Мая Манолова е претърпяла пътнотранспортно произшествие"}
{"url": "http://www.focus-news.net/news/2019/09/02/2694579/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.09.02", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/09/02/2694616/varna-meditsinskiyat-universitet-v-grada-e-ofitsialen-partnyor-na-darzhavno-parvenstvo-za-kilovi-yahti-2019.html", "text": "В периода 12 - 15 септември в акваторията на Варненския залив ще се проведе Държавно първенство за килови яхти. Това съобщиха от пресцентъра на  МУ - Варна . Организатор е Българската федерация по ветроходство, а домакини са ветроходен клуб „Понтос“ и спортен клуб „Черно море - Бриз“. Регатата се осъществява с любезното съдействие на МУ - Варна. Участниците ще се състезават в класове IRC и ORC.  \r\nЕкипажът на Варненския медицински университет ще се включи в състезанията с ветроходната яхта „Хигия“. \r\nРегистрацията за състезанията е на 12 септември. На 13 септември е първият състезателен ден, в който се очаква екипажите на над 25 лодки да премерят сили по водния маршрут. \r\nПрез втория състезателен ден (14 септември) участниците ще имат възможност да покажат своите умения по време на най-дългата състезателна дистанция от 30 мили, която ще включва различни курсове спрямо вятъра. \r\nМежду 12.00 и 18.00 часа на същия ден ще се проведе и интересна съпътстваща социална програма. Гостите ще могат да се запознаят със спецификата на ветроходния спорт в оформената фен зона. Ще бъдат излъчвани обучителни видеа, интервюта с ветроходци и шпикери, както и видеа от предния състезателен ден. Ще бъде направен и спортен коментар на живо на изминалите гонки.", "date": "2019.09.02", "title": "Варна: Медицинският университет в града е официален партньор на Държавно първенство за килови яхти 2019"}
{"url": "http://www.focus-news.net/news/2019/09/02/2694621/ombudsmanat-maya-manolova-s-moya-ekip-vnasyame-zakonoproekt-za-meditsinskite-spetsialisti-kato-obshtestvo-sme-im-dlazhnitsi.html", "text": "С моя екип внасяме законопроект за медицинските специалисти - като общество сме им длъжници. Това каза омбудсманът Мая Манолова пред журналисти пред Народното събрание във връзка с изготвения от нея законопроект за медицинските специалисти, предаде репортер на  Агенция „Фокус“ . Манолова внесе своя законопроекта в деловодството на Народното събрание два дни преди началото на новата пленарна сесия.  \r\n„Заедно с медицинските специалисти, които подкрепям от първия ден на техния протест, днес ще внесем искания проект за съсловните организации. Това е едно от исканията на протестите. Министър Ананиев пое ангажимент, че до 25 април ще представи проект на законопроекта, който те искаха, но както и с останалите обещания, то не беше изпълнено. Той излъга медицинските специалисти. С моя екип се нагърбихме и с тази задача да изработим проект на законопроект, който медицинските специалисти искат. Давам си сметка, че той не е идеален, той не е съвършен. Той е точно такъв, какъвто те си го представят и те го искат. Ще го внесем днес в парламента и много се надявам той да стане база за дебат, да се чуят всички гледни точки, всички мнения и наистина да бъде прието едно добро законодателство, което е да е в полза на медицинските специалисти и на нас българите като пациенти. По един или друг начин всеки може да стигне до болница, до спешна помощ и да разчита на тези хора\", допълни още Манолова. Тя посочи, че първите хора, които са пристигнали на мястото на инцидента, който тя е претърпяла са били парамедици. \"За което им благодаря. Зависим от техния професионализъм, от тяхната отговорност при изпълняване на тяхната професия. Като общество сме им длъжници\", допълни още Манолова.  \r\n Агенция \"Фокус\"  припомня:  \r\nНа 15 август омбудсманът на Република България Мая Манолова се срещна с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите, на която обсъдиха законопроект за съсловните организации на медицинските специалисти. За създаването на такъв закон медицинските специалисти настояват от първия ден на своите протести. Те искат достойни условия на труд, адекватно заплащане и свой закон, който да отговаря на най-важните изисквания за равнопоставеност и представителство на отделните медицински професии. На срещата стана ясно, че се очаква другата седмица омбудсманът да успее да внесе законопроект за този закон в парламента. Мая Манолова вече е изготвила проект с екипа си и с представители на различните професии в здравеопазването за осъществяване на проекта. \r\nОсновните промени, които се предлагат да бъдат въведени, са възможност за създаване на съсловни организации на регулираните медицински професии по професии, възможност за избор в коя организация да членуват хората, както и задължителност на членството, и критерии за представителност на тези съсловни организации.  \r\nМая Манолова припомни, че искането за създаване на Закон за съсловните организации на медицинските специалисти по професии е едно от основните искания на протестите и е бил поет ангажимент от министъра на здравеопазването да предложи такъв проект до 20 април, но това не е станало и няма никакво действие от страна на властта. Поради тази причина на омбудсмана му се налага да изпълнява функциите на министър на здравеопазването. А медицинските специалисти на срещата единодушно изказаха своите благодарности към Мая Манолова за оказаната подкрепа и заявиха, че ако тя се кандидатира за кмет на София, задължително ще я подкрепят. Освен това, те обявиха, че на 11 септември излизат на протест пред Народното събрание и няма да си тръгнат, докато исканията им не бъдат приети и не бъде направено нещо, защото вече не вярват на думи.  \r\nДеница КИТАНОВА", "date": "2019.09.02", "title": "Омбудсманът Мая Манолова: С моя екип внасяме законопроект за медицинските специалисти - като общество сме им длъжници"}
{"url": "http://www.focus-news.net/news/2019/09/02/2694618/blagoevgrad-trima-dushi-sa-zadarzhani-za-fizicheska-samorazprava-v-rayona-na-pazara-v-grada.html", "text": "Трима души са задържани за физическа саморазправа в района на пазара в града. Това съобщиха от  ОДМВР – Благоевград . Около 08.40 часа на 31 август в 2 РУ - Благоевград е получен сигнал за възникнала физическа саморазправа в района на пазара в град Благоевград. От пристигналите на място полицейски служители е установено, че участници в инцидента са двама мъже на 39 и 32 години от град Благоевград и двама мъже на 51 и 21 години от село Ключ. С фрактура на долната челюст е пострадал 21-годишният мъж. Със заповед за задържане до 24 часа са задържани тримата мъже на 39, 32 и 51 години. По случая е образувано досъдебно производство.", "date": "2019.09.02", "title": "Благоевград: Трима души са задържани за физическа саморазправа в района на пазара в града"}
{"url": "http://www.focus-news.net/news/2019/09/02/2694620/pazardzhik-izzeti-sa-nelegalno-prodavani-markovi-oblekla-i-obuvki-ot-targovski-obekt-v-kv-iztok.html", "text": "Продължават активните действия на служителите на сектор „Противодействие на икономическата престъпност” по разкриване на случаи на нелегална търговия със стоки ползващи чужда търговска марка, съобщиха от  ОДМВР - Пазарджик . Служители на сектора съвместно с представители на Патентно ведомство извършили проверка на търговски обекти в квартал „Изток”. Така в един магазин, собственост на жител на квартала, били открити множество облекла и обувки, продавани без съгласието на притежателя на правата на марката за страната ни. От търговския обект били иззети общо 158 броя костюми и 26 чифта обувки. По случая е образувано полицейско производство. Преди седмица екипи от сектора иззеха голямо количество златни накити, търгувани нелегално в магазин, намиращ се в централната част на Пазарджик.", "date": "2019.09.02", "title": "Пазарджик: Иззети са нелегално продавани маркови облекла и обувки от търговски обект в кв. „Изток“"}
{"url": "http://www.focus-news.net/news/2019/09/02/2694623/klan-kosova-srabski-mladezh-be-naragan-ot-albantsi-kray-mosta-v-kosovska-mitrovitsa.html", "text": "17-годишен сърбин е наръган на моста над река Ибър в Митровица след бой с група албански младежи, заяви говорителят на Косовската полиция Бесим Хоти пред прищинския телевизионен канал  Klan Kosovo . \r\n„Боят се е случил на входа на моста над Ибър. Според очевидци, сръбският младеж е влязъл в бой с няколко албански младежи. Те са използвали остри предмети, за да наръгат младежа и след това са избягали по посока юг“, обясни Хоти. \r\nПолицията се опитва да намери записи от камери на инцидента. 17-годишният младеж не е получил животозастрашаващи наранявания и в момента се лекува в болница в Северна Косовска Митровица. \r\n \r\nПревод и редакция:", "date": "2019.09.02", "title": "Klan Kosova: Сръбски младеж бе наръган от албанци край моста в Косовска Митровица"}
{"url": "http://www.focus-news.net/news/2019/09/02/2694624/ombudsmanat-maya-manolova-nyamam-kakvo-da-kriya-horata-okolo-men-ne-sa-sviknali-na-takova-agresivno-mediyno-vnimanie-i-mogat-da-stanat-beli.html", "text": "Нямам какво да крия - хората около мен не са свикнали на такова агресивно медийно внимание и могат да станат бели. Това каза омбудсманът Мая Манолова пред журналисти във връзка с пътнотранспортното произшествие, което е претърпяла тази сутрин, предаде репортер на  Агенция \"Фокус\" . \r\n\"Тази сутрин претърпяхме леко пътнотранспортно произшествия с една колежка, с която отивахме заедно на работа\", обяви омбудсманът. Тя поясни, че водачът на другата кола е изпратен в дома си. \"Аз не шофирах, така че не мога да кажа каква беше причината за инцидента\", допълни Манолова.  \r\n\"Използвам случая да се обърна към всички, които започват деня си пред моето жилище и го прекарват пред институцията на омбудсмана, които са след мен в трамвая, тролея, пеша или с кола. Нямам какво да крия. От утре ще обявявам програмата си по часове. Хората около мен се притесняват. Те не са свикнали на такова агресивно медийно внимание и могат да станат бели\", допълни Манолова. \"Моля, настоявам, заради хората, които са около мен\", каза омбудсманът.  \r\nДеница КИТАНОВА", "date": "2019.09.02", "title": "Омбудсманът Мая Манолова: Нямам какво да крия - хората около мен не са свикнали на такова агресивно медийно внимание и могат да станат бели"}
{"url": "http://www.focus-news.net/news/2019/09/02/2694622/kardzhali-dvama-dushi-sa-zadarzhani-za-sbivane-v-park-arpezos-sever.html", "text": "Двама души са задържани за сбиване в парк „Арпезос север”. Това съобщиха от  ОДМВР - Кърджали . В РУ - Кърджали е образувано досъдебно производство. Конфликтът е възникнал на 31 август 2019 г. около 19.15 часа в парк „Арпезос север” в Кърджали. Участвали са 4 лица. В РУ - Кърджали са задържани двама граждани.", "date": "2019.09.02", "title": "Кърджали: Двама души са задържани за сбиване в парк „Арпезос север”"}
{"url": "http://www.focus-news.net/news/2019/09/02/2694610/pleven-zapochva-izplashtaneto-na-sumata-za-dezinfektsiya-na-stopanite-ot-oblastta-zaklali-domashnite-si-praseta-zaradi-afrikanskata-chuma.html", "text": "Изплащат сумата за дезинфекция на стопаните, заклали домашните си прасета. Това съобщиха  пресцентъра на Общината . Днес започва изплащането на сумата от 300 лв. за подпомагане за почистване и дезинфекция на личните стопанства на стопаните, доброволно заклали домашните си прасета. Става дума за селищата от община Плевен, попадащи в 20-километровата зона около индустриалния свинекомплекс в село Дисевица. Изплащането на сумите на хората, които не са  предоставили банкови сметки, ще се извърши от екип на ОДБХ – Плевен на място във всяко кметство по график, съгласуван със съответния кмет на населеното място. Плащанията ще се правят в сградите на кметствата, в с. Брестовец от 10.00 часа, в с. Тодорово – от 11.00 часа, в с. Горталово - от 11.30 часа, в с. Бохот – от 12.30 часа, в с. Тученица – от 13.30 часа, в с. Радишево – от 14.00 часа.", "date": "2019.09.02", "title": "Плевен: Започва изплащането на сумата за дезинфекция на стопаните от областта, заклали домашните си прасета заради африканската чума"}
{"url": "http://www.focus-news.net/news/2019/09/02/2694627/smolyan-mezhdunaroden-folkloren-festival-nezabravka-za-chlenove-na-mezhdunarodnata-politseyska-asotsiatsiya-shte-bade-otkrit-v-chepelare.html", "text": "За периода от 4 до 8 септември 2019 г. в Чепеларе ще се проведе Първият в света Международен фолклорен фестивал „Незабравка“ (First Folklore Festival „Forget-me-not“) за членове на „Международната полицейска асоциация“ и членовете на техните семейства. Това съобщи за  Радио „Фокус“ – Смолян  Нели Нанчева – младши експерт „Масови комуникации и култура“ в Община Чепеларе. Тя уточни, че участие в нея ще вземат близо 100 участници, представители на 9 държави – Белгия, Израел,  Кипър,  Малта, Пакистан, Румъния, Русия, Северна Македония и България. Официалното откриване ще бъде на 5 септември 2019 г. от 17.00 часа на площад „Олимпийски“ в гр. Чепеларе. \r\n„Международната полицейска асоциация (International Police Association-IPA) е създадена на 1 януари 1950 г. във Великобритания, като за неин основател се счита полицейският служител от Англия – Артур Трууп (1914-2000). Организацията е създадена на приятелски принцип и в нея членуват полицейски служители – действащи, пенсионирани и напуснали, без значение на чин, длъжност, служебна позиция, пол, раса, майчин език или религия. С близо 360 000 членове от почти 100 държави, от които 66 със създадени национални секции, асоциацията се разпростира на 6 континента (Европа, Азия, Южна и Северна Америка, Африка, Австралия).  \r\n„Международната полицейска асоциация“ е неправителствена организация, чиито цели са да се създават и усилват връзките между пазителите на реда; да се повишава международното взаимодействие в социалната, културната и професионалната сфера; да се насърчава благоденствието във взаимоотношенията на хората и да се запази световния мир; да се подобрява обществения облик на полицията и да се постигне признаването на асоциацията от международните институции“, обясни Нанчева. \r\nТя допълни, че България е приета за член на Международната полицейска асоциация на 10 юни 1994 г., по време на XIV световен конгрес на организацията, проведен в Люксембург,, като тази година беше тържествено отбелязан 25 юбилей на сдружението.  Кръстник на българската секция е гръцката секция, в която от 1992 г. до 1994 г. са членували 20 полицейски служители от България. В края на 2018 г. в сдружението членуват 3346 членове – действащи, пенсионирани и напуснали служители на МВР и сферата на вътрешната сигурност, като настоящ председател на Сдружението е г-н Огнян Богоев. \r\nСпоред Нанчева, организирането и провеждането на подобно международно събитие, има за цел не само да повиши имиджа на съответните национални секции и да укрепи взаимоотношенията между тях, но и да подобри осведомеността на отделните членове на организацията по отношение на културното богатство на останалите участници.  \r\nМероприятието ще бъде реализирано със съдействието на Община Чепеларе, заместник-областния управител на Смолян – Андриян Петров, кмета на Община Чепеларе – Славка Чакърова, кмета на Широка лъка Васил Седянков, ОДК – Чепеларе, Регионалния исторически музей „Стою Шишков“ – гр. Смолян, Планетариумът в гр. Смолян, децата на гр. Чепеларе и други. „Официалното откриване ще бъде на 5 септември 2019 г. от 17.00 часа на площад „Олимпийски“ в гр. Чепеларе, обл. Смолян. Националната носия и доброто настроение са пропуск за събитието“, каза още Нанчева. \r\nНели ГЕРГЬОВСКА", "date": "2019.09.02", "title": "Смолян: Международен фолклорен фестивал „Незабравка“ за членове на „Международната полицейска асоциация“ ще бъде открит в Чепеларе"}
{"url": "http://www.focus-news.net/news/2019/09/02/2694617/ombudsmanat-maya-manolova-ako-se-kandidatiram-za-kmet-na-sofiya-shte-podam-ostavka-kato-ombudsman.html", "text": "Ако се кандидатирам за кмет на София, ще подам оставка като омбудсман. Това каза пред журналисти омбудсманът Мая Манолова пред журналисти, предаде репортер на  Агенция \"Фокус\" . Манолова поясни, че законът не я задължава. \"Мога да взема и неплътен отпуск, но мисля, че честното, почтено и достойно поведение е да подам оставка и да вляза в това състезание\", допълни още омбудсманът.  \r\n\"До часове буквално ще обявя своето решение. Няма да е днес. Днес имам още работа, която трябва да свърша като омбудсман. Сега и следобяд. В момента, в който съм готова, моят пиар, която е тук, ще ви информира всички\", посочи още Манолова.  \r\nДеница КИТАНОВА", "date": "2019.09.02", "title": "Омбудсманът Мая Манолова: Ако се кандидатирам за кмет на София, ще подам оставка като омбудсман"}
{"url": "http://www.focus-news.net/news/2019/09/02/2694625/sofiya-spetsializirana-politseyska-operatsiya-se-provezhda-e-kv-hristo-botev-shte-bade-dade-brifing-na-ul-mimi-balkanska.html", "text": "Специализирана полицейска операция се провежда е кв. „Христо Ботев“. Това съобщиха от пресцентъра на  МВР . Ще бъде даде брифинг на ул. „Мими Балканска“ 6 (пред печатницата) от 13.00 часа. На него подробности за операцията на ГДБОП и Спецпрокуратурата ще дадат главният секретар на МВР главен комисар Ивайло Иванов и зам. главният прокурор Иван Гешев.", "date": "2019.09.02", "title": "София: Специализирана полицейска операция се провежда е кв. „Христо Ботев“, ще бъде даде брифинг на ул. „Мими Балканска“"}
{"url": "http://www.focus-news.net/news/2019/09/02/2694629/vuchich-za-naraganiya-sarbin-v-mitrovitsa-predupredih-che-ne-tryabva-da-otvaryame-mosta-nad-ibar.html", "text": "Президентът на Сърбия Александър Вучич заяви пред белградският телевизионен канал  „Пинк ТВ“ , че е предупреждавал за опасността от отварянето на моста в Косовска Митровица по повод наръгването на 17-годишен сръбски младеж от група албанци. \r\n„Това са лоши новини. Борихме се срещу това през цялото време. Това е причината, поради която казвах, че е много опасно да се отваря моста над Ибър“, обясни сръбският държавен глава. \r\n \r\nПревод и редакция:", "date": "2019.09.02", "title": "Вучич за наръгания сърбин в Митровица: Предупредих, че не трябва да отваряме моста над Ибър"}
{"url": "http://www.focus-news.net/news/2019/09/02/2694628/stefan-radev-kmet-na-sliven-obshtinata-shte-prodalzhi-da-bade-partnyor-v-obrazovanieto-i-v-sporta.html", "text": "Кметът Стефан Радев откри новата учебна година в Спортно училище „Димитър Рохов“. Това съобщиха от пресцентъра на  Община Сливен . Той поздрави всички ученици, учители и треньори и пожела годината да бъде още по-успешна и от изминалата. \r\n„Ето че измина една година и отново сме заедно, за да дадем старт на новата учебна година в спортно училище „Димитър Рохов“. След ваканцията учениците се връщат тук, за да се срещнат със своите връстници, приятели, учители, треньори, отново да започнат трескава спортна подготовка и да тръгнат по пътя на знанието. Община Сливен ще продължи да бъде партньор във всяко отношение. Развиваме и образователната инфраструктура, създаваме и по-добри условия за спорт в града и на територията на общината“, каза Стефан Радев. \r\nТой пожела на всички една много спорна година, много спортни успехи и много постижения в областта на образованието. \r\n„Скъпи ученици, в съвременния свят, за да се възползвате по най-добрия начин от таланта си, от спортните си постижения, образованието е най-добрият ви приятел. Нека не забравяме, че и най-успешният спорт е до време, а образованието е за цял живот. Пожелавам на всички Сливен да се гордее с вас, така както се е гордял с шампионите, учили в това училище през годините. На добър час!“, добави кметът на Сливен. \r\nУчениците, преподавателите и треньорите отчетоха като много успешна изминалата година. Тогава възпитаниците на Спортно училище „Димитър Рохов“ завоюваха над 105 медала, като повече от 30 златни, 29 сребърни и над 40 бронзови в републикански шампионати и международни състезания по акробатика, борба, вдигане на тежести, джудо, самбо, лека атлетика. Те си пожелаха през следващия учебен период да удвоят своите отличия.", "date": "2019.09.02", "title": "Стефан Радев, кмет на Сливен: Общината ще продължи да бъде партньор в образованието и в спорта"}
{"url": "http://www.focus-news.net/news/2019/09/02/2694630/veliko-tarnovo-dvama-dushi-sa-postradali-pri-katastrofa-v-selo-draganovo-drugi-trima-sa-s-izgaryaniya-sled-kato-kolata-im-se-e-zapalila-v-dvizhenie.html", "text": "Двама души са пострадали при катастрофа в село Драганово, други трима са с изгаряния, след като колата им се е запалила в движение. Пътнотранспортното произшествие е възникнало на 31 август в село Драганово. Това съобщиха от  Областна дирекция на МВР – Велико Търново . На място е установено, че при ясно време и суха пътна настилка лек автомобил „Фиат“, управляван от 20-годишен мъж, при движение с несъобразена скорост навлиза в насрещната лента, като блъска движещият се лек автомобил „Рено“, управляван от 55-годишен шофьор. При катастрофата леко са пострадали водачът на  „Фиат“-а и пътник от другата кола. В Районно управление – Горна Оряховица е образувано досъдебно производство. \r\nМалко по-късно на тел. 112 е получен сигнал и за самозапалил се автомобил, отново в Драганово. На място е установено, че след като е заредена с гориво – газ пропан-бутан, колата е потеглила и по-късно се е самозапалила. В следствие на това тримата пътуващи вътре получават изгаряния с различна степен. Водачът и двамата пътници са транспортирани в УМБАЛ „Медика“ – Русе без опасност за живота. В Районно управление  – Горна Оряховица е образувано досъдебно производство.", "date": "2019.09.02", "title": "Велико Търново: Двама души са пострадали при катастрофа в село Драганово, други трима са с изгаряния, след като колата им се е запалила в движение"}
{"url": "http://www.focus-news.net/news/2019/09/02/2694626/vitsepremierat-ekaterina-zaharieva-osnovna-tema-v-dvustrannite-razgovori-mezhdu-balgariya-i-palestina-vinagi-e-bila-blizkoiztochniyat-mir.html", "text": "Основна тема в двустранните разговори между България и Палестина винаги е била близкоизточният мир. Това каза вицепремиерът и министър на външните работи Екатерина Захариева в изявление след срещата ѝ с министъра на външните работи на Палестина Рияд Малки, предаде репортер на  Агенция „Фокус“ . „След две посещения на най-високо равнище през миналата година в Палестина от страна на нашия министър-председател и президента на Република България няма съмнение, че визити от такова ниво показват и задълбочаването на политическия диалог между двете държави“, добави още Захариева. Вицепремиерът посочи позицията на България и на ЕС във връзка с конфликтите в Близкия Изток: „Сегашният застой, де факто липса на процес за мир в Близкия Изток, е причина за сериозно безпокойство. Опасенията ни са, че в резултат на липсата на политически перспективи и влошаващата се ситуация в ивицата Газа – заради това можем да станем свидетели на ново напрежение. Нашето виждане е, че в основата на намиране на решение стоят директни преговори между държавата Израел и Палестина и много се надяваме постигнатите международни договорености и от Осло, и от Парижките споразумения да продължат да бъдат изпълнявани. Очакваме и двете страни да избягват всякакви действия, които могат да повлияят на стабилността на палестинската държава“, коментира още вицепремиерът.  \r\nТеодора ПАВЛОВА", "date": "2019.09.02", "title": "Вицепремиерът Екатерина Захариева: Основна тема в двустранните разговори между България и Палестина винаги е била близкоизточният мир"}
{"url": "http://www.focus-news.net/news/2019/09/02/2694631/smolyan-okolo-500-gaydari-shte-se-vklyuchat-v-natsionalniya-gaydarski-sabor-apostol-kisyov-v-selo-stoykite-na-14-i-15-septemvri.html", "text": "На 14 и 15 септември тази година в село Стойките ще се проведе второто издание на Националния гайдарски събор „Апостол Кисьов“. Това съобщи за  Радио „Фокус“ – Смолян  Веселина Бабаджанкова от инициативния комитет за провеждане на събитието. Тя уточни, че се очакват около 500 гайдари от различни състави. „Тази година ще има представяне на книга двутомник за Апостол Кисьов и 100 каба гайди. Той е човекът, който е създал не само оркестър „100 каба гайди“, но и Ансамбъл „Родопа“ и ансамбъл „Борика“ в село Стойките, който съществува и до днес. Синът на Апостол Кисьов дълги години бе ръководител на Ансамбъл „Родопа“ – Смолян, а снаха му на Детско-юношеския фолклорен ансамбъл в града“, поясни Бабаджанкова. Тя допълни, че освен много гайдари, в първата вечер на събора на 14 септември бъде отбелязана и 15-годишнината от създаването на оркестър „101 каба гайди“. След което ще има концерт на Ансамбъл „Асен Дамандиев“ на Академията за музикално, танцово и изобразително изкуство – Пловдив под ръководството на акад. Милчо Василев. \r\n„Целта на Националният гайдарски събор „Апостол Кисьов“ в село Стойките, за разлика от всички останали събития, свързани с гайдата, не е с конкурсен характер. Той е възможност гайдарите от цяла България да се съберат там, да посвирят и да почетат Апостол Кисьов. В събитието тази година отново ще има и школа за обучение по гайда и грамоти за всички участници. Миналата година в нея с включиха около 40 души. Няма ограничения във възрастта и всеки, желаещ ще може да хване гайда в ръцете си и да направи първите стъпки в изучаването на тънкостите на мелодичния инструмент“, каза още Бабаджанкова. \r\nНели ГЕРГЬОВСКА", "date": "2019.09.02", "title": "Смолян: Около 500 гайдари ще се включат в Националния гайдарски събор „Апостол Кисьов“ в село Стойките на 14 и 15 септември"}
{"url": "http://www.focus-news.net/news/2019/09/02/2694632/s-vodosvet-za-zdrave-beshe-otkrita-novata-uchebna-godina-vav-voenna-akademiya-g-s-rakovski.html", "text": "С водосвет за здраве и успехи, извършен от представители на Българската православна църква, беше открита новата учебна 2019-2020 година във Военна академия „Г. С. Раковски“, предаде репортер на  Агенция „Фокус“ . В събитието участваха министърът на отбраната Красимир Каракачанов и началникът на отбраната генерал Андрей Боцев. Те поздравиха командно-преподавателския състав и слушателите на висшето военно учебно заведение за началото на новата учебна година. Сред присъстващите беше и министърът на вътрешните работи Младен Маринов.  \r\nПрез учебната 2019-2020 година Военната академия посреща общо 269 слушатели. От тях 259 ще се обучават в магистърската специалност „Организация и управление на военни формирования на оперативно ниво” с шест специализации от професионално направление „Военно дело”. Във факултет „Национална сигурност и отбрана”, специалност „Стратегическо ръководство на отбраната и въоръжените сили”, през тази година ще се обучават 10 офицери. \r\nЗорница КОСТАДИНОВА", "date": "2019.09.02", "title": "С водосвет за здраве беше открита новата учебна година във Военна академия „Г. С. Раковски“"}
{"url": "http://www.focus-news.net/news/2019/09/02/2694633/veliko-tarnovo-s-nov-patron-i-novo-ime-spornoto-uchilishte-v-grada-posreshtna-novata-uchebnata-godina.html", "text": "Официално откриха учебната година в спортното училище в старата столица. От днес школото е с ново име и нов патрон. То вече се казва Спортно училище „Георги Живков“, предаде репортер на  Радио „Фокус“ – Велико Търново . Приветствие към всички деца и младежи отправи директорката Снежина Михова. Тя припомни, че образователната институция бе възстановена преди седем учебни години, по инициатива на кмета на старата столица инж. Даниел Панов. „Днес вече имаме име и свой патрон – търновецът Георги Живков, което ни отличава от другите училища, но и ни прави горди и ни призовава да сме още по-отговорни“, каза още Михова. Учениците поздрави и кметът на Велико Търново инж. Даниел Панов. Той благодари на най-малките – петокласниците, че са избрали именно старопрестолния град да продължат образованието си и на техните родители. „Помнете , че Георги Живков е виден българин, революционер, учител, три пъти председател на Народното събрание, министър на просвещението и първият кмет след Освобождението във Велико Търново. Той възражда спортното образование в България, а на вас се пада честта да го продължите“, допълни градоначалникът. Приветствие отправи и Венелин Иванов, който е един от инициаторите за новото име на школото като член на комитета „Сава Муткуров“. Той представи на кратко биографията на Георги Живков и призова децата да са горди с това, че учат именно в училище, на което великият революционер е патрон. \r\nНа церемонията присъстваха още редица официални лица от общината и областта, стотици родители, както и всички възпитаници на школото. Спорните занимания на децата започват още от утре, а образователните занятия – от 15 септември. \r\nЛуиза ТРАНЧЕВА", "date": "2019.09.02", "title": "Велико Търново: С нов патрон и ново име Спорното училище в града посрещна новата учебната година"}
{"url": "http://www.focus-news.net/news/2019/09/02/2694619/zeri-kosovo-reaktsii-na-naznachenieto-na-matyu-palmar-za-pratenik-na-sasht-v-zapadnite-balkani.html", "text": "Редица международни експерти коментираха назначението на помощник-държавния секретар на САЩ Матю Палмър за специален пратеник на Вашингтон в Западните Балкани, като прищинския ежедневник  Zeri  привежда изказванията им. \r\nДаниел Сервер заяви, че назначението на Палмър е част от усилията на САЩ да постигнат бързо споразумение между Косово и Сърбия. „След назначението бих се надявал за ясна американска политика по отношение на размяната на територии и по-добра координация с Европа. Страхувам се обаче, че това е опит да се форсира договор преди президентските избори в САЩ през ноември 2020 година“, заяви Сервер пред сръбската редакция на Voice of America. \r\nЕдуард Джоузеф каза, че назначаването на американския пратеник е важно поради няколко причини. „Първо, това сигнализира за по-голям интерес и ангажираност на САЩ към Балканите. Назначаването на специален представител не е леко взето решение. Целта е представителят да има по-голямо уважение, защото той говори директно от името на държавния секретар на САЩ. Ясно е, че това демонстрира намерението на САЩ да имат по-голямо влияние в региона и най-вероятно в решаването на косовския въпрос“, казва Джоузеф и добавя, че ако новият пост на Палмър е опит за постигане на„ рисково“ решение относно разделянето на Косово, не се знае „как ще се решат негативните аспекти на това?“ \r\nТим Джуда в същото време е цитиран да казва пред белградските медии, че Палмър познава региона много добре и всички ключови фигури. „Самото назначаване на Палмър може да бъде наистина добър знак за излизане от задънена улица“, каза той и добави, че би било добре, ако Европейската комисия последва това и назначи свой пратеник за Западните Балкани. \r\nМеждувременно посланикът на САЩ в Прищина Филип Коснет приветства назначението на Палмър. „Радвам се от назначението на моя приятел и колега Матю Палмър за специален представител за Западните Балкани. Това е добре дошъл знак за нашия ангажимент да помогнем в дипломатическото търсене на траен мир и стабилност за региона“, написа Коснет в „Туитър“. \r\n \r\nПревод и редакция:", "date": "2019.09.02", "title": "Zeri (Косово): Реакции на назначението на Матю Палмър за пратеник на САЩ в Западните Балкани"}
{"url": "http://www.focus-news.net/news/2019/09/02/2694634/agentsiya-i-radio-fokus-otpravyat-nova-zagadka-v-igrata-nezabravimoto.html", "text": "През тази седмица Агенция и Радио „Фокус“ отправят нова загадка в играта „Незабравимото“, целяща популяризиране на българските литературни шедьоври. Към инициативата ни се присъединява кметът на София Йорданка Фандъкова. \r\nОт кое литературно произведение е откъсът и кой е авторът?  \r\n \r\n„…описвам ги по памет \r\nв тях има сантимент \r\nв тях има цветни \r\nфилми има шлагер \r\nчервило в повече и бенка \r\nв тях има „ах“ \r\nдошло естествено \r\nв тях има естество \r\nв тях има мир…“ \r\n \r\nОтговорите ви очакваме на адрес: София, ул. „Султан тепе“ 8,на тел. 0882 802 802, както и на телефоните на „Фокус“ в цялата страна. Имейл:   и във „Фейсбук“ страницата ни.", "date": "2019.09.02", "title": "Агенция и Радио „Фокус“ отправят нова загадка в играта „Незабравимото“"}
{"url": "http://www.focus-news.net/news/2019/09/02/2694635/blagoevgrad-miroslav-ilich-amar-gile-i-krisko-shte-badat-spetsialni-gosti-na-praznika-na-simitli.html", "text": "Община Симитли подготвя богата, но и много разнообразна програма за своя празник на 8 септември, предаде репортер на  Радио „Фокус“ – Пирин . По традиция всяка година, когато православната църква чества Малка Богородица в Симитли се провежда голям празник. Тази година той ще започне в 07.30 часа с Тържествена литургия в храм „Рождество на Пресвета Богородица“. В 12.00 часа в двора на църквата ще бъде даден и курбан за здраве, а от 17.00 часа ще започне тържествен концерт. В него участие ще вземат Фолклорен танцов ансамбъл „Веселие“, Мъжка фолклорна група „Изворите“, Мъжка фолклорна група „Веселие“, Мажоретните състави към читалище „Св. Климент Охридски“. Специално за жителите и гостите на Симитли на празника ще гостуват още Румяна Попова, Мирослав Илич, Амар Гиле, Денис Теофиков и Криско. \r\nЛивия НИНОВА", "date": "2019.09.02", "title": "Благоевград: Мирослав Илич, Амар Гиле и Криско ще бъдат специални гости на празника на Симитли"}
{"url": "http://www.focus-news.net/news/2019/09/02/2694638/burgas-izlozhbata-s-blizo-200-korabni-modela-na-maystori-ot-16-darzhavi-shte-ostane-v-grada-do-8-septemvri.html", "text": "Жителите и гостите на града разполагат само с още няколко дни, за да разгледат при вход свободен близо 200 корабни модела на сръчни майстори от 16 държави – България, Румъния, Хърватска, Чехия, Полша, Русия, Беларус, Казахстан, Украйна, Италия, Холандия, Великобритания, Сърбия, Унгария, Словакия и Швеция. Това съобщиха от пресцентъра на  Община Бургас . Те са подредени в КЦ „Морско казино“ и участват в Европейски шампионат по корабомоделен спорт в клас „С“, на който градът ни е домакин. Изложбата ще остане в Бургас до 8 септември, неделя. Експонатите са подредени в различни секции – ветроходни кораби, моторни кораби, миниатюри, части и корабни съоръжения, модели в бутилка. Много от тях са оценени на хиляди евро.  Събитието се организира с подкрепата на Община Бургас.", "date": "2019.09.02", "title": "Бургас: Изложбата с близо 200 корабни модела на майстори от 16 държави ще остане в града до 8 септември"}
{"url": "http://www.focus-news.net/news/2019/09/02/2694641/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на българо-турската граница. Преминаването се осъществява без забавяне. \r\nМария ПОПЧЕВА", "date": "2019.09.02", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/09/02/2694639/miglena-tsanova-fondatsiya-chudesata-na-detsata-za-vtora-godina-provezhdame-kampaniyata-raven-start-za-vsyako-balgarsko-dete.html", "text": "За втора година провеждаме кампанията „Равен старт за всяко българско дете“. Това каза за  Радио „Фокус“ Миглена Цанова, основател на фондация ,,Чудесата на децата“. ,,Започнахме благотворителна кампания в навечерието на първия учебен ден. \r\nПрез последните дни получихме много сигнали за помощ от и за самотни и разведени майки, които имат затруднения да набавят нужното за първия учебен ден на децата си, затова фондацията ни започва нова дарителска акция за тетрадки, учебници, ученически пособия, ученически раници и обувки”, каза Миглена Цанова. \r\nТя допълни, че през следващите дни в различни търговски обекти ще бъдат поставени дарителски кутии и ще бъде стартирана кампанията на Фондацията „Равен старт за всяко българско дете“. Дарения под формата на дрехи, раници, учебни материали могат да се носят и в единствения в страната благотворителен магазин в центъра на града. \r\nВиолета КРЪСТЕВА", "date": "2019.09.02", "title": "Миглена Цанова, Фондация ,,Чудесата на децата“: За втора година провеждаме кампанията „Равен старт за всяко българско дете“"}
{"url": "http://www.focus-news.net/news/2019/09/02/2694643/sport-rivar-pleyt-i-boka-huniors-zavarshiha-pri-nulevo-ravenstvo-v-mach-ot-arzhentinskata-superliga.html", "text": "Грандовете Ривър Плейт и Бока Хуниорс не успяха да излъчат победител в Суперкласико от 5-ия кръг на аржентинската Суперлига. Пред 70 хиляди зрители на \"Монументал\" двата колоса се срещнаха за първи път от историческия финал за Копа Либертадорес през декември 2018 година на \"Сантиаго Бернабеу\". Този път драмата беше много по-малко, като голове нямаше и срещата завърши 0:0, въпреки тоталното превъзходство на \"червено-белите\". Цели девет месеца феновете на \"милионерите\" чакаха този ден, за да могат да скандират своите песни за легендарния успех в Мадрид и изкачването на трона на Южна Америка, напомняйки на вечния съперник най-тежкия ден в историята на \"генуезците“. Зрителите вече очакват с нетърпение двойния сблъсък през октомври, когато колосите на Буенос Айрес ще излъчат първия финалист в тазгодишното издание на Копа Либертадорес.", "date": "2019.09.02", "title": "Спорт: Ривър Плейт и Бока Хуниорс завършиха при нулево равенство в мач от аржентинската Суперлига"}
{"url": "http://www.focus-news.net/news/2019/09/02/2694642/pernik-vazstanoveno-e-dvizhenieto-pri-km-29-na-am-struma-v-posoka-sofiya.html", "text": "Възстановено е движението при км 29 на АМ \"Струма\" в посока София. Това съобщиха от пресцентъра на  Агенция „Пътна инфраструктура“ .", "date": "2019.09.02", "title": "Перник: Възстановено е движението при км 29 на АМ \"Струма\" в посока София"}
{"url": "http://www.focus-news.net/news/2019/09/02/2694636/veliko-tarnovo-29-godishen-mazh-e-s-opasnost-za-zhivota-sled-kato-e-prostrelyan-po-vreme-na-lov-v-rayona-na-selo-krumchevtsi.html", "text": "29-годишен мъж от Антоново бе прострелян по непредпазливост след организиран лов. Това съобщиха от  Областна дирекция на МВР – Велико Търново . Произшествието е станало вчера, в района на еленското село Крумчевци. След огледа на мястото е изяснено, че по невнимание 34-годишен мъж, също ловуващ, при прострелване на оръжието си към дърво, след което следвало гъста растителност и ограничена видимост, прострелял в десния крак в областта на бедрото 29-годишния мъж. Пострадалият е настанен в МОБАЛ „Д-р Ст. Черкезов“ с опасност за живота. В Районно управление – Елена е  образувано досъдебно производство.", "date": "2019.09.02", "title": "Велико Търново: 29-годишен мъж е с опасност за живота, след като е прострелян по време на лов в района на село Крумчевци"}
{"url": "http://www.focus-news.net/news/2019/09/02/2694644/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Близо година и половина отне на новата Стратегия за национална сигурност на Република Сърбия, за да измине пътя от Министерството на отбраната, където бе изготвена и одобрена през април 2018 година, до Скупщината, където пристигна за приемане тези дни, тъй като междувременно получи и съгласието на президента на Сърбия, според предвидената процедура в Закона за отбрана, пише белградският ежедневник  „Вечерне новости“ . \r\n \r\n Най-висшият стратегически документ \r\n \r\nКогато бъде приета и не се съмняваме, че ще бъде, тя ще замени предишната стратегия от 2009 г. и ще се превърне в новия „най-висок стратегически документ, чието прилагане защитава националните ценности и интереси на Република Сърбия“, „най-високият йерархично и най-важният документ за стратегия за национална сигурност“. „Основната стратегическа ориентация на Република Сърбия в областта на националната сигурност“, който представлява „отправна точка за подготовката на други стратегически и доктринални документи“ и  показва „основните стратегически позиции на Република Сърбия в областта на националната сигурност“ пред „вътрешната и международната общественост“. \r\n„Като такъв, в тези бурни времена, в които живеем, а и дори когато бяхме по-мирни, знаем как завърши всичко, трябва да му обръщаме дължимото внимание. Още повече, че ако този документ наистина е насока за бъдещите действия на нашите държавни органи, и не виждаме защо в противен случай ще бъде приет, защото няма законово задължение или срок за това“, коментират от сръбския вестник. \r\n \r\n КОСОВО И МЕТОХИЯ \r\n \r\n„Е, ако този документ е това, което пише, че е и какъв трябва да бъде, нямаме причина да се притесняваме, че ще направим  на себе си това, което нашите западни приятели не успяха да ни сторят през 2008 г., когато едностранно обявиха независимостта на Косово. Те се провалиха в изграждането на косовската държава по простата причина, че не могат да й осигурят членство в ООН и официалното потвърждаване на държавността без нашето и без съгласието на Съвета за сигурност на ООН, тоест Русия и Китай“, продължава „Новости“. \r\nЦялото Косово и Метохия, и нито метър по-малко, е част от Сърбия в съответствие с Конституцията на страната и Резолюция 1244 на СС на ООН, се утвърждава в Стратегията за национална сигурност на Република Сърбия: „Нейните държавни органи, заедно с международните субекти, ще продължат да допринасят за създаването на мирно решение на политическия въпрос за автономните провинции Косово и Метохия, в съответствие с Резолюция 1244 на Съвета за сигурност на ООН, международното право и разпоредбите на Конституцията на Република Сърбия“. \r\nНещо повече, отбелязва изданието, „тук има и една съвсем актуална част на Стратегията, която може да се разглежда като своеобразен отговор на искането на членовете на „Квинтата“ (САЩ, Великобритания, Германия, Франция и Италия) за спиране на лобирането против независимостта на Косово“: „Чрез активна работа в международни организации и двустранното сътрудничество ще се цели предотвратяване на членството и утвърждаване на едностранно обявена независимост ... Чрез засилване на дипломатическите усилия Република Сърбия ще се стреми да осигури възможно най-широка международна подкрепа за запазването на южната си провинция в своя състав“. \r\n \r\n НАТО и ОДКБ \r\n \r\nСтратегията е също толкова ясна - и далеч по-ясна от предшестващата я от 2009 г., разработена от Министерството на отбраната на Драган Шутановац и одобрена от тогавашния президент Борис Тадич - що се отнася до НАТО, военния неутралитет на Сърбия и Организацията на Договора за колективна сигурност (ОДКБ), водена от Русия. \r\n„А именно, в нашата (тяхната) стратегия от 2009 година, изобщо не се споменава военният неуитралитет на Сърбия, въпреки че сръбският парламент я обяви две години по-рано, тя дори не споменава ОДКБ, въпреки че тази организация е създадена в сегашния си вид през 2003 г., а що се отнася до НАТО: „Република Сърбия подчерава убеждението си, че активното и съдържателно сътрудничество с всички държави от Западните Балкани и страните-членки на НАТО и Партньорството за мир е път към трайна стабилизация и напредък в този регион“. \r\n„Новата стратегия обаче не оставя място за съмнение, че някой се стреми да ни вкара в НАТО през задната врата“, посочва „Новости“. „Тя обаче продължава да предвижда „развитието на партньорство за сътрудничество между Република Сърбия и НАТО“, но „основаващо се на политиката на военния неутралитет и чрез програмата„ Партньорство за мир“ и„ няма намерение да стане член на НАТО или друг военно-политически съюз “, и по този начин „се разширява и задълбочава съществуващото ниво на сътрудничество с ОДКБ“. \r\nИ след това „ще се разработи и приложи концепция за тотална отбрана и ще се увеличи значително броят на гражданите, обучени за отбрана на страната“, пише в Стратегията, което, според вестника, „е в явен контраст с по-ранните реформи, ръководени от нашите партньори от НАТО, които искаха да сведат нашата армия до нивото на селска ловна дружина“. \r\n \r\n ЕС Парадокс \r\n \r\n„Радващата душата решимост“, посочва изданието, че „защитата на суверенитета, териториалната цялост и военната неутралност“ представляват главните национални цености на нашата страна, междувременно изпада в (частичен до голям) парадокс, когато сред националните интереси се разглежда и влизането на Сърбия в Европейския съюз и като че ли само ние се чудим за това“. \r\n„Вярно е, споменава за възможността за „пред Република Сърбия да бъде поставено условие в процеса на присъединяване към Европейския съюз, което се отнася за бъдещата „нормализация на отношенията“ с временните институции на самоуправлението в Прищина“, което би могло да „забави и възпрепятства интеграцията на Сърбия в ЕС“, отбелязва Новости“. Освен това се говори и за „нежеланието за провеждане на необходимите реформи“ и други вътрешни проблеми на кандидата, които се отразяват негативно на този процес, дори проблемите, с които се сблъсква ЕС („като опасността от тероризма, политиката за предоставяне на убежище и управление на миграцията...“), но авторите на стратегията не пишат нито дума за факта, че политиката на разширяване на Съюза фактически е замразена до второ нареждане“, пише редакцията на вестника. \r\n„Което означава, че в стратегията за национална сигурност, в която членството в ЕС е обявено за един от основните национални интереси, не се отчита изобщо този факт“, констатира „Новости“. \r\nВ заключение редакцията коментира, че, „като цяло, това стратегическо отчитане на националните ни интереси и приоритети за бъдещето заслужава, ако не най-високата, то поне по-добра оценка, отколкото предходния такъв документ. Сега само остава то да бъде реализирано на дело...“ \r\n*** \r\n  Редица международни експерти коментираха назначението на помощник-държавния секретар на САЩ Матю Палмър за специален пратеник на Вашингтон в Западните Балкани, като прищинския ежедневник  Zeri  привежда изказванията им. \r\nДаниел Сервер заяви, че назначението на Палмър е част от усилията на САЩ да постигнат бързо споразумение между Косово и Сърбия. „След назначението бих се надявал за ясна американска политика по отношение на размяната на територии и по-добра координация с Европа. Страхувам се обаче, че това е опит да се форсира договор преди президентските избори в САЩ през ноември 2020 година“, заяви Сервер пред сръбската редакция на Voice of America. \r\nЕдуард Джоузеф каза, че назначаването на американския пратеник е важно поради няколко причини. „Първо, това сигнализира за по-голям интерес и ангажираност на САЩ към Балканите. Назначаването на специален представител не е леко взето решение. Целта е представителят да има по-голямо уважение, защото той говори директно от името на държавния секретар на САЩ. Ясно е, че това демонстрира намерението на САЩ да имат по-голямо влияние в региона и най-вероятно в решаването на косовския въпрос“, казва Джоузеф и добавя, че ако новият пост на Палмър е опит за постигане на„ рисково“ решение относно разделянето на Косово, не се знае „как ще се решат негативните аспекти на това?“ \r\nТим Джуда в същото време е цитиран да казва пред белградските медии, че Палмър познава региона много добре и всички ключови фигури. „Самото назначаване на Палмър може да бъде наистина добър знак за излизане от задънена улица“, каза той и добави, че би било добре, ако Европейската комисия последва това и назначи свой пратеник за Западните Балкани. \r\nМеждувременно посланикът на САЩ в Прищина Филип Коснет приветства назначението на Палмър. „Радвам се от назначението на моя приятел и колега Матю Палмър за специален представител за Западните Балкани. Това е добре дошъл знак за нашия ангажимент да помогнем в дипломатическото търсене на траен мир и стабилност за региона“, написа Коснет в „Туитър“. \r\n*** \r\n  Вселенският патриарх Вартоломей влиза със сериозна преднина във финала на съперничеството за надмощие с руския патриарх Кирил. Този спортен речник може да подчертае значението на окончателното решение на Гръцката православна църква (ГПЦ), че Константинополската патриаршия има право да одобрява и подписва автокефалия за нови църкви в православния свят. Въпреки че официално ГПЦ ще вземе решение за признаване на  Православна църква в Украйна (ПЦУ) през октомври на събора на всички йерарси, това решение на Синода на ГПЦ разчиства пътя на Фенер и предвещава нова глава в отношенията с православната църква. Гръцката църква е една от най-важните в блока на гръцките църкви и трябва да се очаква, че някои други православни центрове ще последват по нейните стъпки, пише вестник  „Нова Македония“  в материал, представен  без редакторска намеса. \r\nОбявяването на такъв изход от събитията е от голямо значение за Македонската православна църква - Охридската архиепископия (МПЦ-ОА). Допълнителна надежда е процесът на нейното признаване да продължи пред Вселенската патриаршия. Но най-важното е, че гръцката църква легитимира правото на Вселенската патриаршия да одобрява автокефалия, което на практика „погребва” стремежите на Руската църква и дори на сръбската за някакъв общ консенсус на всички автокефални църкви. Сега идеята всички глави на православните църкви да бъдат подписани на Томос за автокефална църква става безсмислена и остава само желанието на църковна Москва да се наложи като най-важния фактор в православието. \r\nТози попътен вятър за Вселенската патриаршия, получен от Гръцката църква, означава силното й позициониране в православния свят, особено да не забравяме, че ГПЦ е една от най-влиятелните православни църкви. Освен това фактът, че ГПЦ застава на страната на ВП е силен удар за Сръбската православна църква, която традиционно има близки отношения с Гръцката църква. \r\nКак ще се позиционира СПЦ сега? Ще насочат ли атаките си срещу Вартоломей и към гръцките епископи от сръбската църква? Как всичко това ще се отрази на процеса за признаване на МПЦ-ОА? Всички тези въпроси остават отворени, както и възможността СПЦ да засили дипломатическия си ангажимент и да убеди гръцките епископи да се противопоставят на идеята за автокефалия в Македония. \r\nОчаква се ГПЦ да продължи принципността си при избора между Москва и Фенер и да бъде продължение на Вселенската патриаршия. \r\nГПЦ и Фенер са свързани от гръцкия характер на църквите и този характер се споделя от няколко други църкви в така наречения гръцки блок. Там са Албанската църква, Кипърската, Антиохийската и Александрийската патриаршия. \r\nТази стъпка от ГПЦ значително улеснява пътя на МПЦ, а от друга страна, оставя широки възможности за действие на Вселенската патриаршия. Началото на процеса на установяване на канонично и литургично единство на другите църкви с ПЦУ също е възможност за продължаване на този процес с втората фаза, в която македонската автокефалия е на дневен ред. Вселенският патриарх вече няма пречки да следва инициативата, която е започнал да се занимава с открити въпроси в православието. \r\nВселенският патриарх знае, че македонският църковен въпрос е много по-прост за разрешаване от украинския, предимно защото православните вярващи в Македония, независимо от техния етнос, са 99% от македонската православна църква. Вторият важен аргумент в полза на МПЦ и по този начин улеснява действията на Вартоломей е фактът, че Сръбската православна църква повече от 70 години няма официален авторитет и влияние при управлението на тези епархии на днешна Македония. И това, което може би е най-важно, е фактът, че днес МПЦ-ОА е жива църква с всички елементи и отговорности да бъде равнопоставена част от останалите православни църкви. Цялостната й организация, както институционална, така и служители, от вярващи до монаси, я прави може би по-достойна за автокефална църква от някои, които вече имат този статут. \r\nТози нов път, открит от ГПЦ, е много важен за целия процес, тъй като посочва каноничното право на ВП да предоставя автокефален статут на църквите. Това е път в съответствие с каноните и традицията на православната църква. \r\nАко може в Украйна, тогава за МПЦ няма пречка да проведе същия процес, което от своя страна дава на Вселенския патриарх да продължи процеса за нашата църква. \r\nСега е моментът и патриарх Вартоломей няма какво да чака! \r\n \r\n Агенция „Фокус“ припомня: \r\n \r\nАвторът е пропуснал да отбележи в текста, че ГПЦ е под юрисдикцията на Фенер, така че решението на Атина не е изненадващо. \r\nВ Православната църква решенията се взимат с единодушие (консенсус), така че е без значение дали ГПЦ, Фенер и Кипърската църква ще подкрепят решението за предоставяне на автономен статут на разколническите църкви в Украйна. \r\nЗа МПЦ-ОА: \r\n \r\nВ манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\n \r\n•\tКакво е Първа Юстиниана, или Юстиниана Прима:  \r\n \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\n \r\nКратка история на МПЦ-ОА \r\n \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. \r\n*** \r\n  В първото си интервю пред британска медия след избирането му за премиер през юли, Кириакос Мицотакис помоли скулптурите от Партенона да бъдат върнати в Гърция за празненствата по повод 200-годишнината от независимостта й, в замяна на отдаване под наем на артефакти, които никога не са били показвани в Обединото кралство по-рано, пише електронното издание на вестник  Kathimerini . \r\n„Като се има предвид значението на 2021 г., ще предложа на Борис:„ Като първи ход, дай ми под наем скулптурите за определен период от време и ще ви изпратя много важни артефакти, които никога не са напускали Гърция, да бъдат изложени в Британския музей“, заяви Мицотакис пред The Observer, визирайки британския си колега Борис Джонсън, възпитаник на класиката в Оксфордския университет. \r\n„Акрополът не е задължително да принадлежи само на Гърция. Това е паметник на световното културно наследство. Но ако наистина искате да видите паметника в неговата цялост, трябва да видите това, което ние наричаме скулптурите Партенона in situ ... това е въпрос на обединение на паметника“, каза Мицотакис, като повтори дългогодишното искане на Гърция за завръщането на скулптурите от Британския музей, който държи по-голямата част от 160-метровия фриз, който някога е украсявал древния атински храм. \r\nСпоред материала, Джонсън вероятно ще се почувства принуден да приеме сделката, след като Париж се съгласи да разгледа подобно искане, отправено от Мицотакис до френския президент Еманюел Макрон за връщане на част от фриза на Партенона, която е изложена в Лувъра. \r\nАгенция „Фокус“ припомня, че назначеният през 1799 г. за посланик на Великобритания в Османската империя лорд Елджин получава разрешение от султана да транспортира и изнесе извън империята скулптурите на храма. \r\nОт 1802 до 1812 г. огромна част от скулптурното наследство на Партенона е пренесено във Великобритания и поставено на съхранение в Британския музей (някакви части са попаднали в Лувъра и в Копенхаген, а други са останали в Атина). През 1928 г. е бил създаден фонд с цел да се поставят на мястото им падналите колони и блокове на антаблемана и на 15 май 1930 г. тържествено е открита северната колонада на храма.", "date": "2019.09.02", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/09/02/2694645/miroslav-petrov-e-kandidatat-na-gerb-za-kmet-na-pleven.html", "text": "Мирослав Петров е кандидатът на ГЕРБ за кмет на Плевен. Това реши Изпълнителната комисия на ГЕРБ, съобщиха от пресцентъра на  ПП ГЕРБ . Към момента Петров е областен управител на Плевен. Той е бакалавър по „Контратероризъм“ от Военната академия във Велико Търново и магистър по „Социален мениджмънт” от Стопанската академията „Димитър Ценов“ в Свищов. През 2005 и 2006 година Мирослав Петров успешно завършва обучения на ФБР (ИЛЕА), съответно в Унгария и САЩ. Има дългогодишен опит на всички нива в системата на МВР като през февруари 2013 г.  е назначен за директор на ОДМВР – Плевен.", "date": "2019.09.02", "title": "Мирослав Петров е кандидатът на ГЕРБ за кмет на Плевен"}
{"url": "http://www.focus-news.net/news/2019/09/02/2694646/sofiya-dvizhenieto-pri-km-55-na-am-trakiya-v-posoka-burgas-se-izvarshva-v-aktivnata-lenta-poradi-montazh-na-mantinela.html", "text": "Движението при км 55 на АМ \"Тракия\" в посока Бургас се извършва в активната лента поради монтаж на мантинела в средна разделителна ивица. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват пътната сигнализация.", "date": "2019.09.02", "title": "София: Движението при км 55 на АМ \"Тракия\" в посока Бургас се извършва в активната лента поради монтаж на мантинела"}
{"url": "http://www.focus-news.net/news/2019/09/02/2694647/zamestnik-ministar-nikolay-nankov-shte-uchastva-v-sreshta-na-institutsiite-otgovorni-za-razchistvane-na-prostranstvoto-okolo-mosta-pri-62-ri-km-na-am-struma.html", "text": "Днес заместник-министърът на регионалното развитие и благоустройството Николай Нанков ще участва в среща на институциите, отговорни за разчистване на пространството около моста при 62-ри км на АМ „Струма“. Това съобщиха от пресцентъра на  Министерство на регионалното развитие и благоустройството . Тя ще се проведе от 14.00 часа в сградата на Областна администрация - Кюстендил.  \r\nВ срещата ще участват също председателят на Управителния съвет на Агенция „Пътна инфраструктура“ Георги Терзийски, областният управител на област Кюстендил Виктор Янев, кметът на Община Дупница Методи Чимев, директорът на РИОСВ - Перник Пламен Ангелов и др.  \r\nНа 23 август АПИ разчисти незаконно струпаните отпадъци под моста при 62-ри километър на автомагистралата. От терена, собственост на пътната агенция - проектното съоръжение плюс два метра в страни от него, бяха премахнати всички неправомерно натрупани материали от собственика на цеха за преработка и изкупуване на вторични суровини. Остава обаче огромното количество отпадъци, натрупани на общинския терен, който граничи с този на АПИ, а с това и опасността отново към обхвата на магистралата те да се пренесат нерегламентирано.  \r\nСлед края на срещата, в сградата на областна администрация Кюстендил, ще бъдат направени изявления за медиите.", "date": "2019.09.02", "title": "Заместник-министър Николай Нанков ще участва в среща на институциите, отговорни за разчистване на пространството около моста при 62-ри км на АМ „Струма“"}
{"url": "http://www.focus-news.net/news/2019/09/02/2694651/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.09.02", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/09/02/2694650/katrin-gemkova-e-noviyat-svetoven-shampion-na-balgariya-na-proveloto-se-svetovno-parvenstvo-po-taekuon-do-v-plovdiv.html", "text": "България получи уникалната възможност да е домакин на един от големите шампионати в Таекуон-до. Това съобщиха от пресцентъра на  Община Банско . Над 1500 участници от 84 държави премериха сили във всички възрастови групи – юноши, девойки, мъже, жени и ветерани на Световното първенство в този спорт. Катрин Гемкова спечели световната титла при девойки старша възраст в дисциплината спаринг. Пътят до титлата бе труден за Катрин, преминавайки през тежък жребии с най-сериозните съперници, а именно Корея, Русия, Гърция и Естония. Катрин анулира състезателката на Корея, която бе с най-добър резултат, но отпадна от битката за първото и второто място. На финала, тя застана отново лице в лице с опонентката си от Естония, с която вече имаше сблъсък на Европейското в Италия през 2019 година. Златното момиче на Банско и този път изигра перфектно финала и заслужено спечели Световната титла, като стана безпорен шампион в своята категория. Като допълнение, Катрин спечели и третото място в спаринга в отборното класиране. Изключителното представяне на българските спортисти донесе на страната ни 39 отличия от завършилото 21-во Световно първенство по Таекуон-До ITF. В продължение на шест дни пловдивската зала „Колодрума” беше домакин на авторитетния форум, който се състоя във всички дисциплини и категории.", "date": "2019.09.02", "title": "Катрин Гемкова е новият световен шампион на България на провелото се Световно първенство по Таекуон-до в Пловдив"}
{"url": "http://www.focus-news.net/news/2019/09/02/2694649/ministar-krasimir-karakachanov-ne-samo-che-az-otkrih-uchilishteto-v-dolna-mitropoliya-otnovo-no-i-napravih-vazmozhni-remontite-na-samoletite-na-koito-razchita-balgarskata-armiya.html", "text": "Не само, че аз открих училището в Долна Митрополия отново, но и направих възможни ремонтите на самолетите, на които разчита Българската армия. Това написа министър Красимир Каракачанов в профила си във  Фейсбук . \"Разбирам, че Румен Петков е коментирал училището в Долна Митрополия. Според него аз съм го бил саботирал. Странна работа е жегата и влиянието ѝ върху хората. Не само, че аз открих това училище отново, но и направих възможни ремонтите на самолетите, на които разчита Българската армия, а и курсантите в него. Явно някой от Русия е пуснала факс на г-н Петков, който го е попренапрегнал. То августовските горещини трябваше да са минали, но и септември явно слънцето не жали никого, особено при употреба на силни напитки\", посочва Каракачанов. \"Съветвам кмета на Плевен да подсили охраната около фонтаните, че слънцето имаше вина за едни облекчителни действия на определени хора във фонтан в града преди години. Само напомням\", пише още министърът.", "date": "2019.09.02", "title": "Министър Красимир Каракачанов: Не само, че аз открих училището в Долна Митрополия отново, но и направих възможни ремонтите на самолетите, на които разчита Българската армия"}
{"url": "http://www.focus-news.net/news/2019/09/02/2694652/pregled-na-mezhdunarodnite-novini-do-13-chasa-agentsiya-fokus.html", "text": "Британският премиер Борис Джонсън заплаши да изхвърли бунтовните депутати от неговата Консервативна партия, ако те помогнат за осуетяването на плановете му да реализира Брекзит на 31 октомври, предава  Reuters . \r\nБунтовните „тори“ възнамеряват да влязат в съглашение с опозиционните партии, за да поемат контрола над парламента и да вържат ръцете на правителството със законодателни промени, които ще попречат на Великобритания да излезе от Съюза с оправданието, че това, според тях, ще е пагубно за иконимката на Обединеното кралство. \r\nБлизо 24 часа преди откриването на сесията на парламента във вторник след лятната му ваканция, Джонсън предупреди бунтовниците, че ако гласуват срещу правителството ще дадат контрола над Камарата на общините на лидера на Лейбъристката партия Джереми Корбин. \r\n„Ако не гласуват с правителството във вторник, те ще унищожат преговорната позиция на правителството и ще предадат контрола над парламента на Джереми Корбин“, заяви източник от департамента на Консервативната партия, който отговаря за дисциплината на депутатите. \r\n„Всеки консервативен депутат, който направи това... няма да бъде сред кандидатите на Консервативната партия на избори“, отбелязва източникът. \r\n*** \r\n  Очаква се президентът на Косово да обяви плановете си да посети Косово през септември, пише прищинският ежедневник  Bota Sot . \r\nДжетлир Зиберай от Министерството на външните работи на Косово заяви, че визитата на сръбксия дърбжавен глава преди изборите ще бъде акт на провокация и сплашване на косовските сърби и че косовските власти няма да позволят тя да се проведе. „Желанията на Белград са добре известни. Няма да позволим реализацията на сценария на Белград да повлияе на изборния процес в Косово и да попречи на нашите граждани да гласуват свободно“, написа Зиберай във „Фейсбук“., \r\n*** \r\n  17-годишен сърбин е наръган на моста над река Ибър в Митровица след бой с група албански младежи, заяви говорителят на Косовската полиция Бесим Хоти пред прищинския телевизионен канал  Klan Kosovo . \r\n„Боят се е случил на входа на моста над Ибър. Според очевидци, сръбският младеж е влязъл в бой с няколко албански младежи. Те са използвали остри предмети, за да наръгат младежа и след това са избягали по посока юг“, обясни Хоти. \r\nПолицията се опитва да намери записи от камери на инцидента. 17-годишният младеж не е получил животозастрашаващи наранявания и в момента се лекува в болница в Северна Косовска Митровица. \r\n*** \r\n  Редица международни експерти коментираха назначението на помощник-държавния секретар на САЩ Матю Палмър за специален пратеник на Вашингтон в Западните Балкани, като прищинския ежедневник  Zeri  привежда изказванията им. \r\nДаниел Сервер заяви, че назначението на Палмър е част от усилията на САЩ да постигнат бързо споразумение между Косово и Сърбия. „След назначението бих се надявал за ясна американска политика по отношение на размяната на територии и по-добра координация с Европа. Страхувам се обаче, че това е опит да се форсира договор преди президентските избори в САЩ през ноември 2020 година“, заяви Сервер пред сръбската редакция на Voice of America. \r\nЕдуард Джоузеф каза, че назначаването на американския пратеник е важно поради няколко причини. „Първо, това сигнализира за по-голям интерес и ангажираност на САЩ към Балканите. Назначаването на специален представител не е леко взето решение. Целта е представителят да има по-голямо уважение, защото той говори директно от името на държавния секретар на САЩ. Ясно е, че това демонстрира намерението на САЩ да имат по-голямо влияние в региона и най-вероятно в решаването на косовския въпрос“, казва Джоузеф и добавя, че ако новият пост на Палмър е опит за постигане на„ рисково“ решение относно разделянето на Косово, не се знае „как ще се решат негативните аспекти на това?“ \r\nТим Джуда в същото време е цитиран да казва пред белградските медии, че Палмър познава региона много добре и всички ключови фигури. „Самото назначаване на Палмър може да бъде наистина добър знак за излизане от задънена улица“, каза той и добави, че би било добре, ако Европейската комисия последва това и назначи свой пратеник за Западните Балкани. \r\nМеждувременно посланикът на САЩ в Прищина Филип Коснет приветства назначението на Палмър. „Радвам се от назначението на моя приятел и колега Матю Палмър за специален представител за Западните Балкани. Това е добре дошъл знак за нашия ангажимент да помогнем в дипломатическото търсене на траен мир и стабилност за региона“, написа Коснет в „Туитър“. \r\n*** \r\n  По цялото крайбрежие на американския щат Южна Каролина и крайбрежните окръзи на Джорджия е обявена евакуация заради приближаващия ураган от 5-та категория „Дориан“, предава  РИА Новости . \r\nТя ще започне в 19 часа българско време (12:00 местно), като само в Южна Каролина ще бъдат евакуирани повече от 830 хиляди души. \r\nОсвен това във вторник няма да работят училищата и държавните учреждения. \r\nФормиран в Атлантическия океан, „Дориан“ вече е достигна рядката пета, най-висока категория, максималната скорост на вятъра достига около 300 километра в час. Очаква се той да стане най-мощният ураган от десетилетия. \r\nПо-рано американският Национален център за проследяване на ураганите заяви, че „Дориан“ се насочва на север и може да достигне брега на югоизточните щати във вторник и сряда. \r\nВластите във Флорида, Джорджия, Южна и Северна Каролина обявиха извънредно положение. \r\n*** \r\n  Полша ще продължи обсъжданията на темата за репарациите за щетите, причинени ная страната от Нацистка Германия и след парламентарните избори, които ще се състоят на 13 октомври. Това заяви в понеделник в ефира на радио RMF FM председателят на полския Сенат Станислав Карчевски, предава  ТАСС . \r\nВ отговор на въпрос, дали Варшава ще настоява да получи репарации, той отговори: „Разбира се“. Председателят на горната палата на парлкамента напомни, че „в момента се работи в парламентарната група“. \r\n„Ще видим какво ще се случи в новия състав (на парламента)“, добави Карчевски. „И в бъдеще разговаряме на тази тема“, заключи той. \r\nС аналогична позиция излезе в ефира на Полската телевизия министърът на отбраната на страната Мариуш Блащак. „Въпросът за репарациите не е затворен. Ако някой е извършил зло, той първо трябва да си признае, а след това идва въпрост за компенсациите. Това е нормално за цивилизования свят“, заяви той. \r\n„За нас е важно да постигнем целите си. Това е въпрос за ефективността на полската външна политика“, добави министърът, като отбеляза, че до голяма степен нещата ще зависят от резулутатите от вота на 13 октомври. \r\nТемата за репарациите се обсъжда в Полша от юли миналата година, когато лидерът на партията „Право и справедливост“ Ярослав Качински заяви, че страната никога не се е отказвала от компенсация от страна на Германия. Антоний Мачеревич, тогава министър на националната отбрана, заяви по полската телевизия, че от правна гледна точка Варшава има всички основания да поиска репарация от Берлин. Групата в полския парламент, работеща по определянето на общия размер на щетите, по предварителни данни, ги оцени на почти 1 трилион долара. \r\nГерманското правителство многократно е посочвало, че не вижда причина за плащания, тъй като през 1953 г. Полша официално се отказва от репарациите. Варшава твърди, че споразумението от 1953 г. е подписано в нарушение под съветския натиск и засяга само несъществуващата Германска демократична република и Полската народна република, която според местните анализатори не са суверенна държава. \r\n*** \r\n  Седемгодишно момче стана първата жертва на урагана „Дориан“, докато неговите ветрове със скорост около 354 км/ч сеят разрушение на Бахамските острови, пише британското издание  Mirror . \r\nЛачино Макинтош се е удавил, когато неговото семейство се е опитало да напусне домаси в Абако, съобщават местните медии. Неговата сестра е в неизвестност. Не се дава повече информация за малчуганите или техните роднини. \r\nОчаква се ураганът от 5-та категория да бушува над островите близо два дни, докато, както се очаква, не достигне бреговете на гъстонаселения американски щат Флорида. \r\n*** \r\n  Обединеното кралство обмисля разполагането на дронове в Персийския залив на фона на продължаващата криза с Иран, предава телевизионният канал  Sky News . \r\nБезпилотните летателни апарати биха помогнали наблюдението на района, тъй като британските военни кораби продължават да ескортират танкери под флага на Обединеното кралство, които преминават през Ормузкия проток.  \r\nКралските военновъздушни сили все още разполагат с множество дронове Reaper, базирани в Кувейт. Те изпълняват мисии в Ирак и Сирия, но може да бъдат пренасочени бързо, ако бъде взето съответното решение.  \r\nСАЩ вече имат самолети за наблюдение, опериращи над Персийския залив, а Австралия изпрати патрулен самолет P8. Действията са част от коалицията, която се формира за защита на корабоплаването в региона. \r\nВисш британски военноморски офицер в региона заяви, че ситуацията в Персийския залив все още е напрегната. Флотилният адмирал Дийн Басет заяви пред Sky News: „Все още съществува пряка заплаха за британските търговски кораби. Не видяхме нищо, което да подсказва, че Иран ще спазва международните си задължения\". \r\nИ той не изключва използването на военна сила, ако е необходимо. „Докато призоваваме Иран да спазва международните си задължения, Кралският флот - моите моряци, моите морски пехотинци и корабите под мое командване - са абсолютно готови да защита на британските търговски плавателни съдове в този театър\". \r\n*** \r\n  Макар на изборите за регионален парламент „Алтернатива за Германия“ да се очерта като втора сила във федералните провинции Саксония и Бранденбург, Християндемократическият съюз (ХДС) и Германската социалдемократическа партия (ГСДП) може да си отдъхнат. Двете традиционни партии спечелиха гласуването съответно в Саксония и Бранденбург с исторически ниска подкрепа, но все пак получиха право да съставят кабинетите в Дрезден и Потсдам, коментират в редакцията на националния ежедневник  Die Frankfurter Allgemeine Zeitung . \r\nИ в двете провинции се очакват трипартийни коалиции с участието на „Зелени“.  В Бранденбург бе преизбрано червено-червеното правителство на премиера Дитмар Войдке (ГСДП + „Левица“), който може да продължи да управлява с тясно мнозинство в червено- червена-зелена коалиция. Според предварителния резултат би бил възможен и съюз на ГСДП с ХДС и „Свободните избиратели“ или между ХДС и „Зелени“. В Саксония, където по-рано управляваше ХДС при министър-председателя Михаел Кречмер в коалиция с ГСПД, най-вероятният съюз е кенийска коалиция на двете партии със „Зелени“. \r\nКомисиите на партиите, представени в Бундестага, ще обсъдят резултата от изборите на среща Берлин. Впоследствие висшите представители ще оценят публично резултата от гласовете. \r\n*** \r\n  Японският премиер Шиндзо Абе заяви в понеделник, че възнамерява да се срещне с руския президент Владимир Путин през тази седмица в хода на посещението си на Източния икономически форум, който ще се състои във Владивосток от 4 до 6 септември, предава  Reuters . \r\nПо неговите думи, Токио иска да постигне напредък в подписването на мирен договор с Москва и съвместните икономически дейности на четирите острова от Южните Курили, за които Япония продължава да претендира. \r\n,*** \r\n Ураганът „Дориан“ продължава да бушува на островите Абакос и Гранд Бахама, показват последните данни от Националният център за ураганите на САЩ, предава  CNN . \r\nОчаква се бурята да повиши нивото на водата до 18 до 23 фута (5 до 7 метра) над нормалното, произвеждайки „големи и разрушителни“ вълни по крайбрежието на двата острова. \r\nПредполага се, че ураганът ще залее региона през нощта и през по-голямата част от понеделник. Сега се очаква да достигне източното крайбрежие на Флорида в късните часове на понеделник до вторник вечерта. \r\nСкоростта на вятъра на „Дориан“ се забави леко от 297 км/ч до 289 км/ч, но все пак е ураган от категория 5. \r\n„Прогнозира се бавно отслабване, но колебанията в интензивността могат да се проявяват няколко дни. Независимо от това се очаква „Дориан“ да остане мощен ураган през следващите няколко дни“, пише в консултативния документ. \r\nЦентърът на бурята в 23:00 часа (06:00 българско време) се намира на 55 мили (90 км) източно от Фрипорт на Гранд Бахама и на 217 км източно от Уест Палм Бийч, Флорида. Дориан се движи на запад със само 9 км/ч. \r\n*** \r\n Средната брутна заплата за работници на пълен работен ден в Унгария се повиши с 10,6 процента на 364 799 форинта (1,100 евро) през юни, съобщиха от Централната статистическа служба (KSH), пише електронното издание  Hungary Today . \r\nНетните заплати нараснаха със същия темп и достигнаха 242 591 форинта. Изчислявайки с 12-месечна лихва от 3,4 процента през юни, реалните заплати са се увеличили със 7,0 процента. \r\nС изключение на 100 500 унгарци по насърчени работни програми, средната брутна заплата нарасна с 9,6 процента до 375 106 британски форинта, докато нетните заплати нараснаха със същия темп до 249 466 форинта. \r\nВисшият анализатор на ING Bank Петер Вироваш заяви, че темпът на растеж на заплатите може да се запази през втората половина, но добави, че въпросът е кога компаниите ще мащабират усилията си за набиране на персонал поради външна несигурност, което ще повлияе на възнагражденията. \r\nГлавният анализатор на Takarekbank Андрас Хорват постави целогодишния ръст на заплатите около 10,3%, вдигнат от стегнатия пазар на труда и рекордно ниската безработица. Той добави, че разликата между растежа на заплатите в публичния и частния сектор може да се стесни с повишаване на заплащането на здравните работници. \r\n*** \r\n Европейският съюз няма да обсъжда алтернативни договорености по отношение на ирландската граница, докато британският парламент не ратифицира Споразумението за оттегляне, заяви Мишел Барние, цитиран от европейската редакция на  Politico . \r\nВ материал за Sunday Telegraph, главният преговарящ за Брекзит от страна на Брюксел  на практика отхвърли исканията предпазната мярка за ирландската граница да бъде извадена от споразумението, заявявайки, че тя представлява „максималния размер на гъвкавост“, който блокът може да предложи. \r\nБарние заяви, че ЕС е готов да започне да търси „алтернативни договорености, които постигат същите цели на предпазната мярка“ само по време на преходен период  след Брекзит, като пише: „Готови сме да започнем тази работа веднага след ратифицирането на Споразумението за оттегляне, докато най-накрая създаваме яснота за бъдещите ни отношения“. \r\nБарние каза също, че не е „оптимистичен“ относно шансовете на Великобритания да избегне излизане без сделка на 31 октомври, отбелязвайки, че премиерът е изключил искане за ново отлагане на член 50. \r\nИзданието припомня, че премиерът на Обединеното кралство Борис Джонсън обяви миналата седмица, че ще спре дейността на парламента за 5 седмици до средата на октомври, от което се почувсваха засегнати противниците на Брекзит, които смятат, че това ще намали възможностите им да блокират излизането на Великобритания от Европейския съюз повече от три години след референдума. \r\nВ изказване пред Sunday Times министър-председателят заяви: „Това, от което имаме нужда, е да сключим сделка, а ако не можем да сключим сделка, да излезем от ЕС на 31 октомври и каквото ще да става“.", "date": "2019.09.02", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/09/02/2694637/vecherne-novosti-sarbiya-kakvo-predvizhda-novata-strategiya-za-natsionalna-sigurnost-na-sarbiya.html", "text": "Близо година и половина отне на новата Стратегия за национална сигурност на Република Сърбия, за да измине пътя от Министерството на отбраната, където бе изготвена и одобрена през април 2018 година, до Скупщината, където пристигна за приемане тези дни, тъй като междувременно получи и съгласието на президента на Сърбия, според предвидената процедура в Закона за отбрана, пише белградският ежедневник  „Вечерне новости“ . \r\n \r\n Най-висшият стратегически документ \r\n \r\nКогато бъде приета и не се съмняваме, че ще бъде, тя ще замени предишната стратегия от 2009 г. и ще се превърне в новия „най-висок стратегически документ, чието прилагане защитава националните ценности и интереси на Република Сърбия“, „най-високият йерархично и най-важният документ за стратегия за национална сигурност“. „Основната стратегическа ориентация на Република Сърбия в областта на националната сигурност“, който представлява „отправна точка за подготовката на други стратегически и доктринални документи“ и  показва „основните стратегически позиции на Република Сърбия в областта на националната сигурност“ пред „вътрешната и международната общественост“. \r\n„Като такъв, в тези бурни времена, в които живеем, а и дори когато бяхме по-мирни, знаем как завърши всичко, трябва да му обръщаме дължимото внимание. Още повече, че ако този документ наистина е насока за бъдещите действия на нашите държавни органи, и не виждаме защо в противен случай ще бъде приет, защото няма законово задължение или срок за това“, коментират от сръбския вестник. \r\n \r\n КОСОВО И МЕТОХИЯ \r\n \r\n„Е, ако този документ е това, което пише, че е и какъв трябва да бъде, нямаме причина да се притесняваме, че ще направим  на себе си това, което нашите западни приятели не успяха да ни сторят през 2008 г., когато едностранно обявиха независимостта на Косово. Те се провалиха в изграждането на косовската държава по простата причина, че не могат да й осигурят членство в ООН и официалното потвърждаване на държавността без нашето и без съгласието на Съвета за сигурност на ООН, тоест Русия и Китай“, продължава „Новости“. \r\nЦялото Косово и Метохия, и нито метър по-малко, е част от Сърбия в съответствие с Конституцията на страната и Резолюция 1244 на СС на ООН, се утвърждава в Стратегията за национална сигурност на Република Сърбия: „Нейните държавни органи, заедно с международните субекти, ще продължат да допринасят за създаването на мирно решение на политическия въпрос за автономните провинции Косово и Метохия, в съответствие с Резолюция 1244 на Съвета за сигурност на ООН, международното право и разпоредбите на Конституцията на Република Сърбия“. \r\nНещо повече, отбелязва изданието, „тук има и една съвсем актуална част на Стратегията, която може да се разглежда като своеобразен отговор на искането на членовете на „Квинтата“ (САЩ, Великобритания, Германия, Франция и Италия) за спиране на лобирането против независимостта на Косово“: „Чрез активна работа в международни организации и двустранното сътрудничество ще се цели предотвратяване на членството и утвърждаване на едностранно обявена независимост ... Чрез засилване на дипломатическите усилия Република Сърбия ще се стреми да осигури възможно най-широка международна подкрепа за запазването на южната си провинция в своя състав“. \r\n \r\n НАТО и ОДКБ \r\n \r\nСтратегията е също толкова ясна - и далеч по-ясна от предшестващата я от 2009 г., разработена от Министерството на отбраната на Драган Шутановац и одобрена от тогавашния президент Борис Тадич - що се отнася до НАТО, военния неутралитет на Сърбия и Организацията на Договора за колективна сигурност (ОДКБ), водена от Русия. \r\n„А именно, в нашата (тяхната) стратегия от 2009 година, изобщо не се споменава военният неуитралитет на Сърбия, въпреки че сръбският парламент я обяви две години по-рано, тя дори не споменава ОДКБ, въпреки че тази организация е създадена в сегашния си вид през 2003 г., а що се отнася до НАТО: „Република Сърбия подчерава убеждението си, че активното и съдържателно сътрудничество с всички държави от Западните Балкани и страните-членки на НАТО и Партньорството за мир е път към трайна стабилизация и напредък в този регион“. \r\n„Новата стратегия обаче не оставя място за съмнение, че някой се стреми да ни вкара в НАТО през задната врата“, посочва „Новости“. „Тя обаче продължава да предвижда „развитието на партньорство за сътрудничество между Република Сърбия и НАТО“, но „основаващо се на политиката на военния неутралитет и чрез програмата„ Партньорство за мир“ и„ няма намерение да стане член на НАТО или друг военно-политически съюз “, и по този начин „се разширява и задълбочава съществуващото ниво на сътрудничество с ОДКБ“. \r\nИ след това „ще се разработи и приложи концепция за тотална отбрана и ще се увеличи значително броят на гражданите, обучени за отбрана на страната“, пише в Стратегията, което, според вестника, „е в явен контраст с по-ранните реформи, ръководени от нашите партньори от НАТО, които искаха да сведат нашата армия до нивото на селска ловна дружина“. \r\n \r\n ЕС Парадокс \r\n \r\n„Радващата душата решимост“, посочва изданието, че „защитата на суверенитета, териториалната цялост и военната неутралност“ представляват главните национални цености на нашата страна, междувременно изпада в (частичен до голям) парадокс, когато сред националните интереси се разглежда и влизането на Сърбия в Европейския съюз и като че ли само ние се чудим за това“. \r\n„Вярно е, споменава за възможността за „пред Република Сърбия да бъде поставено условие в процеса на присъединяване към Европейския съюз, което се отнася за бъдещата „нормализация на отношенията“ с временните институции на самоуправлението в Прищина“, което би могло да „забави и възпрепятства интеграцията на Сърбия в ЕС“, отбелязва Новости“. Освен това се говори и за „нежеланието за провеждане на необходимите реформи“ и други вътрешни проблеми на кандидата, които се отразяват негативно на този процес, дори проблемите, с които се сблъсква ЕС („като опасността от тероризма, политиката за предоставяне на убежище и управление на миграцията...“), но авторите на стратегията не пишат нито дума за факта, че политиката на разширяване на Съюза фактически е замразена до второ нареждане“, пише редакцията на вестника. \r\n„Което означава, че в стратегията за национална сигурност, в която членството в ЕС е обявено за един от основните национални интереси, не се отчита изобщо този факт“, констатира „Новости“. \r\nВ заключение редакцията коментира, че, „като цяло, това стратегическо отчитане на националните ни интереси и приоритети за бъдещето заслужава, ако не най-високата, то поне по-добра оценка, отколкото предходния такъв документ. Сега само остава то да бъде реализирано на дело...“ \r\n \r\nПревод и редакция:", "date": "2019.09.02", "title": "„Вечерне новости“ (Сърбия): Какво предвижда новата Стратегия за национална сигурност на Сърбия"}
{"url": "http://www.focus-news.net/news/2019/09/02/2694654/ministar-krasimir-karakachanov-do-kraya-na-godinata-tryabva-da-imame-sklyuchen-dogovor-za-stroezha-na-dvata-patrulni-koraba-za-voennomorskite-sili.html", "text": "За строежа на двата патрулни кораба за Военноморските сили до края на годината трябва да имаме сключен договор. Това каза министърът на отбраната Красимир Каракачанов на откриването на новата учебна 2019-2020 година за академията, предаде репортер на  Агенция „Фокус“ . Каракачанов добави, че в момента очакват да им бъде направена оферта. „Има изискване минимум един от двата кораба да бъде построен в България“, посочи той. Относно другите два проекта - придобиването на осем изтребители F-16 Block 70 и бойни машини, Каракачанов поясни, че единият вече е реализиран. „САЩ отпуснаха още 60 млн. долара за изтребителите“, заяви той.", "date": "2019.09.02", "title": "Министър Красимир Каракачанов: До края на годината трябва да имаме сключен договор за строежа на двата патрулни кораба за Военноморските сили"}
{"url": "http://www.focus-news.net/news/2019/09/02/2694640/bota-sot-kosovo-vuchich-mozhe-da-poseti-kosovo-prez-septemvri-prishtina-se-zakani-da-ne-dopusne-vizitata.html", "text": "Очаква се президентът на Косово да обяви плановете си да посети Косово през септември, пише прищинският ежедневник  Bota Sot . \r\nДжетлир Зиберай от Министерството на външните работи на Косово заяви, че визитата на сръбксия дърбжавен глава преди изборите ще бъде акт на провокация и сплашване на косовските сърби и че косовските власти няма да позволят тя да се проведе. „Желанията на Белград са добре известни. Няма да позволим реализацията на сценария на Белград да повлияе на изборния процес в Косово и да попречи на нашите граждани да гласуват свободно“, написа Зиберай във „Фейсбук“. \r\n \r\nПревод и редакция:", "date": "2019.09.02", "title": "Bota Sot (Косово): Вучич може да посети Косово през септември, Прищина се закани да не допусне визитата"}
{"url": "http://www.focus-news.net/news/2019/09/02/2694656/federika-mogerini-es-predostavi-na-ukrayna-nay-golemiya-pomoshten-paket-v-istoriyata-si-sega-tya-e-po-ustoychiva-strana.html", "text": "Помощният пакет за Украйна, предоставен от Брюксел за последните пет години, е станал най-големият в цялата история на Европейския съюз. Това заяви в понеделник върховният представител на Съюза за политиката на сигурност и външните работи Федерика Могерини на ежегодната конференция на европейските посланици в Брюксел, предава  ТАСС . \r\n„Конфликтът в Украйна още не е завърпил, но за тези пет години Украйна измина много дълъг път.  Днес тя е по-устойчива страна, отколкото беше преди пет години“, подчерта тя. „За тези пет години ние предоставихме на Украйна най-големия помощен пакет в историята на ЕС“. \r\nПо думите на Могерини, ЕС е помогнал и помага на Киев в сферата на сигурността, в развитието на страната, инфраструктурата и създаването на работни места. Тя подчерта, че именно помощта на Брюксел е помогнала на Украйна да излезе от кризата. \r\nВ периода 2014-2018 година са осъществени три програми за макрофинансова (кредитна) помощ на ЕС на стойност повече от 3 милиарда евро. Условята за предоставяне на средствата са борба с корупцията, ефективно управление на държавните финанси, приватизация и реформа на управлението на държавните предприятия, както и реформи в сферата на енергетиката, здравеопазването и социалната защита. \r\n \r\nПревод и редакция:", "date": "2019.09.02", "title": "Федерика Могерини: ЕС предостави на Украйна най-големия помощен пакет в историята си, сега тя е по-устойчива страна"}
{"url": "http://www.focus-news.net/news/2019/09/02/2694648/reuters-boris-dzhonsan-zaplashi-da-izhvarli-ot-konservativnata-partiya-protivnitsite-na-brekzit.html", "text": "Британският премиер Борис Джонсън заплаши да изхвърли бунтовните депутати от неговата Консервативна партия, ако те помогнат за осуетяването на плановете му да реализира Брекзит на 31 октомври, предава  Reuters . \r\nБунтовните „тори“ възнамеряват да влязат в съглашение с опозиционните партии, за да поемат контрола над парламента и да вържат ръцете на правителството със законодателни промени, които ще попречат на Великобритания да излезе от Съюза с оправданието, че това, според тях, ще е пагубно за иконимката на Обединеното кралство. \r\nБлизо 24 часа преди откриването на сесията на парламента във вторник след лятната му ваканция, Джонсън предупреди бунтовниците, че ако гласуват срещу правителството ще дадат контрола над Камарата на общините на лидера на Лейбъристката партия Джереми Корбин. \r\n„Ако не гласуват с правителството във вторник, те ще унищожат преговорната позиция на правителството и ще предадат контрола над парламента на Джереми Корбин“, заяви източник от департамента на Консервативната партия, който отговаря за дисциплината на депутатите. \r\n„Всеки консервативен депутат, който направи това... няма да бъде сред кандидатите на Консервативната партия на избори“, отбелязва източникът. \r\n \r\nПревод и редакция:", "date": "2019.09.02", "title": "Reuters: Борис Джонсън заплаши да изхвърли от Консервативната партия противниците на Брекзит"}
{"url": "http://www.focus-news.net/news/2019/09/02/2694657/58-godishen-peshehodets-e-postradal-pri-patnotransportno-proizshestvie-v-silistra.html", "text": "58-годишен пешеходец е пострадал при пътнотранспортно произшествие, станало на 01 септември около 20:30 часа на кръстовището на бул. „Македония“ и ул. „Добрич“ в Силистра. Това съобщиха от  ОДМВР - Силистра . Мъжът пресичал кръстовище със светофарна уредба, когато бил ударен от лек автомобил „Опел“, управляван от 51-годишен мъж. Получил е фрактура на шийни прешлени и е настанен в болница. Причините за произшествието се изясняват, образувано е досъдебно производство.", "date": "2019.09.02", "title": "58-годишен пешеходец е пострадал при пътнотранспортно произшествие в Силистра"}
{"url": "http://www.focus-news.net/news/2019/09/02/2694662/nachalnikat-na-otbranata-gen-andrey-botsev-v-momenta-tekat-konkursi-za-naznachavane-na-blizo-500-choveka-v-armiyata.html", "text": "В момента текат конкурси за назначаване на около 500 човека в армията. Това каза началникът на отбраната генерал Андрей Боцев на откриването на новата учебна 2019-2020 година във Военната академията, предаде репортер на  Агенция „Фокус“ . „Ще се опитаме да назначим колкото се може повече хора. Повече са кандидатите, отколкото местата“, отбеляза той. Боцев допълни, че конкурсите се правят, съгласно изискванията. „Не са верни обвиненията, че сме сваляли изискванията. Критериите са високи\", заяви той. По думите му процесът по избор на пилоти за новите изтребители вече тече и ще бъдат млади хора.  \r\nЗорница КОСТАДИНОВА", "date": "2019.09.02", "title": "Началникът на отбраната ген. Андрей Боцев: В момента текат конкурси за назначаване на близо 500 човека в армията"}
{"url": "http://www.focus-news.net/news/2019/09/02/2694661/targovishte-ovladyan-e-pozharat-v-iglolistnata-gora-kray-selo-lyubichevo.html", "text": "Пожарът в иглолистната гора край село Любичево е овладян. Това съобщиха от  Североизточното държавно предприятие . От петък до момента са изгорели 100 декара от иглолистната култура край населеното място и 300 декара сухи треви и храсти. Над сто човека – целият екип на ДГС-Омуртаг, пожарникари, формированието на община Антоново и доброволци от съседните села  гасят новите огнища, които се разгарят заради силния вятър и високите температури. Днес в погасянето на пламъците се включиха и екипи на пожарната от Шумен, Търговище и Попово. Хората ми са много уморени, но продължаваме да работим, защото според прогнозата горещините ще продължат и през следващите дни. С колегите от горското и доброволците копаем траншеи, за да премахнем торфа и мъртвата горска постелка и да ограничим разпространението на огъня, ако лумне отново, каза директорът на ДГС-Омуртаг инж. Красимир Николов. Според него добрата новина е, че пораженията върху дърветата са минимални, защото пожара е низов и гората ще се възстанови бързо. Пожарът край Любичево е предизвикан от риболовци, които са запалили огън в гората. Свидетели на случилото се веднага уведомяват горските и полицията. Извършителите са установени. Образувано е досъдебно производство. От ръководството на СИДП призовават гражданите да не палят огън на нерегламентирани места и в близост до горските територии, а при пожар веднага да подадат сигнал на спешен телефон 112.", "date": "2019.09.02", "title": "Търговище: Овладян е пожарът в иглолистната гора край село Любичево"}
{"url": "http://www.focus-news.net/news/2019/09/02/2694665/evgeniya-georgieva-zam-kmet-na-obshtina-simitli-tselta-na-muzeya-simitliya-drevnata-zemya-na-kukerite-e-da-sahrani-no-i-da-pokazhe-unikalnoto-bogatstvo-koeto-imame.html", "text": "Целта на музея „Симитлия – древната земя на кукерите“ е да съхрани, но и да покаже уникалното богатство на кукерите, което имаме. Това каза за  Радио „Фокус“ – Пирин  Евгения Георгиева, заместник-кмет на Община Симитли по повод откриването на музея, което се състоя на 29 август. По думите ѝ идеята за откриването на музей „Симитлия – древната земя на кукерите“ е на кметът на Общината Апостол Апостолов. „Причината е, че още с първите фестивали на кукерите стана ясно, че интересът към кукерството е особено голям в Община Симитли. Освен това с всяка изминала година се обогатяваше присъствието на участниците във фестивалите, не само персонажите, но и на костюмите, с които те участваха, както и конкуренцията между самите участници и отделните групи. Всичко това ни накара да се замислим, че би било добре цялото това богатство, което е вътре в душите и сърцата на хората, да бъде запазено за идните поколения“, каза още Георгиева. Тя добави, че с всяка изминала година се измъкваха от раклите на баби и на пра-баби уникални носии и облека, което е затвърдили мнението им, че това уникално богатство трябва да бъде запазено, но и представено пред жителите и гостите на община Симитли. \r\nЛивия НИНОВА", "date": "2019.09.02", "title": "Евгения Георгиева, зам.-кмет на Община Симитли: Целта на музея „Симитлия – древната земя на кукерите“ е да съхрани, но и да покаже уникалното богатство, което имаме"}
{"url": "http://www.focus-news.net/news/2019/09/02/2694666/kyustendil-kmetat-petar-paunov-prisastva-na-otkrivaneto-na-novata-uchebna-godina-v-sportnoto-uchilishte.html", "text": "Кметът на Община Кюстендил Петър Паунов присъства на откриването на новата учебна година в спортното училище, предаде репортер на  Радио „Фокус” – Кюстендил . Кметът отправи поздрав към учениците, преподавателите и родителите. „Имате страхотни преподаватели и треньори. Надявам се, че ще бъдете много усмихнати в училището, в парковете и в семействата ви, за да можем след това да ви видим и на почетната стълбичка – като победители по спортните терени и гордостта на България”, каза Петър Паунов. Той пожела прекрасна учебна година на всички. Пред присъстващите бяха демонстрирани спортовете, които се изучават в учебното заведение. Новата учебна година започна с издигане на знамето на Република България и с посрещане на училищното знаме. \r\nВенцеслав ИЛЧЕВ", "date": "2019.09.02", "title": "Кюстендил: Кметът Петър Паунов присъства на откриването на новата учебна година в спортното училище"}
{"url": "http://www.focus-news.net/news/2019/09/02/2694653/kmetat-na-sofiya-yordanka-fandakova-shte-se-kandidatira-za-kmet-na-stolitsata-na-mestnite-izbori-prez-oktomvri.html", "text": "Кметът на София Йорданка Фандъкова ще се кандидатира за кмет на столицата на местните избори, които ще се състоят на 27 октомври. Това обяви тя при проверка на строителството на участъка от третата линия на метрото от пл. \"Орлов мост\" до бул. \"България\", предаде репортер на  Агенция “Фокус” .", "date": "2019.09.02", "title": "Кметът на София Йорданка Фандъкова ще се кандидатира за кмет на столицата на местните избори през октомври"}
{"url": "http://www.focus-news.net/news/2019/09/02/2694664/dots-georgi-kyuchukov-abv-darzhavata-e-dlazhna-da-se-namesi-po-vaprosa-za-legionerskata-bolest-po-nachina-koyto-e-v-drugite-darzhavi-ot-es.html", "text": "Държавата е длъжна да се намеси по въпроса за легионерската болест по начина, който е в другите държави от ЕС. Това каза доц. Георги Кючуков по време на пресконференция, предаде репортер на  Агенция „Фокус“ .  Кючуков обърна внимание на публикации в Британската преса за двама туристи, починали от легионерска болест след посещение на курорт в България. „За това събитие близките са подали съдебни искове към туроператора и към хотела, в който са били двамата туристи. Точното място за заразяване трудно може да се установи, но с основание или без основание тези публикации в Британската преса изключително лошо влияят на престижа на нашите курорти. Легионерската болест е нещо, което не бива да се подценява, за първи път е установена през 1976 г. на сбирка на американски легион в елитен хотел във Филаделфия. Досега въпреки целия прогрес на медицината смъртността е между 5 и 10 %. Ние не трябва да подценяваме разпространението на тази болест. Тя се причинява от една бактерия, която се предава чрез аерозоли: от климатици, от басейни, от устройства за охлаждане чрез водни пари. Степента на възприемчивост е много висока. Тя протича по две форми - едната е обикновено грипоподобно състояние, треска, която често пъти не се регистрира и установява, другата елегионерската болест с тази висока смъртност“, уточни още доц. Кючуков. По думите му за миналата година има 2 случая на легионерска болест през в България , а 11 хил. е броят им в Европа. „Това не говори за чистота на водите в нашите курорти, а се дължи на един единствен факт, в момента в България има две лаборатории, които имат възможността да изследват водите за тази опасна болест. През 2003 г. Министерство на здравеопазването издаде методични указания за предпазване от тази болест. За съжаление от това не последва нищо. Не излезе наредба, която е вече задължителния нормативен документ и всъщност благодарение на нехайството на държавата, Министерство на туризма, на здравеопазването изследването за това опасно заболяване е оставено на доброто желание на собствениците на хотели и басейни. За тази година от всичките наши хотели 25 са сключили договор и са направили изследвания за наличието на тази опасна инфекция във водите си“, коментира още доц. Кючуков. По думите му това още веднъж показва, че няма никаква стратегия, няма никакви задължителни мероприятия, които биха предпазили от тази болест. „Нещо повече – ние нямаме дори задължителни стандарти, по които да установим наличието на това заболяване в българските граждани. Не може да си представите, че при 11 хил. случая в Европа, само 2 са в България“, посочи още доц. Кючуков.  \r\n„Считаме и след днешния ден ще изпратим документи, ще изпратим нашия анализ на Министерство на туризма, на министерство на здравеопазването, на съответните комисии в парламента, че държавата е длъжна да се намеси по начин, по който е уреден въпроса в другите държави от ЕС поне, за да предпазим първо нашите и чуждите граждани и второ, за да издигнем престижа на нашите курорти, нашите хотели. Предлагаме пет точки, които ще ви ги прочета, те са малко по-специфични“, каза доц. Кючуков и изброи сред тях задължителни мерки за дезинфекция в хотелите, да се изследват поне два пъти годишно климатичните инсталации и  строго проследяване на състоянието на водите в басейните. Той обясни, че страната ни е предложила в ЕС и има патентно право български фирма на светофар за чистота на басейните. Кючуков поясни, че става въпрос за устройство, което да показва степента на замърсеност и риск. „Предлагаме институциите да се заинтересоват от това нещо,  което е патентовано в ЕС и в бъдеще като перспектива това да бъде един от критериите при присъждане на син флаг на съответните курорти“, заяви още доц. Кючуков.  \r\nДеница КИТАНОВА", "date": "2019.09.02", "title": "Доц. Георги Кючуков, АБВ: Държавата е длъжна да се намеси по въпроса за легионерската болест  по начина, който е в другите държави от ЕС"}
{"url": "http://www.focus-news.net/news/2019/09/02/2694659/kmetat-na-sofiya-yordanka-fandakova-sofiya-se-razviva-prez-poslednite-10-godini-ne-s-prikazki-a-s-mnogo-rabota.html", "text": "Кандидатирам се за нов мандат за кмет на София. Това заяви Йорданка Фандъкова, предаде репортер на  Агенция “Фокус” . “Обещах че ще кажа моето решение дали ще поискам отново доверието на моите съграждани в началото на септември, вече сме началото. Взех своето решение кандидатирам се за кмет на нашия град”, обяви Фандъкова. “София се развива през последните 10 години не с приказки, а с много работа. Отново ще заложа на ясен и точен график за работа. График, който включва нови проекти, нови идеи с нови хора, нова енергия, защото работата за София трябва да продължи”, добави още Фандъкова.  \r\nВиолета СИМЕОНОВА", "date": "2019.09.02", "title": "Кметът на София Йорданка Фандъкова: София се развива през последните 10 години не с приказки, а с много работа"}
{"url": "http://www.focus-news.net/news/2019/09/02/2694669/sliven-prodalzhava-saniraneto-v-grada-po-programata-za-energiyna-efektivnost.html", "text": "Продължава санирането в града по Програмата за енергийна ефективност. Това съобщиха от пресцентъра на  Общината . Санирането на блок № 58 на ул. „Йосиф Щросмайер“ стартира днес. Това е 38-ата поред сграда от общо 51, които се обновяват по Националната програма за енергийна ефективност на многофамилни жилищни сгради в Сливен. \r\nПо време на срещата си с жителите на блока,кметът Стефан Радев ги поздрави за активността по време на подаването на документите, свързани с програмата. Той изрази надежда още, че тя ще бъде подновена от правителството и повече сгради в Сливен ще бъдат с нов облик. Той пожела на всички да проявяват търпение и готовност за съдействие, за да може процесът да протича гладко и по график. Те от своя страна изказаха радостта си от факта, че жилищата им ще придобият изцяло нова визия и надежда, че сметките им за ток ще се понижат. \r\nПредстои да бъде извършена топлоизолация на външните стени, хидро и топлоизолация на покрива, ламаринена обшивка и гръмоотвод, както и подмяна на вратите на входовете. Дограмата на жилищата и общите части, която не отговаря на изискванията за енергийна ефективност, също ще бъде сменена. \r\nИзпълнител на обекта е Обединение „АВС-ЧЕРТОГ“ ДЗЗД, а строителен надзор ще упражнява „Пловдивинвест“ АД. Срокът за изпълнение е 173 календарни дни.", "date": "2019.09.02", "title": "Сливен: Продължава санирането в града по Програмата за енергийна ефективност"}
{"url": "http://www.focus-news.net/news/2019/09/02/2694667/smolyan-normalno-se-osashtestvyava-preminavaneto-prez-gkpp-zlatograd.html", "text": "Нормално се осъществява преминаването през ГКПП „Златоград“. Това съобщиха за  Радио „Фокус“ – Смолян  от ГД „Гранична полиция“. Без проблеми се преминава и през граничните пунктове „Маказа“ и „Капитан Петко войвода“. \r\nНели ГЕРГЬОВСКА", "date": "2019.09.02", "title": "Смолян: Нормално се осъществява преминаването през ГКПП „Златоград“"}
{"url": "http://www.focus-news.net/news/2019/09/02/2694668/polska-pechatna-agentsiya-mayk-pens-e-saobshtil-che-polsha-se-priblizhavat-kam-bezvizov-rezhim.html", "text": "САЩ ще включат Полша в програмата, позволяваща на чуждестранни граждани да пребивават на американска територия без виза в течение на 90 дни, когато бъдат изпълнени критериите. Това заяви в понеделник вицепрезидентът на САЩ Майк Пенс преди началото на преговорите с държавния глава на Полша Анджей Дуда, предава  Полската печатна агенция . \r\nПо думите на Пенс, „Полша се приближава към изпълнение на критериите за приемането й в програмната за безвизов режим“. „Както бе съобщено по-рано, САЩ ще вкарат Полша в тази програма, когато бъдат изпълнени критериите“, е заявил американският вицепрезидент. \r\n \r\nПревод и редакция:", "date": "2019.09.02", "title": "Полска печатна агенция: Майк Пенс е съобщил, че Полша се приближават към безвизов режим"}
{"url": "http://www.focus-news.net/news/2019/09/02/2694660/blagoevgrad-tsentralnata-izbiratelna-komisiya-naznachi-vsichki-obshtinski-izbiratelni-komisii-v-14-e-obshtini-v-oblastta.html", "text": "Централната избирателна комисия назначи всички Общински избирателни комисии в 14-те общини в област Благоевград за изборите за кметове и общински съветници, сочи справка на сайта на  ЦИК . За председатели са избрани както следва: Община Благоевград – Мартин Бусаров; Община Симитли – Величка Ушатова; Община Сатовча – Венцислав Заимов; Община Гърмен – Катя Кардашева; Община Якоруда – Петранка Кундева; Община Гоце Делчев – Иванка Кехайова; Община Кресна – Валентин Богоев; Община Сандански – Весела Цомпова-Стоянова; Община Белица – Дичка Грънчарова; Община Разлог – Елена Пандева; Община Петрич – Зорница Авгинова; Община Струмяни – Ваня Пецанова; Община Банско – Елиана Спасова и в Община Хаджидимово – Даниела Бойкова – Банева.", "date": "2019.09.02", "title": "Благоевград: Централната избирателна комисия назначи всички Общински избирателни комисии в 14-е общини в областта"}
{"url": "http://www.focus-news.net/news/2019/09/02/2694655/yordanka-fandakova-kmet-na-sofiya-napalno-zavarsheni-sa-5-km-ot-tretiya-lach-na-metroto.html", "text": "Напълно завършени са 5 км от третия лъч на метрото. Това каза кметът на София Йорданка Фандъкова, предаде репортер на  Агенция „Фокус” . „Видяхме че се работи усилено. 5 километра, през които преминахме, са готови очаквам втората половина на месец септември да бъде завършен напълно 8 км от релсовия път”, добави още Фандъкова. Тя посочи, че това е първият етап на строителството на третата линия на метрото от бул. „Владимир Вазов“ до кв. „Красно село“. „Знаете, че и депото е съвсем готово. В момента текат тестовете на влаковете. Това, което разбрах, е, че от края на месец октомври, както е по график строителните дейности навсякъде ще бъдат завършени и ще продължат тестовете на влаковете”, допълни още столичният кмет.  \r\nВиолета СИМЕОНОВА", "date": "2019.09.02", "title": "Йорданка Фандъкова, кмет на София: Напълно завършени са 5 км от третия лъч на метрото"}
{"url": "http://www.focus-news.net/news/2019/09/02/2694663/afp-uraganat-dorian-e-nanesal-znachitelni-shteti-na-13-hilyadi-postroyki-na-bahamskite-ostrovi.html", "text": "Ураганът „Дориан“ е причинил значителни щети на множество сгради на Бахамските острови, съобщиха от Червения кръст в понеделник, като предупредиха, че до 13 хиляди постройки може да са разрушени от бурята, предава  AFP . \r\n„Все още нямаме пълна картина на случилото се“, казва в изявление Суне Булоу, ръководител на Международната федерация за спешни операции на дружествата на Червения кръст и Червения полумесец в Женева. \r\n„Но е ясно, че ураганът Дориан има катастрофално въздействие“, каза той и добави, че „предвиждаме големи потребности от подслон, в допълнение към необходимостта от краткосрочна икономическа подкрепа, както и от чиста вода и здравна помощ“. \r\nУраганът „Дориан“ се приземи на Бахамите със свиреп вятър и дъжд в неделя, чудовищната буря от категория 5, разрушаваща градовете и домовете, докато се движи по неясен път към американския бряг, където стотици хиляди получиха нареждане да се евакуират. \r\nОрганизацията също предупреди, че при голямо наводнение на остров Абако е открито замърсяване на кладенци със солена вода. \r\nСъс скорост на ветровете от 295 км/ч, „Дориан“ връхлетя върху островите Абакос, в северозападната част на Бахамите, като една от най-големите бури, които някога са удряли Карибската верига. \r\n \r\nПревод и редакция:", "date": "2019.09.02", "title": "AFP: Ураганът „Дориан“ е нанесъл значителни щети на 13 хиляди постройки на Бахамските острови"}
{"url": "http://www.focus-news.net/news/2019/09/02/2694673/zamestnik-glavniyat-prokuror-ivan-geshev-grupa-za-lihvarstvo-i-reket-e-razkrita-v-stolichniya-kvartal-hristo-botev.html", "text": "Група за лихварство и рекет е разкрита в столичния квартал „Христо Ботев“. Това каза заместник главният прокурор и единствен кандидат за главен прокурор Иван Гешев на брифинг във връзка с проведената сутринта специализирана полицейска акция в столичния квартал „Христо Ботев“, предаде репортер на  Агенция „Фокус“ . Заместник-главният прокурор обясни, че в широк смисъл случаят се вписва в контекста на определението за битова престъпност: „Един от приоритетите ни с колегите от МВР е противодействието на битовата престъпност, независимо дали става въпрос за ало измами, независимо дали става дума за престъпления срещу личността или собствеността като в село Сотиря, убийството в Русе“, коментира още той. „Става дума за групи, които извършват лихварска дейност или това, което журналистите наричате рекет. Има лица, които вие наричате тартори или ромски барони, а аз ще нарека криминални авторитети“, обясни Иван Гешев.  \r\nТеодора ПАВЛОВА", "date": "2019.09.02", "title": "Заместник-главният прокурор Иван Гешев: Група за лихварство и рекет е разкрита в столичния квартал „Христо Ботев“"}
{"url": "http://www.focus-news.net/news/2019/09/02/2694671/lyubomir-anchev-direktor-na-sportno-uchilishte-vasil-levski-prez-novata-uchebna-godina-shte-se-izuchavat-shest-vida-sport.html", "text": "Започваме новата учебна година с пълни паралелки, от 5-ти до 12-ти клас.Това каза пред журналисти Любомир Анчев, директор на Спортно училище „Васил Левски” – Кюстендил, предаде репортер на  Радио „Фокус” – Кюстендил . „Децата са изключително въодушевени за началото на учебната година. Надявам се, че ще постигаме още по-големи успехи”, каза Любомир Анчев. По думите му в последните години, не само в спортните училища, има проблем по отношение на план-приема. „Ние предлагаме на всички деца, които кандидатстват при нас едни много добри условия”, каза Любомир Анчев. Според него училището разполага с изключително ерудиран екип – специалисти и треньори. Тази година в училището има 123 ученици. Те са разпределени в осем паралелки. Изучават се шест вида спорт, който са традиционни за Кюстендил – футбол, борба, художествена гимнастика, волейбол, карате и джудо. Във всяка една паралелка има прием по съответните спортове. \r\n \r\nВенцеслав ИЛЧЕВ", "date": "2019.09.02", "title": "Любомир Анчев, директор на Спортно училище „Васил Левски”: През новата учебна година ще се изучават шест вида спорт"}
{"url": "http://www.focus-news.net/news/2019/09/02/2694675/sport-ikardi-shte-premine-pod-naem-v-pszh.html", "text": "Нападателят на Интер Мауро Икарди ще подсили Пари Сен Жермен с наем до края на сезона, твърдят в Италия. Аржентинският стрелец ще премине във френския клуб, като в договора между двата клуба ще има опция за откупуване на стойност 70 милиона евро. Интер се опитва да се освободи от доскорошния любимец на тифозите. В последните седмици името на Мауро беше свързвано силно с Ювентус и Наполи. 26-годишният голаджия премина на “Джузепе Меаца” през 2013 година, стана идол на феновете, но приказката му завършва с много напрежение между двете страни.", "date": "2019.09.02", "title": "Спорт: Икарди ще премине под наем в ПСЖ"}
{"url": "http://www.focus-news.net/news/2019/09/02/2694680/ministarat-na-turizma-nikolina-angelkova-shte-prisastva-na-zakrivaneto-na-arheologicheskiya-sezon-na-krepostta-misionis-kray-targovishte.html", "text": "В 16.30 часа на 3 септември на разкопките в древния град Мисиноис край Търговище ще се състои пресконференция за закриване на археологическия сезон. Това съобщиха от  Община Търговище . Археолозите Ангел Конаклиев и проф. Николай Овчаров ще запознаят присъстващите с разкритията, направени през археологическото лято. Ще присъстват министърът на туризма Николина Ангелкова и кметът на Търговище д-р Дарин Димитров.", "date": "2019.09.02", "title": "Министърът на туризма Николина Ангелкова ще присъства на закриването на археологическия сезон на крепостта „Мисионис“ край Търговище"}
{"url": "http://www.focus-news.net/news/2019/09/02/2694670/kmetat-na-sofiya-yordanka-fandakova-reshenieto-mi-da-se-kandidatiram-za-kmet-v-nikakav-sluchay-ne-e-spontanno.html", "text": "Решението ми да се кандидатирам за кмет в никакъв случай не е спонтанно. Това заяви кметът на София Йорданка Фандъкова, предаде репортер на  Агенция „Фокус” . „То се основава на чувството ми за отговорност към голямото доверие, което получавам през всички тези години за промяната на града. Обратното според мен би означавало предателство към това доверие, към усилията за промяна. Не само моите, но и на всеки един гражданин на нашия град”, обясни столичният кмет. Фандъкова коментира, че има предложа 3 основни големи задачи за града за следващия период, които предстои да предложи. „На първо място активната целенасочена работа в кварталите - малките улици, междублоковите пространства, паркирането. На второ място продължаваме работата да превърнем София в зелен и чист град. Това са зеленият ринг, който подготвяме, който ще свърже кварталите на София с парковете”, добави още Фандъкова. По думите ѝ осем нови парка са подготвени за следващия период, осен тях подготвени са и зелените коридори и зелен пояс, който предстои да продължим да засаждаме около София. „Усилията ни за по-чист въздух, да приключим реализацията на двата големи проекта за подмяна на битовото отопление, както разбира се намаляването на замърсяването от транспорт”, посочи още Фандъкова. Тя допълни, че на трето място ще обърне внимание на дигитализацията и активното използване на технологиите в работата на общината. „С цел по-голяма прозрачност, по-голям контрол и удобство и за хората и за бизнеса”, добави още тя. „Разбира се най-големият стратегически проект на града трябва да продължи, това е метрото. Строителството на метрото не трябва да спира, заедно с околовръстния път. Очакваме да започне разширението на южната дъга от Младост до АМ „Тракия” от този месец и разбира се вътрешните рингове, които да облекчат трафика в града”, коментира Фандъкова.  \r\nВиолета СИМЕОНОВА", "date": "2019.09.02", "title": "Кметът на София Йорданка Фандъкова: Решението ми да се кандидатирам за кмет в никакъв случай не е спонтанно"}
{"url": "http://www.focus-news.net/news/2019/09/02/2694677/mladen-marinov-chetirima-dushi-sa-zadarzhani-pri-spetsaktsiyata-v-hristo-botev.html", "text": "Четирима души са задържани при спецакцията в „Христо Ботев“. Акцията на полицията и жандармерията в столичния квартал „Христо Ботев“ е срещу организирана престъпна група, която се занимава с незаконна лихварска дейност. Това каза министърът на вътрешните работи Младен Маринов, предаде репортер на  Агенция „Фокус“ . „Тази дейност предполага и силови действия срещу тези, които не си обслужват взетите заеми – рекет, изнудване и т.н. Към момента са арестувани 4 човека“, заяви той. Той допълни, че всичко е в развитие и Специализираната прокуратура би трябвало да даде повече информация по случая. \r\nЗорница КОСТАДИНОВА", "date": "2019.09.02", "title": "Младен Маринов: Четирима души са задържани при спецакцията в „Христо Ботев“"}
{"url": "http://www.focus-news.net/news/2019/09/02/2694676/blagoevgrad-parvi-festival-na-myuzikala-i-operetata-festival-na-myuzikala-i-operetata-shte-se-provede-na-gradskiya-ploshtad-v-petrich-na-6-i-7-septemvri.html", "text": "Фестивал на мюзикъла и оперетата ще се проведе на открита сцена на градския площад в Петрич на 6 и 7 септември. Това съобщиха от пресцентъра на  Община Петрич . Откриването на новия формат от културния календар на Община Петрич ще бъде в 20.00 часа на 6 септември с мюзикъла „Криворазбрана цивилизация\", постановка на музикално-драматичен театър „Константин Кисимов\" - Велико Търново. На 7 септември от 10.30 часа ще бъде представен музикално-театралният спектакъл \"Пипи дългото чорапче\" по романа на Астрид Линдгрен. В същия ден от 20.30 часа на сцената на градския площад започва мюзикълът \"Зоро\", постановка на Държавна опера Варна с използването на 3D mapping. Мюзикълът пресъздава легендарната история за романтичния герой Зоро и борбата на доброто срещу злото, с музиката на прочутите Джипси Кингс, необикновени певческо-актьорски превъплъщения, зрелищни борби с шпаги и невероятни каскади, всичко обгърнато във вихъра на магическото фламенко. Всеки желаещ може да се потопи в невероятната атмосфера на едно уникално сценично изкуство, което съчетава по неповторим начин магията на живото музикално изпълнение, танца и театъра.", "date": "2019.09.02", "title": "Благоевград: Първи фестивал на мюзикъла и оперетата Фестивал на мюзикъла и оперетата ще се проведе на градския площад в Петрич на 6 и 7 септември"}
{"url": "http://www.focus-news.net/news/2019/09/02/2694679/rumen-petkov-abv-ne-rabotya-s-faksove-ot-mnogo-godini-veroyatno-pri-g-n-karakachanov-tova-e-nivoto.html", "text": "Не работя с факсове от много години, вероятно при г-н Каракачанов това е нивото. Това каза лидерът на АБВ Румен Петков по време на пресконференция, предаде репортер на  Агенция „Фокус“ . Във връзка с притесненията на министъра на отбраната Красимир Каракачанов това какви факсове от Русия получава Румен Петков и как му се отразяват септемврийските жеги, лидерът на АБВ отговори: „Днес изпращам на министър-председателя писмо, писано на климатик с приложение, факсът, който съм получил от Чехия. За да успокоя широката публика - не работя аз с факсове, от много години. Вероятно при г-н Каракачанов това е нивото. Второ съм кораво лапе от Плевен, свикнал съм на жеги и студ. Гастрольорите в Плевен очевидно това им влияе на килограмите. Г-н Каракачанов е минавал край Плевен години наред. Той е гастрольор той не познава тази амплитуда - минус 20 градуса, плюс 40 градуса\", каза Петков и обърна внимание, че Каракачанов бе водач на листата на ВМРО на парламентарните избори през 2017 г. „Понеже се безпокоим за факсовете от Русия, днес ще пратя на премиера факса от Чехия“, допълни още Петков.  „Много ще ми бъде интересна реакцията на премиера като прочете факса от Чехия. Много ще ми бъде интересно гастрольорът Каракачанов как ще реагира на този факс. Той е изключително занимателен“, допълни още лидерът на АБВ. Петков припомни, че размяната на реплики между него и военния министър Каракачанов е обществената поръчка за ремонта и модернизацията на самолетите L-39. „На обществената поръчка се явяват две компании. Едната с всички лицензии и сертификати за производство на резервни части, инженеринг и т.н. Другата няма лиценз за нищо. Другата нито има технологична документация, нито може да работи с резервни части на компания, още по-малко може да се говори за модернизация на самолетите. Министерство на отбраната е избрало компанията, която няма никакви лицензи“, допълни още лидерът на АБВ. Той изрази убедеността си, че това от страна на министъра на отбраната е саботаж на усилията на министър-председателя да възстанови Военновъздушното училище в Долна Митрополия. „Дали този саботаж е резултат на некадърие, на корупционен натиск, на климатици, не мога да преценя“, допълни още Румен Петков. „Днес не по факса, с пощенски гълъб пращаме писмото на министър-председателя. На президента, на министъра-председателя и на председателя на Народното събрани“, допълни Петков.  \r\n Деница КИТАНОВА", "date": "2019.09.02", "title": "Румен Петков, АБВ: Не работя с факсове от много години, вероятно при г-н Каракачанов това е нивото"}
{"url": "http://www.focus-news.net/news/2019/09/02/2694672/zhasmina-shtalder-maystorski-klas-po-operno-peene-e-edin-ot-novite-momenti-v-programata-na-myuzik-kampus-balchik.html", "text": "Майсторски клас по оперно пеене е един от новите моменти в програмата на „Мюзик кампус –Балчик“. Това съобщи на пресконференция в Държавния културен институт – Културен център (ДКИ-КЦ) „Двореца“ в Балчик, който е домакин на международния музикален форум, Жасмина Щалдер, председател на Сдружение „Култура край границата“, организатор на събитието, предаде кореспондент на  Радио „Фокус” – Варна . Друг нов момент в тазгодишното издание е участието на двама преподаватели от чужбина. Това са Марк Тоотен от Холандия, който преподава виола в университета в Маастрихт, и Карел Босхотен, цигулар, който работи и живее в Швейцария. 10 млади музиканти от Австрия, Полша, Финландия и Словакия ще посещават майсторските класове по оперно пеене. В самия кампус участват още музиканти от Швейцария, България, Холандия и Белгия, общо участниците са 33-ма. Всички участници от България са със стипендии и така е от самото начало на музикалния фестивал, посочи Жасмина Щалдер. Идеята е младите музиканти в нашата страна да имат възможност да обогатят творческия си опит и да създадат нови творчески контакти. Музикантите са от трите музикални училища в София, Пловдив и Варна и от два университета. Както и в предишни издания концертите ще се състоят в Каменна зала, където е подредена изложба „Знаци на звука“ на Стела Василева. Сценографията и неповторимият чар на това събитие са дело на Юлияна Войнова-Найман. Държавният културен институт „Двореца“ е домакин за 6-ти път на Международния музикален фестивал „Мюзик кампус – Балчик“ - майсторски класове и концерти. От 1 до 10 септември ще продължи форумът в Културния център край морето. Проектът се провежда под патронажа на Сдружение „Култура край границата“, с подкрепата на Държавен Културен Институт - Културен център „Двореца“. Културният форум дава възможност на млади български творци - музиканти за срещи и изяви. По време на тазгодишното издание  майсторските класове ще се водят от някои световно признати имена в областта на музиката, като Александру  Гавриловичи от Швейцария – цигулка, арт директор на фестивала, Ирина Гавриловичи от Австрия - оперно пеене, Туула Халстром от Филандия - клавирен съпровод на оперно пеене, Стефан Хаджиев от България - виолончело, Марк Тотен от Холандия – виола, и Владимир Лакатос от Германия - камерна музика. Всяка година като съпътстваща проява към фестивала ДКИ – КЦ „Двореца“ представя изложба на съвременен, млад автор. В дните до 9 септември в Каменна зала гостите могат да разгледат изложбата. Входът за всяка една от концертните вечери е свободен. Концертите започват на 6 септември. Ще бъдат представени в Каменна зала с начален час 20,00. Подробности за програмата на концертите и имената на участниците в „Мюзик кампус – Балчик“ са публикувани на интернет страницата на фестивала.  \r\nЖулиета НИКОЛОВА", "date": "2019.09.02", "title": "Жасмина Щалдер: Майсторски клас по оперно пеене е един от новите моменти в програмата на „Мюзик кампус –Балчик“"}
{"url": "http://www.focus-news.net/news/2019/09/02/2694678/defence-blog-vms-na-sasht-evakuira-desetki-boyni-korabi-v-ochakvane-na-uragana-dorian.html", "text": "Командването на Южното командване на Военноморските сили (ВМС) на САЩ/4-ти флот нареди на десетки бойни кораби от военноморската база в Мейпорт да се изтеглят на север заради приближаването на урагана „Дориан“ към атлантическото крайбрежие на щатите Южна Каролина и Джорджия, съобщава американското онлайн издание  Defence Blog . \r\n„Нашият първи приоритет винаги трябва да бъде сигурността на нашите кораби и самолети, както и на нашите моряци и семейства. Местим нашите кораби и самолети, за да предотвратим потенциални щети. Когато състоянието на техническото обслужване предотвратява избягването на бури, ние предприемаме допълнителни предпазни мерки, за да защитим най-добре тези единици“, заяви командващият контраадмирал Дон Д. Габриелсън. \r\n \r\nПревод и редакция:", "date": "2019.09.02", "title": "Defence Blog: ВМС на САЩ евакуира десетки бойни кораби в очакване на урагана „Дориан“"}
{"url": "http://www.focus-news.net/news/2019/09/02/2694674/kmetat-na-sofiya-yordanka-fandakova-horata-shte-reshat-kakav-shte-bade-rezultatat-ot-izborite.html", "text": "Хората ще решат какъв ще бъде резултатът от изборите. Това заяви кметът на София Йорданка Фандъкова, предаде репортер на  Агенция „Фокус” . „Ние сме готови да работим, подготвили сме нашата програма, която ще представим с тези важни задачи и приоритети. За мен винаги проектите на града са били най-важните”, добави Фандъкова. Тя коментира, че преди 10 години нейният екип е започнал работа в условията на тежки кризи, които като че ли тогава нямаха решение, но днес вече никой не помни тези кризи. „За хората е важно какво се случва и какво предстои да се случва в града. Високо ценя активната гражданска енергия, която имаме през последните години. За мен това е и най-важната обратна връзка за това, което правим, защото колкото повече хора са ангажирани с работата за града, с усилията да направим живота по-добър, толкова по-сигурно е, че това ще се случи по-бързо”, обясни още Фандъкова. „Наложихме много сериозна скорост на промяната, това като че ли изглежда нормално и естествено днес, но то се дължи на много и активна работа за София”, допълни Фандъкова. „Госпожа Манолова още не е обявила дали се кандидатира или не. Резултатите ще покажат хората и желанието на хората за продължаване работата за промяна на града\", посочи тя. \r\nВиолета СИМЕОНОВА", "date": "2019.09.02", "title": "Кметът на София Йорданка Фандъкова: Хората ще решат какъв ще бъде резултатът от изборите"}
{"url": "http://www.focus-news.net/news/2019/09/02/2694682/zamestnik-glavniyat-prokuror-ivan-geshev-prokuraturata-i-mvr-imat-dalg-kam-balgarskite-grazhdani-po-segmenta-bitova-prestapnost.html", "text": "Държавата, прокуратурата и МВР имат дълг към българските граждани по сегмента „Битова престъпност“. Това каза заместник главният прокурор и единствен кандидат за главен прокурор Иван Гешев на брифинг във връзка с проведената сутринта специализирана полицейска акция в столичния квартал „Христо Ботев“, предаде репортер на  Агенция „Фокус“ . Заместник-главният прокурор изтъкна, че работата в сегмента с битовата престъпност е приоритет в работата на институциите в бъдеще, а и в последните 7 - 8 месеца: „Това е сегмент на престъпността, където може, дори при сега съществуващото законодателство и организация да има доста по-драстичен резултат при активна работа на МВР и прокуратурата“, обясни Гешев. Той посочи, че институциите са наясно, че резултатите към намаляването на битовата престъпност имат и социален, и икономически аспект. „Говорим и за образование, и за работа, което не е в компетентността на прокуратурата, но в сегмента „Спазване на закона“ МВР и прокуратурата могат да направят много и съм сигурен, че ще направим“, заяви още заместник-главният прокурор. Гешев посочи, че богатите хора би трябвало да имат по-големи задължения към държавата и да плащат данъците си: „Говорим за това, че колкото повече български граждани, които спазват закона, са богати, толкова по-добре ще живеем всички и толкова по-добре ще бъде за държавата“, поясни той.  \r\nТеодора ПАВЛОВА", "date": "2019.09.02", "title": "Заместник-главният прокурор Иван Гешев: Прокуратурата и МВР имат дълг към българските граждани по сегмента „Битова престъпност“"}
{"url": "http://www.focus-news.net/news/2019/09/02/2694686/lyubomira-gancheva-abv-yuzhen-potok-i-byal-potok-si-prilichat-po-tova-che-balgariya-po-nikakav-nachin-ne-uchastva-v-tyah.html", "text": "„Южен поток“ и „Бял поток“ си приличат по това, че България по никакъв начин не участва в тях. Това каза заместник-председателят на АБВ Любомира Ганчева по време на пресконференция, предаде репортер на  Агенция „Фокус“ . „Както стана дума днес, ще коментираме един газов проект „Бял поток“, за който не се говори много. По какво си приличат „Бял поток“  и „Южен поток“ по това, че България по никакъв начин не участва в тях. Проектът „Бял поток“ официално е  стартирал 2013 г. с очаквания 2022 г. да бъде факт. Това е един проект, който ще докарва газ от Туркменистан за цяла Европа, но който изцяло заобикаля България. Пред вас има една карта, която показва всъщност как ще стартира проекта от Туркменистан, Азербайджан, Грузия, Черно море, Румъния и Западните Балкани. Това е проект с мащаб 20 млрд. кубични метра газ. До 2022 г. трябва да влезе в сила. В момента ЕК и Европа със своите институции го е припознала като важен проект с цел диверсификацията в доставките на природен газ. За него в момента се харчат европейски пари и докрая на 2019 г. трябва да приключи първата фаза на проектни проучвателни дейности. Какво се случва в  геополитическата координатна система. До края на тази година приключва споразумението между Украйна и Русия за пренос на природен газ. Едно споразумение, което за 2018 г. украинската компания е регистрирала 500 млн. долара и ли 20 млрд. кубични метра газ. Този договор до няколко месеца няма да бъде факт и за момента няма индикации да бъде потвърден и удължен. Само че в същото време втората тръба  на „Турски поток“.  В същото време втората тръба на „Турски поток“ трябваше да замени този пренос на газ“, алармира Любомира Ганчева. Тя припомни, че от АБВ са единствените, които още януари месец са сигнализирали, че по начина, по който се случва процесът в България този срок няма да се спази. „За съжаление днес 9 месеца по-късно това е абсолютен факт. \r\nДеница КИТАНОВА", "date": "2019.09.02", "title": "Любомира Ганчева, АБВ: „Южен поток“ и „Бял поток“ си приличат по това, че България по никакъв начин не участва в тях"}
{"url": "http://www.focus-news.net/news/2019/09/02/2694683/kardzhali-masirana-dezinfektsiya-na-vodoprovodnata-mrezha-v-kardzhali-momchilgrad-i-48-sela-ot-sistema-borovets-shte-bade-izvarshena-na-3-septemvri.html", "text": "Масирана дезинфекция на водопроводната мрежа в Кърджали, Момчилград и 48 села от система - Боровец ще бъде извършена на 3 септември. Това съобщи за  Радио „Фокус“  инж. Славчо Славков, директор на ВиК - Кърджали. Процедурата ще започне в 8.00 часа сутринта на 3 септември и ще продължи до 8.00 часа на следващия ден. През този ден водата ще бъде с високо съдържание на хлор и няма да бъде годна за пиене и готвене. „Масираната дезинфекцията правим на 3 септември, така че през целия ден няма да бъде годна за питейни нужди, а само за битови. Уведомени са и община, Регионалната здравна инспекция, на сайта ни е качена информацията. Увеличава се хлорта на входа на пречиствателната станция, водата ще бъде наситена с повече хлор, но ако се изварява, може да се използва и за пиене. Всяка всяка година правим по едно и също време тази рутинна планова дезинфекция“, обясни инж. Славков. \r\nДиректорът на ВиК - Кърджали добави, че в началото на месец септември стартира една реконструкция на колектор в града. „В инвестиционната програма сме предвидили реконструкция на Колектор 5 и на връзката между Колектор 5 и Колектор 7. Това е в района на бензиностанция „Лукойл“, до яза на Водното огледало. Изкопът е доста дълбок, така че не е извършена връзката между двата колектора и смятаме да включим точно тази връзка в нашата инвестиционна програма. Работата ще продължи може и седмица, и десетина дена“, посочи директорът Славчо Славков. \r\nОтносно мащабната инвестиция от 67 милиона лева за втория етап на водния цикъл на Кърджали, директорът на ВиК каза, че в началото на септември чакат да мине последната ревизия и да одобрят инвестицията от управляващият орган МОСВ. „Чакаме да подпишем договор с управляващия орган МОСВ и да започнем да провеждаме търговете. Това ще се случи от септември месец. Има график за месеца, по който ще бъдат обявени търговете. Тече срок за разглеждане, за подаване на документи. Ако няма обжалвания, до края на годината би трябвало да приключим и в началото на следващата година да има вече изпълнители. За 67 милиона лева е обществената поръчка, ние сме одобрени сред 14 ВиК от цялата страна“, подчерта инж. Славчо Славков.  \r\nВиК операторът на Кърджали ще бъде финансиран по Оперативна програма „Околна среда 2014-2020“ в размер общо на 1,2 млрд. лв. за изграждане на водопроводи, канализация, пречиствателни и помпени станции. Строителството ще започне в началото на 2019 г. в общо 14 области на страната. \r\nДарина ДЕЕНИЧИНА", "date": "2019.09.02", "title": "Кърджали: Масирана дезинфекция на водопроводната мрежа в Кърджали, Момчилград и 48 села от система - Боровец ще бъде извършена на 3 септември"}
{"url": "http://www.focus-news.net/news/2019/09/02/2694687/zhivko-tabakov-obshtinski-savet-burgas-shte-vnesa-pitaniya-do-ministerstvoto-na-kulturata-i-do-obshtina-burgas-otnosno-sabaryaneto-na-hadzhipetrovata-melnitsa.html", "text": "Ще внеса две питания – до Министерството на културата и до Община Бургас, относно събарянето на Хаджипетровата мелница в Бургас. Това каза пред журналисти общинският съветник Живко Табаков, предаде репортер на  Радио „Фокус“ – Бургас . Табаков добави, че според сигнала, достигнал до него, събарянето на мелницата ще се осъществи до края на настоящата година. „Питането ми до Министерството на културата ще цели да разберем дали някога Хаджипетровата мелница е била паметник на културата. Питането до Община Бургас ще цели да разберем дали има издадени строителни разрешителни за изграждането на нова билдингоподобна сграда и има ли издадено разрешително за събарянето на мелницата и административната сграда към нея. Смятам, че, когато говорим за туризъм, за последователни политики и за запазване културното наследство на Община Бургас, не трябва да се проявява лицемерие. Смятам, че, когато говорим за „Александровска“, „Богориди“ и прилежащите им улици и културните ценности, които притежаваме там, те трябва да бъдат запазени. Площад „Тройката“ е един от знаковите площади на Бургас“, отбеляза Табаков. Той припомни, че през 1872 г. „Големите български мелници“ са създадени от Иван Хаджипетров и са функционирали малко над 120 години. „През 2001 г. бургаските мелници обявиха своя фалит. След приватизацията, предприятието беше препродадено няколко пъти и се стигна дотам, че едно от най-големите ни предприятия, което е ковало историята на Бургас, достигна до цех за пакетиране на брашно“, посочи още Табаков. Според него като граждани не трябва да допускаме да бъде съборена мелницата, а историята ѝ трябва да бъде запазена. „Смятам, че тези мелници са едната от ценностите, които притежаваме“, каза още общинският съветник. \r\nМария ПОПЧЕВА", "date": "2019.09.02", "title": "Живко Табаков, Общински съвет - Бургас: Ще внеса питания до Министерството на културата и до Община Бургас относно събарянето на Хаджипетровата мелница"}
{"url": "http://www.focus-news.net/news/2019/09/02/2694685/stabilno-e-sastoyanieto-na-mazha-prostrelyan-pri-lov-v-elenskiya-balkan.html", "text": "Стабилно е състоянието на мъжа, прострелян при лов в Еленския балкан. Той е настанен в Реанимацията на МОБАЛ „Д-р Стефан Черкезов“ уточни за  Радио „Фокус“ – Велико Търново  Мирела Дончева, пиар на лечебното заведение. Тя поясни, че пострадалият е приет с огнестрелна рана в бедрото и в хеморагичен шок. „Веднага е бил приведен в операционната, където ортопедът д-р Красимир Пътов, съдовият хирург д-р Ангел Григоров, анастезиологът д-р Ваня Лъчезарова, анестезиологичната сестра Ваня Чорбаджийска и операционната сестра Мария Гецова са извършили животоспасяваща операция“, допълни Мирела. Мъжът вече е стабилизиран и се възстановява. Предстои да му бъде извършена операция на раздробеното бедро. \r\nЛуиза ТРАНЧЕВА", "date": "2019.09.02", "title": "Стабилно е състоянието на мъжа, прострелян при лов в Еленския балкан"}
{"url": "http://www.focus-news.net/news/2019/09/02/2694688/lyubomira-gancheva-abv-evropa-ne-vyarva-che-balgariya-e-v-sastoyanie-i-che-mozhe-da-se-razchita-na-neya-za-golemi-proekti.html", "text": "Европа не вярва, че България е в състояние и че може да се разчита на нея за големи проекти. Това каза заместник-председателят на АБВ Любомира Ганчева по време на пресконференция във връзка с „Бял поток“, предаде репортер на  Агенция „Фокус“ . „Няма как да успеем за 1 януари да работи втората тръба на „Турски поток“, която минава през България и тя да пренася природен газ. На този фон в Европа официално вече се говори за „Бял поток“. Европа не вярва, че в България е в състояние и че на България може да се разчита за едни големи проекти“, каза още Ганчева. Тя заяви, че ако през Средновековието са се борили две големи цивилизации коя точно да покръсти България и страната ни е била на кръстопът, защото от държавата ни е зависил целия континент и неговото бъдеще, в момента всички Велики сили се опитват да заобиколят страната ни. „Абсолютно случайно или неслучайно ние на първо място се отказахме от „Южен поток“. Отказахме се от него, който ни гарантираше 400 млн. лв. на година транзитни такси. За радвахме се, че го заменяме с втората тръба на „Турски поток“, при който с 35% е по-малък преносът на количеството газ и като платим таксите на Турция, в момента щяхме да се радваме на 218 млн. лв. на година приходи. Сега обаче правим така, че да си спънем сами проекта. Няма основна причина защо този проект не е изпълнен в срок и защо досега правителството и няколко поредни правителства съсипват „Южен поток“, съсипват строежа на втора тръба на „Турски поток“ и дали това не е удобната причина да бъде удължен един проект на пренос на газ между Русия и Украйна, от които ще печели Украйна. Ще печели Турция, на която си отдаваме изцяло газоразпределителното място в Европа и защо всички енергийни проекти изцяло заобикалят България“, допълни още Ганчева. \r\nДеница КИТАНОВА", "date": "2019.09.02", "title": "Любомира Ганчева, АБВ: Европа не вярва, че България е в състояние и че може да се разчита на нея за големи проекти"}
{"url": "http://www.focus-news.net/news/2019/09/02/2694691/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще проследим актуалните теми за Община Петрич. В навечерието сме на първия учебен ден – 15 септември. В тази връзка няма как да не засегнем темата за броя на първокласниците в общината.  В рубриката „Пътуване до“ днес ще стигнем до село Старчево, за да Ви покажем с какво може да Ви изненада то. Античен град Хераклея Синтика многократно увеличи броя на туристите в Петричко. Разкопките там продължават и в момента с финансиране от Министерски съвет. Какви са новите открития на обекта ще попитаме доц. д-р Людмил Вагалински, археолог от Националния археологически институт с музей към Българската академия на науките (НАИМ към БАН) и ръководител на проучванията на обекта. В Петрич започва асфалтиране на участъци от общинската пътна мрежа. Ще Ви представим повече информация по темата. \r\n \r\nОчакваме и Вас на телефоните в студиото 0885 303 373 и 073/ 88-55-81 или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\n \r\nСлушайте предаването „Петрич – древен и вековечен“, за да опознаете, но и да обикнете древната и вечна – Община Петрич. \r\n \r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Натали Стефанова.", "date": "2019.09.02", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/09/02/2694681/rumen-petkov-abv-trepetat-dali-maya-manolova-shte-se-kandidatira-za-kmet-ili-ne-ne-mi-dava-mira.html", "text": "Този трепет не ми дава мира. Това каза лидерът на АБВ Румен Петков по време на пресконференция в отговор на въпрос как ще коментира информацията дали Мая Манолова ще се кандидатира за кмет на София, или не, предаде репортер на  Агенция „Фокус“ . „Нека да видим кои са кандидатите. Как да реагирам. С трепет – г-жа Манолова ще се кандидатира ли, няма ли да се кандидатира. Сън не лова от тази работа“, заяви още Петков. По отношение на кандидат-кмета на София Петков посочи, че на 4 септември е конференцията на Столичната организация, която ще вземе съответните политически решения. „Не мога аз или който и да е от нас да говори от името на конференцията“, допълни Петков. Той посочи, че са разсъждавали за възможни номинации за кмет на София. Лидерът на АБВ подчерта, че не е прилично да се говори преди решението на столичната организация на партията. \r\nДеница КИТАНОВА", "date": "2019.09.02", "title": "Румен Петков, АБВ: Трепетът дали Мая Манолова ще се кандидатира за кмет, или не, не ми дава мира"}
{"url": "http://www.focus-news.net/news/2019/09/02/2694694/rumen-petkov-abv-prodalzhavame-da-tvardim-che-silnoto-za-balgariya-i-evropa-reshenie-e-pryakata-dostavka-na-ruska-gaz-za-kontinenta-chrez-stranata-ni.html", "text": "Продължаваме да твърдим, че силното за България и Европа решение е пряката доставка на руска газ за континента чрез страната ни. Това каза лидерът на АБВ Румен Петков по време на пресконференция във връзка с „Бял поток“, предаде репортер на  Агенция „Фокус“ . „Драматизмът в случая има конкретни финансови измерения. Ние продължаваме да твърдим, че силното за България и Европа решение е пряко доставка на руска газ за Европа чрез България. Сега ние в Европа ще плащаме транизтна газ на Турция. Няма никакъв разумен аргумент защо това трябва да се прави. Второ,  ние вече губим десетина милиарда и повече кубика газ транзит, който Турция пряко ще взима от Русия. Досега този газ минаваше през България. Неспособността на поредица български правителства доведе до това разбирателство между Русия и Турция и те изградиха проекта „Турски поток“, подчерта Петков. „Много именити наши политици -  Радан Кънев, Мартин Димитров, Светослав Малинов и кой ли не обясняваха, че „Турски поток“ няма да има и че това е спекулация. „Турски поток“ е факт и ние губим от това, че вече има „Турски поток“ стотици милиони годишни такси. Липсата сега практически на време за изграждането на втората  тръба през България е изцяло по вина  на българското правителство. Не знам дали си спомняте ажиотажа печели Саудитска Арабия после през не помня кой инструмент отменихме обявения резултат на Саудитска Арабия“, коментира Петков. Той посочи, че вече сме септември и не е започнало изграждането на тръбата ,говорим за 470 км. „Няма такъв консорциум в света, който да успее да изгради 470 км тръба за три месеца. Нали разбирате, че декември не е месецът, в който може да кипи усилено изграждане на тръбопровода“, допълни още Петков. Според него Русия не може да си позволи политически да остави Европа без газ. По думите му затова Европа гледа с недоверие на нас. \r\nДеница КИТАНОВА", "date": "2019.09.02", "title": "Румен Петков, АБВ: Продължаваме да твърдим, че силното за България и Европа решение е пряката доставка на руска газ за континента чрез страната ни"}
{"url": "http://www.focus-news.net/news/2019/09/02/2694684/shumen-dve-ognishta-na-afrikanska-chuma-po-svinete-pri-porodata-iztochnobalkanska-svinya-sa-obyaveni-v-grad-smyadovo-i-v-zemlishteto-na-s-veselinovo.html", "text": "Две огнища на африканска чума по свинете при породата източнобалканска свиня са обявени в град Смядово и в землището на с. Веселиново. Информацията потвърди за  Радио „Фокус“ - Шумен  Петко Шаренков, заместник областен управител на Шумен. Изпратените проби са били положителни за заболяването. В огнището в Смядово са ликвидирани 103 прасета, загробени са на определеното за целта място, съгласувано с РИОСВ, ВиК, Басейнова дирекция „Черноморски басейн“. Днес до обяд са били и загробени и 58 животни от село Веселиново. Данните от инвентаризацията на свиневъдните обекти в областта сочат, че в региона се отглеждат 16 стада порода „Източнобалканска свиня“ с 1440 броя свине. „Особеността при тази порода е свободното пасищно отглеждане, животните се отглеждат навън целогодишно  и набавят от 70 - 80% от храната си. Породата е изключително ценна в генетично отношение, с пълната пригодност към местните климатични условия и трябва да направим всичко възможно да я съхраним“, каза Петко Шаренков. Нормативното изискване е собствениците да изградят временни заграждения на определен пасищен район, в които да настаняват отглежданите свине през нощта, при повишен епизоотичен риск животните трябва да се приберат във временни заграждения за по-продължителен период от време, без да излизат на паша. На 3 септември от 10.00 часа в Областна администрация - Шумен ще се проведе поредното заседание на Областната епизоотична комисия. \r\nИвелина ИВАНОВА", "date": "2019.09.02", "title": "Шумен: Две огнища на африканска чума по свинете при породата източнобалканска свиня са обявени в град Смядово и в землището на с. Веселиново"}
{"url": "http://www.focus-news.net/news/2019/09/02/2694692/glavniyat-sekretar-na-mvr-ivaylo-ivanov-pet-litsa-sa-zadarzhani-vav-vrazka-s-razkritata-prestapna-grupa-za-lihvarstvo-v-kvartal-hristo-botev-grupata-se-e-zanimavala-i-s-narkotichni-veshtestva.html", "text": "Пет лица са задържани във връзка с разкритата престъпна група за лихварство в столичния квартал „Христо Ботев“, имаме данни, че групата се е занимавала и с наркотични вещества. Това каза главният секретар на МВР Ивайло Иванов на брифинг във връзка с проведената сутринта специализирана полицейска акция в столичния квартал „Христо Ботев“, предаде репортер на  Агенция „Фокус“ . Иванов посочи още, че групата е развивала дейността си от 2015 година и изброи кои са причините, поради които такива случаи са по-трудни за разкриване. „В такива райони обществото е по-затворено, те се страхуват да подават сигнали, по-трудно се намират свидетели“, добави той. „Всички лица, които са набелязани за задържане, са членовете на тази организирана престъпна група, като някои от тях са в родствена връзка, две от тях са на крехка възраст, но пълнолетни. Три от лицата са криминално проявени, освен с лихварство и рекета“, добави още той. Иванов обясни, че събирането на доказателства по случая продължава и се надява след приключването на следствените действия разкритата днес престъпна група ще остане в миналото. \r\nТеодора ПАВЛОВА", "date": "2019.09.02", "title": "Главният секретар на МВР Ивайло Иванов: Пет лица са задържани във връзка с разкритата престъпна група за лихварство в квартал „Христо Ботев“, групата се е занимавала и с наркотични вещества"}
{"url": "http://www.focus-news.net/news/2019/09/02/2694689/pazardzhik-otbelyazaha-134-godini-ot-obyavyavaneto-na-saedinenieto-v-panagyurishte-s-blagodarstven-moleben.html", "text": "134 години от обявяването на Съединението в Панагюрище бяха отбелязани с благодарствен молебен на площад „20 април“, съобщиха от  общинската администрация  в Панагюрище. Оттам допълниха, че след молебена с поклонение и полагане на цветя пред паметната плоча е почетена паметта на участниците в провъзгласяване на Съединението в средногорския град на 2 септември. За събитията, случили се в Панагюрище на 2-ри септември, във вестник „Борба“, Захари Стоянов, изписва следните думи : „Живейте панагюрци. Костите на Бенковски, на Волова, на Икономова и на другите тържествуват“.", "date": "2019.09.02", "title": "Пазарджик: Отбелязаха 134 години от обявяването на Съединението в Панагюрище с благодарствен молебен"}
{"url": "http://www.focus-news.net/news/2019/09/02/2694699/dots-valeri-yotov-arheolog-prouchihme-novi-sektori-ot-ulichnata-i-vodosnabditelnata-sistema-na-malkiya-pristanishten-grad-kray-byala.html", "text": "Проучени са нови сектори от уличната, водоснабдителната и канализационната система на античния малък пристанищен град на нос Свети Атанас край Бяла. Това каза в интервю за предаването „Съкровищница на тайните“ на  Радио „Фокус“  доц. д-р Валери Йотов, научен ръководител на археологическите разкопки на нос Свети Атанас край Бяла. „Добра находка е разкриването на някои сектори от уличната система на пристанищния град, която е изградена вероятно в V век и основно е съществувала в VI век. На някои места тя е с големи плочести камъни, което означава масивно строителство и сериозно като инфраструктура съоръжение. На други места тя е просто калдъръм - само с набити в настилката дребни камъни и фрагменти от керамика, но дава възможност за движение дори в лоши атмосферни условия“, обясни археологът. През този 11-ти археологически сезон на обекта на нос Свети Атанас е разрит и основният канал за отточни води, източно от който се намира и водопроводна система на пристанищния град. „Това също е интересна и важна част за инфраструктурата на града, за изясняването на живота в тези времена, тъй като почти сигурно може да се приеме, че в някои периоди това е бил основният начин за снабдяване с вода – от един извор, който и сега съществува. В други периоди обаче е използвана и вода от кладенци, като са разкрити около шест“, каза още доц. д-р Валери Йотов. Другият основен обект на проучване този сезон е сграда, която се намира близо до банята и е твърде голяма по размери. „Различава се с това, че в нея има малка баня с басейн, който е бил отопляван с две огнища от двете му страни. Явно, че стопаните са били хора, които са могли да си го позволяват, тъй като в нито една от другите сгради нямаме открита такава малка баня. Тя е буквално, както ние я наричаме частна баня за стопаните на тази сграда“, допълни доц. д-р Валери Йотов. \r\nМарияна ВАЛЕНТИНОВА", "date": "2019.09.02", "title": "Доц. Валери Йотов, археолог: Проучихме нови сектори от уличната и водоснабдителната система на малкия пристанищен град край Бяла"}
{"url": "http://www.focus-news.net/news/2019/09/02/2694696/afp-premierat-na-gruziya-si-podade-ostavkata.html", "text": "Премиерът на Грузия Мамука Бахтадзе си подаде оставката в понеделник, като предизвика спекулации относно това, кой ще бъде негов наследник в страната, която в момента е разтърсвана от антиправителствени протести заради предполагаеми връзки на властите с Русия, предава  AFP . \r\n„Взех решение да подам оставка от поста и мисля, че на този етап съм изпълнил мисията си“, написа той във „Фейсбук“. \r\nБахтадзе, който е на поста от юни 2018 година, също така благодари на милиардера и председател на управляващата партия „Грузинска мечта“ Бидзина Иванишвили за неговата „подкрепа и доверие“. \r\nДепутатът от управляващата партия Георги Волски заяви пред „Интерфакс“, че фракцията води преговори за своя кандидат за нов премиер и ще го обяви във вторник. \r\n„Към момента не можем да говорим със 100% сигурност за бъдещите промени“, отбеляза той. \r\nГрузинските медии съобщават, че мощният министър на вътрешните работи Гиорги Гахария може да стане следващият министър-председател. \r\nВ края на юни хиляди излязоха на протест в Тбилиси, когато руски депутат изнесе реч в грузинския парламент, припомня „Франс прес“, като посочва, че двете страни са в обтегнати отношения след кратката война през 2008-а година, предизвикана от тогавашния грузински президент Михаил Саакашвили. \r\nМитингите се превърнаха в по-широко движение срещу Иванишвили на фона гнева от неспособността на неговата партия да задвижи застоялата икономика, коментира още френската агенция. \r\nМосква реагира на така наречените \"русофобски\" протести, като спря директните полети между страните, което нанесе жесток удар по туристическия сектор на Грузия. \r\nПредшественикът на Бахтадзе като министър-председател Гиорги Квирикашвили се оттегли след две години и половина на власт на фона на масови протести, които разкриха драматичен спад в популярността на правителството. \r\n \r\nПревод и редакция:", "date": "2019.09.02", "title": "AFP: Премиерът на Грузия си подаде оставката"}
{"url": "http://www.focus-news.net/news/2019/09/02/2694690/gerb-yordanka-fandakova-e-kandidatat-za-kmet-na-sofiya-zashtoto-neynata-rabota-i-neyniyat-ekip-stoyat-v-osnovata-na-iztsyalo-promeneniya-oblik-na-stolitsata.html", "text": "Досегашният кмет на София Йорданка Фандъкова е кандидатът на ГЕРБ за кмет на столицата. Това съобщиха от пресцентъра на  ПП ГЕРБ . Днес нейната кандидатура бе утвърдена от Изпълнителната комисия на ГЕРБ. Според ръководството на партията именно работата на Йорданка Фандъкова и нейният екип стоят в основата на изцяло променения облик на София. \"ИК на ГЕРБ вярва, че с избирането на Йорданка Фандъкова за четвърти мандат процесът по пръвръщането на София в модерен и иновативен европейски град може да продължи, защото тя има нужната компетенция, опит и нови идеи\", посочват от ГЕРБ.", "date": "2019.09.02", "title": "ГЕРБ: Йорданка Фандъкова е кандидатът за кмет на София, защото нейната работа и нейният екип стоят в основата на изцяло променения облик на столицата"}
{"url": "http://www.focus-news.net/news/2019/09/02/2694698/dots-georgi-kyuchukov-abv-shte-ima-li-nyakoga-yasnota-kakvo-sasipa-balgarskiya-morski-flot-koyto-davashe-na-darzhavata-miliardni-prihodi-godishno.html", "text": "Ще има ли някога яснота какво съсипа българския морски флот, който даваше на държавата милиардни приходи годишно. Това каза доц. Георги Кючуков по време на пресконференция на АБВ, предаде репортер на  Агенция „Фокус“ . Кючуков коментира скандалът с либийския танкер. „Знаете историята, когато според повечето специалисти беше незаконно задържан, продаден от наш съдия изпълнител, впоследствие международните съдилища отмениха това нещо. Стигнало се е до там, че един от капитаните далечно плаване в официалния бюлетин на световната морска организация, по повод на този случай България е била спомената наравно със Сомалия като пиратска държава. Това, че няма кораби под български флаг се дължи на един единствен факт – българската държава, българското правителство не предлага никаква защита на интересите на корабособствениците. Това ми беше потвърдено в личен разговор от двама корабособственици“, допълни доц. Кючуков. По думите му за тях е по-изгодно да пътуват под флаг на държави, които използват това да защитават собствените си интереси. Той изтъкна, че пътуването под български флаг е полезно за държавата по две причини: носи сериозни постъпления от такси и че по този начин много по-лесно се включват в екипажите български моряци. Доц. Кюкуков отчете, че това не е първото престъпление на държавата от 1990 г. по отношение на морския бизнес. „Ще дам само примера за българския риболовен флот. Той не е измислица на социалистическото правителство. Той започна да се развива в началото на 20 век, но през 1960 г. държавата решава да подпомогне и да изгради мощен океански риболовен флот“, допълни още доц. Кючуков. По думите му за 20 години България става третата държава в света по улов и продажба на риба. „Закупени са и са построени във Варненска корабостроителница много кораби и годишната печалба на това дружества е достигала 150 млн. долара. След демократичните промени започва тотално разграбване на океанския риболов, в началото капитани и екипаж работят и продават за собствена сметка. След това престават да превеждат сумите от предприятието в съответните пристанища, нашите кораби биват арестувани, продавани без намесата по никакъв начин на българската държава“, допълни още доц. Кючуков. Той обърна внимание, че се стига до там, че всички кораби са продадени или за старо желязо или за скрап или за смешни суми. „Започва задлъжняване на дружеството, започват дела срещу него и се включва идеалната схема за разграбване на едно печелившо предприятие“, допълни още доц. Кючуков. Той изтъкна, че през 1994 г. предприятието е обявено в ликвидация. „Ще има ли някога яснота какво съсипа българския морски флот, който даваше на държавата милиардни приходи годишно. Какво прави държавата от 90-ата година досега, за да поощри поддържането на българския флаг върху корабите и какво прави тя, за да се грижи за интересите на корабособствениците, на работещите и на моряците. Считаме, че това е един важен въпрос, особено за Черноморието. Ние все още произвеждаме изключително качествени специалисти. Имам предвид Военноморското училище във Варна, но вече закрихме средното училище в Бургас\", каза той.   \r\n Деница КИТАНОВА", "date": "2019.09.02", "title": "Доц. Георги Кючуков, АБВ: Ще има ли някога яснота какво съсипа българския морски флот, който даваше на държавата милиардни приходи годишно"}
{"url": "http://www.focus-news.net/news/2019/09/02/2694697/gd-granichna-politsiya-intenziven-e-trafikat-prez-granichnite-punktove-kalotina-kapitan-andreevo-dunav-most-i-dunav-most-2.html", "text": "Интензивен е трафикът през граничните пунктове „Калотина “, „Капитан Андреево”, „Дунав мост“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към. На границата с Република Сърбия, на ГКПП „Калотина“ трафикът е интензивен на изход за леки автомобили. На границата с Република Турция, на ГКПП „Капитан Андреево“, трафикът е интензивен на изход за товарни автомобили. Интензивен е трафикът на изход за товарни автомобили на ГКПП „Дунав мост“ и ГКПП „Дунав мост 2“. На границата със Северна Македония, Република Гърция и Румъния трафикът е нормален на всички гранични контролно-пропускателни пунктове.", "date": "2019.09.02", "title": "ГД „Гранична полиция “: Интензивен е трафикът през граничните пунктове „Калотина“, „Капитан Андреево”, Дунав мост“ и „Дунав мост 2“"}
{"url": "http://www.focus-news.net/news/2019/09/02/2694701/sliven-oblastniyat-upravitel-otpravi-pozdrav-kam-uchiteli-i-uchenitsi-ot-sportnoto-uchilishte-dimitar-rohov.html", "text": "Първият училищен звънец в Сливенска област удари. На 2 септември, с тържествена церемония и водосвет, Спортното училище „Димитър Рохов“ в Сливен откри новата учебна година. Това съобщиха от  Областна администрация - Сливен . Учебното заведение е единствено по рода си в областта. В него се обучават близо 270 ученици от 6 до 12 клас, в паралелки по джудо, вдигане на тежести, акробатика, лека атлетика, футбол. Областният управител Чавдар Божурски изпрати поздравителен адрес до директорката Наташа Иванова, преподавателите и техните възпитаници. В него се изразява благодарност към училището за постигнатите успехи през миналата година, които са станали повод името на Сливен да звучи на много престижни състезания. Областният управител изразява увереност, че трудът, който учениците, техните треньори и учители ще положат и през новата учебна година, ще им се отблагодари с нови отлични резултати. „Пожелавам да бъдете целеустремени, но и достойни в надпреварата! Бъдете  здрави и удовлетворени!“, казва още Чавдар Божурски. \r\nПоздравителният адрес бе прочетен на тържествената церемония от зам.областния управител Димитринка Петкова. Поздравление към училището поднесе и кметът на община Сливен Стефан Радев.", "date": "2019.09.02", "title": "Сливен: Областният управител  отправи поздрав към учители и ученици от Спортното училище „Димитър Рохов“"}
{"url": "http://www.focus-news.net/news/2019/09/02/2694703/veliko-tarnovo-30-dka-shirokolistna-gora-spasiha-ognebortsi-ot-elena.html", "text": "30 дка широколистна гора спасиха от изгаряне огнеборци от Елена. Инцидентът в землището на Горско Ново село, община Златарица, е предизвикан от небрежност. Сигнал за него е подаден на тел. 112 малко след 17.30 часа вчера, съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“. За щастие няма данни за пострадали граждани и сериозни щети. Унищожени са само сухи треви и храсти. Имотът, където е възникнал инцидента, е частен. Огънят е потушен от екип пожарникари от Елена. \r\nЗа изминалото денонощие огнеборците от областта са реагирали на още девет обаждания, от които два леки пътни инцидента, седем пожари на отпадъци и в сухи треви и един за изгоряла спомагателна постройка на къща в село Михалци. При последното произшествие са спасени две намиращи се в близост сгради, но са изгорели част от пристройката и дърва за огрев. \r\nЛуиза ТРАНЧЕВА", "date": "2019.09.02", "title": "Велико Търново: 30 дка широколистна гора спасиха огнеборци от Елена"}
{"url": "http://www.focus-news.net/news/2019/09/02/2694705/sport-fifa-obyavi-trimata-nay-dobri.html", "text": "Станаха ясни тримата финалисти за наградата FIFA The Best, която се дава на най-добрия футболист през изминалите 12 месеца. В тройката няма изненади и тя повтаря “стълбичката” от класацията на УЕФА: Върджил ван Дайк, Лионел Меси и Кристиано Роналдо. Преди четири дни холандският бранител триумфира с отличието на УЕФА. Носителят на FIFA The Best ще стане ясен на 23 септември. Периодът за гласуване беше между 31 юли и 19 август. Във вота взеха участие фенове, журналисти, селекционери и капитани на национални отбори.", "date": "2019.09.02", "title": "Спорт: ФИФА обяви тримата най-добри"}
{"url": "http://www.focus-news.net/news/2019/09/02/2694700/sabah-turtsiya-ima-li-neshto-sbarkano-v-tursko-amerikanskata-zona-za-sigurnosti.html", "text": "През почивните дни турският президент Реджеп Таийп Ердоган намекна, че нещо не е наред с предложената „зона за сигурност“ в Северна Сирия. „Не можем да се съгласим на никакво решение, с изключение на такова, при което турската армия ще упражнява директен контрол над района“, заяви турският лидер, като обяви краен срок, до който трябва се демонстрира, че намеренията на САЩ са сериозни. „Ако нашите войници не започнат да установяват зоната за сигурност на изток от река Ефрат на нашите условия в рамките на 2-3 седмици, ще оставим нашите колеги да се притесняват за последиците“. Коментарите на Ердоган водят до въпроса, дали САЩ не разиграват Турция – популярно опасение сред турските наблюдатели. Почуках на някои врати, задавайки същия въпрос, и ето какво открих. В момента споразумението между Турция и САЩ се прилага според постигната по-рано договорка за краен срок от 45 дни. Терористичната групировка ПКК („Работническата партия на Кюрдистан“) и сирийската и издънка „Отрядите за народна самоотбрана“ (ОНС) трябва да се изтеглят от предвидения „мирен коридор“ в рамките на този срок, пише електронното издание на турския проправителствен вестник  Sabah  в материал, представен без редакторска намеса. \r\nИзточници казват, че Турция и САЩ са направили първата стъпка, като създадоха център за съвместни операции и проведоха съвместни патрулни мисии с хеликоптери. Турските дронове също кръжат над района на изток от река Ефрат. \r\nЕто една важна актуализация: американците съобщиха, че ОНС унищожава окопите си в близост до турската граница и преместват тежкото си оръжие далеч, за да гарантират, че турските територии вече не са в техния обхват. Анкара, както ми се казва, остава предпазлива. Министърът на националната отбрана на Турция Хулуси Акар заяви наскоро, че Турция иска да потвърди от първа ръка, че бойците на ОНС се изтеглят. \r\nКакви са следващите стъпки? Очаква се Турция и САЩ да създадат съвместни аванпостове по турско-сирийската граница. Нека си припомним съобщението на президента Ердоган, че турските сухопътни сили ще влязат на изток от Ефрат „съвсем скоро“. Влизането на Турция в зоната ще завърши прилагането на пътната карта за създаването на „коридор на мира“. \r\n \r\n И така, какво не работи?  \r\n \r\nДосега не се бяха появявали проблеми. И въпреки това Анкара и Вашингтон нямат еднакви възгледи за дълбочината на предложения коридор. Един от проблемите е, че ще отнеме известно време за премахване на терористите от провинцията, както и от жилищните райони. Турски източници сочат, че силите на ОНС в градските райони остават на мястото си, въпреки че някои бойци са се оттеглили от провинцията. \r\nДруг въпрос е свързан с желанието на Вашингтон да замени терористите с „цивилни“ организации на ПКК/ОНС действащи като „сили за самоотбрана“. За разлика от това, Турция е решена да не позволи нито една група с терористични връзки да остане активна там. Оттук и думите на Ердоган за неприемането на каквато и да е опция, освен директен контрол върху района от страна на турските войски. \r\nОчаква се турският президент да присъства на откриващото заседание на Общото събрание на ООН следващия месец и да обсъди ситуацията в Северна Сирия с президента на САЩ Доналд Тръмп. Тази среща ще бъде от решаващо значение за бъдещето на зоната за сигурност. \r\nИ още нещо: руският президент Владимир Путин подкрепи възгледите на Турция за зоната за сигурност на съвместна пресконференция с президента Ердоган миналата седмица. Той каза, че „коридорът за мир“ е ключов за поддържането на Сирия в едно цяло. И Москва, и Дамаск свързват присъствието на ПКК/ОНС със САЩ. Забележките на Путин показват, че двамата виждат предложеният от Турция коридор като защита на териториалната цялост на Сирия. \r\n \r\nПревод и редакция:", "date": "2019.09.02", "title": "Sabah (Турция): Има ли нещо сбъркано в турско-американската „зона за сигурност“?"}
{"url": "http://www.focus-news.net/news/2019/09/02/2694704/bsp-sofiya-natiskat-ni-otkaza-fandakova-ot-prechupenite-petolachki.html", "text": "Натискът от страна на БСП - София принуди столичния кмет Йорданка Фандъкова да спре срамната инициатива за поставяне на пречупени петолъчки на знакови места в града, свързани с комунизма. Това съобщиха от пресцентъра на  БСП - София . \"Надяваме се, че на 9-ти септември Столична община няма да допусне провокации\", каза заместник-председателят на БСП - София Ваня Добрева. „Искрено се надяваме също оттук-нататък управляващите в София да не допускат прояви, които разделят българското общество. Ние, от БСП - София, продължаваме да настояваме кметът Фандъкова да потърси отговорност от хората от нейния екип, разрешили провеждането на подобна акция\", посочи тя. \r\nВаня Добрева е категорична, че всеки има право да търси свой прочит на определени събития, но никой не може да си позволява да изкривява, да зачерква или да игнорира факти и да налага цензура. „На 9 септември 2019-а България ще отбележи 75-ата годишнина от присъединяването си към Антихитлеристката коалиция, в която са САЩ, Англия и СССР. В навечерието на тази важна дата в българската история обществото ни не бива повече да бъде разделяно въз основа на фалшифицирани оценки\", заяви Добрева. „Нека да спрем с разделението и с възпитанието в омраза. Длъжни сме пред идните поколения да започнем да строим мостове. Защото 9-ти септември е светла дата в българската история и не бива умишлено да бъде зачерквана и товарена с негативи заради временни политически интереси\", допълни тя.", "date": "2019.09.02", "title": "БСП - София: Натискът ни отказа Фандъкова от пречупените петолъчки"}
{"url": "http://www.focus-news.net/news/2019/09/02/2694702/glavniyat-sekretar-na-mvr-ivaylo-ivanov-maya-manolova-ne-e-uchastvala-pryako-v-ptp-tazi-sutrin-bila-e-samo-patnik-v-ediniya-ot-avtomobilite.html", "text": "Мая Манолова не е участвала пряко в ПТП тази сутрин, била е само пътник в единия от автомобилите. Това каза главният секретар на МВР Ивайло Иванов в отговор на журналистически въпрос във връзка с пътнотранспортното произшествие, което омбудсманът Мая Манолова претърпя тази сутрин, предаде репортер на  Агенция „Фокус . Иванов обясни, инцидентът е настъпил между два автомобила, като единият от тях е отнел предимството на непосредствено движещия се зад него. „Единият шофьор е пострадал и е останал за наблюдение в „Пирогов“, а другият е изписан по негово желание“, добави още Иванов. По случая има образувано досъдебно производство. Иванов изказа предположение, че най-вероятно вината за произшествието носи първият автомобил, но не се ангажира с категоричност по темата. „Не съм бил там на място, не съм участвал в огледа. Обстоятелствата предстои да се изяснят – дали е направил обратен завой, или забранен ляв завой – това ще бъде доказано в рамките на образуваното досъдебно производство“, каза още Иванов. Той посочи и какви са двата възможни варианта, които биха могли да причинят ПТП от този тип. „При всички случаи, щом задният автомобил се удря в първия, има две прости правила – или е отнето предимството, или вторият автомобил се е движел със скорост, несъобразена с пътните условия“, обясни той. \r\nТеодора ПАВЛОВА", "date": "2019.09.02", "title": "Главният секретар на МВР Ивайло Иванов: Мая Манолова не е участвала пряко в ПТП тази сутрин, била е само пътник в единия от автомобилите"}
{"url": "http://www.focus-news.net/news/2019/09/02/2694707/plovdiv-okrazhna-prokuratura-pusna-pod-garantsiya-mladezh-pregazil-77-godishna-peshehodka.html", "text": "Окръжна прокуратура пусна под гаранция младежа, който прегази 77-годишна пешеходка.Това съобщиха за  Радио „Фокус“ – Пловдив  от пресцентъра на Апелативна прокуратура. Младежът е привлечен като обвиняем за това, че на 28 август т. г. в гр. Пловдив, при управление на лек автомобил, при движение на заден ход, е нарушил правилата за движение и по непредпазливост е блъснал възрастната жена, като след деянието е избягал от местопроизшествието – престъпление по чл. 343 ал. 3 пр. 6 във вр. ал. 1 във вр. чл. 342 ал. 1 от Наказателния кодекс. С постановления на Окръжна прокуратура – Пловдив на обвиняемия е наложена забрана да напуска пределите на Република България и е отнето свидетелството му за управление на моторно превозно средство до приключване на наказателното производство. \r\nРешението на Окръжна прокуратура-Пловдив за взетата мярка за неотклонение се основава на чистото съдебно минало, липсата на висящи наказателни производства спрямо обвиняемия, младата му възраст и наличието на постоянен адрес, както и поради това, че към този момент не е изготвена автотехническа експертиза, относно механизма на извършване на пътнотранспортното произшествие.", "date": "2019.09.02", "title": "Пловдив: Окръжна прокуратура пусна под гаранция младеж прегазил 77-годишна пешеходка"}
{"url": "http://www.focus-news.net/news/2019/09/02/2694706/dobrich-za-parvi-pat-programata-na-myuzik-kampus-balchik-vklyuchva-kontsert-na-kameren-orkestar-s-uchastnitsi-ot-vsichki-maystorski-klasove-za-strunni-instrumenti.html", "text": "За първи път програмата на „Мюзик кампус – Балчик“ включва концерт на камерен оркестър с участници от всички майсторски класове за струнни инструменти. Това е заключителният концерт в Каменна зала на 9 септември от 20.00 часа. Това съобщи Жасмина Щалдер, председател на Сдружение „Култура край границата“, организатор на събитието, което се провежда до 10 септември в Държавния културен институт – Културен център (ДКИ-КЦ) „Двореца“ в Балчик, който е домакин на международния музикален форум, предаде кореспондент на  Радио „Фокус” – Варна . В програмата на последната концертна вечер публиката ще се наслади на три произведения – „Серенада опус 48“ на Чайковски, „Симфония № 10“ на Менделсон и „Екстраваганца“, което е голямата изненада. Това е произведение, композирано през 202 г. от един от преподавателите в „Мюзик кампус – Балчик“ - Карел Боесхотен. Първата концертна вечер е на 6 септември. Трима от преподавателите в музикалния форум ще представят „Серенади“. Ще участват Александро Гавриловичи – цигулка, Марк Тоотен – виола, и Стефан Хаджиев – чело. Ще бъдат представени творби на Бетовен и на други известни композитори. На 7 септември е първият концерт на студентите, а на 8 септември е Гала концертът на майсторските класове „Канто“. Всички концерти се провеждат в Каменна зала с начален час 20,00, входът е свободен. \r\nЖулиета НИКОЛОВА", "date": "2019.09.02", "title": "Добрич: За първи път програмата на „Мюзик кампус – Балчик“ включва концерт на камерен оркестър с участници от всички майсторски класове за струнни инструменти"}
{"url": "http://www.focus-news.net/news/2019/09/02/2694693/kmetat-na-sofiya-yordanka-fandakova-poluchava-sam-vinagi-podkrepata-na-premiera-boyko-borisov.html", "text": "Получава съм винаги подкрепата на премиера Бойко Борисов. Това заяви кметът на София Йорданка Фандъкова, предаде репортер на  Агенция „Фокус” . „Той беше кмет на София, познава работата на града. Без подкрепата на правителството и на държавата няма как да продължават и да се развиват големите проекти\", обясни Фандъкова. Тя добави, че текат разговори и очаква в листата на ГЕРБ като гражданска квота да се включат изтъкнати специалисти в различните сфери. „Имаме нужда от новата енергия. Ще разчитам и на хора, които до сега работиха честно, почтено и с много енергия\", коментира столичният кмет. „Така че предстои да предложа новата листа на ГЕРБ. Изпълнителната комисия ще трябва да заседава и да одобри. В следващите дни, когато съм готова ще обява\", допълни още Фандъкова \r\nВ София сме работили с екипа, с колегите, които работят, ще продължим да работим заедно. Предизборната кампания се води от мен и екипа, който винаги го води. Ние имаме сериозен екип, защото ние приемаме тези избори много сериозно и така трябва да бъде. Отговорността към хората изисква много сериозен и последователен подход. За мен винаги работата е била на първо място, а не приказките. Нямам намерение да променям стила си. За мен София е моят град, аз съм израснала в София от 13-годишната си възраст, учила съм тук, тук съм родила дъщеря си, тук съм работила за града. Имам управленски опит над 20 години. Хората ме познават и очаквам с новите проекти и идеи да продължим напред с работа за София.  \r\nВиолета СИМЕОНОВА", "date": "2019.09.02", "title": "Кметът на София Йорданка Фандъкова: Получава съм винаги подкрепата на премиера Бойко Борисов"}
{"url": "http://www.focus-news.net/news/2019/09/02/2694708/burgas-izlozhba-na-tvorbi-na-lyubka-kirilova-shte-bade-predstavena-v-galeriya-nesi-na-4-septemvri.html", "text": "Галерия „Неси“ и Любка Кирилова ви канят на изложба скулптура и рисунка на 4 септември от 18.00 часа. Това съобщиха от пресцентъра на  Община Бургас . Експозицията можете да разгледате до 25-ти септември. \r\nЛюбка Кирилова е родена в град София, където живее и работи. Завършила е Художествена академия в София със специалност „Скулптура“ в курса на проф. Величко Минеков през 1979 г. Член е на Съюза на българските художници и работи в сферата на монументалната скулптура, портрет и пластики от бронз. Нейни творби притежават държавни и частни колекции, галеристи и почитатели на пластичните изкуства в България, Македония, Нидерландия, Швейцария, Германия, Англия, Сащ, Канада и др. Нейни монументални творби има в град Ихтиман – Лавров венец за Братската могила – 1985 г., град Ихтиман – Монумент, посветен на Руско-турската освободителна война и портрет на ген. Шувалов 1986 г., бюст на композитора Александър Райчев – 2007 г. и други скулптурни композиции в паркове и в градска среда.", "date": "2019.09.02", "title": "Бургас: Изложба на творби на Любка Кирилова ще бъде представена в галерия „Неси“ на 4 септември"}
{"url": "http://www.focus-news.net/news/2019/09/02/2694709/kyustendil-zapochna-rabotnata-sreshta-mezhdu-institutsiite-vav-vrazka-s-razchistvane-na-prostranstvoto-okolo-mosta-na-am-struma-pri-dupnitsa.html", "text": "Започна работната среща между институциите във връзка с разчистване на пространството около моста на АМ „Струма“ при Дупница, предаде репортер на  Радио „Фокус“ – Кюстендил . Срещата се провежда в залата на Областна администрация – Кюстендил. На нея присъстват заместник-министърът на регионалното развитие и благоустройството Николай Нанков, председателят на Управителния съвет на Агенция „Пътна инфраструктура“ Георги Терзийски, областният управител на област Кюстендил Виктор Янев, кметът на община Дупница Методи Чимев. На срещата присъстват директорът на Регионална дирекция „Пожарна безопасност и защита на населението комисар Светослав Георгиев и директорът на Областно пътно управление Юлиана Божилова, както и представители на РИОСВ – Перник. Работната среща е закрита. След края й ще бъдат направени изявления за медиите. \r\nВенцеслав ИЛЧЕВ", "date": "2019.09.02", "title": "Кюстендил: Започна работната среща между институциите във връзка с разчистване на пространството около моста на АМ „Струма“ при Дупница"}
{"url": "http://www.focus-news.net/news/2019/09/02/2694695/kmetat-na-sofiya-yordanka-fandakova-ochakvam-ot-dnes-do-mesets-oktomvri-da-se-otricha-vsichko-koeto-sme-napravili.html", "text": "Очаквам от днес до месец октомври да се отрича всичко, което сме направили. Това заяви кметът на София Йорданка Фандъкова, предаде репортер на  Агенция „Фокус“ . „Да се изтъкват проблемите, пропуските и грешките“, добави Фандъкова. Тя коментира че за времето, в което е кмет е съм допускала и правила пропуски. „Бъркала съм и в преценки за хора, бъркала съм и в преценки за ситуации. Но за 10 години с тези темпове на работа няма как да бъдем застраховани от грешки“, обясни тя. „Важното е, че всичко това ми дава възможност да направя анализи, изводи, които да ми помогнат с всеки следващ проект да се справяме по-добре. Има проблеми в проекти, има проблеми в изпълнение, но залагам и на промяна в структура. Със сигурност ще ви информирам и за тези идеи, на които залагам, за да направим работата по-добра\", допълни още Фандъкова.  \r\nВиолета СИМЕОНОВА", "date": "2019.09.02", "title": "Кметът на София Йорданка Фандъкова: Очаквам от днес до месец октомври да се отрича всичко, което сме направили"}
{"url": "http://www.focus-news.net/news/2019/09/02/2694710/ministar-ekaterina-zaharieva-se-sreshtna-s-palestinskiya-si-kolega-riyad-malki.html", "text": "Вицепремиерът и министър на външните работи Екатерина Захариева се срещна в София с палестинския си колега Рияд Малки. Това съобщиха от пресцентъра на  Министерството на външните работи . \r\nМинистър Захариева изрази пред своя събеседник позицията на България и на ЕС във връзка с Близкоизточния мирен процес. „Сегашният застой е причина за сериозно безпокойство. В резултат на липсата на политически перспективи може да се окажем свидетели на нови изблици на насилие и напрежение както в Газа, така и в Западния бряг“, заяви българският вицепремиер. Тя посочи, че в основата на намиране на решение стои възобновяването на открити и директни преговори между двете страни, както и спазването на международните споразумения от Осло и Париж.  \r\nБългария и ЕС потвърждават подкрепата си за намиране на решение на палестинско-израелския конфликт в съответствие с принципа за двете държави, които да съществуват в условията на мир и сигурност. \r\n\"Призоваваме за въздържане от всякакви действия, които могат да влошат обстановката в региона\", допълни Екатерина Захариева.  \r\nМинистър Малки изтъкна, че сигурността и мирът между Палестина и Израел не засяга само региона, но и целия свят. Гостът благодари на България и сподели, че страната ни „може да бъде мост в отношенията между Израел и Палестина“.  \r\n„Имаме дългогодишно сътрудничество в образованието. Над 5000 палестинци са завършили в България и те са мостът между нас“, изтъкна министър Захариева.  \r\nПо време на срещата беше обсъдена и възможността български консул да посещава два пъти седмично Рамалла, с цел улесняване на издаването на визи за палестински граждани. \r\nДвамата министри се договориха първото заседание на Комисията за сътрудничество между България и Палестина да се проведе догодина. На него ще бъдат преразгледани всички спогодби, подписани между двете страни и ще се изготви ясна програма за бъдещето сътрудничество.", "date": "2019.09.02", "title": "Министър Екатерина Захариева се срещна с палестинския си колега Рияд Малки"}
{"url": "http://www.focus-news.net/news/2019/09/02/2694717/plovdiv-obshtina-asenovgrad-shte-posreshtne-moto-turisti-ot-tsyala-evropa.html", "text": "В навечерието на Съединението – 5 септември, от 14.30ч.,  на площад „Академик Николай Хайтов” Община Асеновград ще бъде домакин на среща -изложение на мото-туристи от Европейската Голд Уинг Федерация – GWEF с обществеността на Асеновград, съобщиха за  Радио „Фокус“- Пловдив  от Общината. Посещението е част от програмата на Седмата международна среща на мото-туристи в град Пловдив.  Целта на срещата и свързаните с нея събития и посещения,  е да се представи и популяризира България, в частност Пловдив, Асеновград и региона, с традиции, култура, бит, кухня и природа, както и създаването на нови приятелства и партньорства между Gold Wing –клубовете и отделните мото-туристи в страната и чужбина. \r\n„Европейска Голд Уинг Федерация- GWEF” е сдружение, в което  участват 25 европейски страни с обща членска маса  приблизително 22 000 души. Под егидата на GWEF всяка седмица се провежда среща, наречена „Треффен”, в различна страна членка на федерацията. През 2019 година от 04-08 септември за България като страна домакин, организатор на срещата е „Мото Клуб Златно Крило”.                                                                                                                   Община Асеновград кани всички любители и ценители на мотоциклетите да споделят емоцията от предстоящата вълнуваща среща.", "date": "2019.09.02", "title": "Пловдив: Община Асеновград ще посрещне мото-туристи от цяла Европа"}
{"url": "http://www.focus-news.net/news/2019/09/02/2694715/veliko-tarnovo-kmetat-daniel-panov-otkri-uchebnata-godina-v-sportno-uchilishte-georgi-zhivkov.html", "text": "С модернизирана база и свой патрон Спортното училище във Велико Търново посрещна новата учебна година. Това съобщиха от пресцентъра на  Община Велико Търново . Учебната институция вече носи името на Георги Живков – бележит българин и великотърновец, един от строителите на Третата българска държава, основоположник на спортното образование у нас и първи кмет на Старата столица. Над 300 възпитаници на школото влязоха в класните стаи. Кметът Даниел Панов уважи церемонията за първия учебен ден и поздрави учениците, техните родители, както и колектива в Спортното училище.  \r\n„Преди осем години възстановихме Спортното училище – една от емблемите на образованието във Велико Търново. Днес сградата е обновена, а след години на прекъсване работи вътрешният басейн, който също е изцяло ремонтиран. Пазете всичко това, което е направено за Спорното училище, защото то е за вас – младите хора на Велико Търново. Благодаря ви, че прославяте с успехите и постиженията си Историческата и духовна столица на България, както и цялата страна“, обърна се към учениците кметът Даниел Панов. Той им пожела много успехи в тренировките и подчерта да обръщат еднакво внимание както на спорта, така и на книгите. \r\n„Днешният първи учебен ден е по-специален и зареден с особено силна емоция, защото Спортното училище вече има свой патрон – Георги Живков. Революционер, учител, първи кмет на Търново, три пъти председател на Народното събрание и министър на просвещението, основоположник на спортното образование в България – това е Георги Живков. Гордейте се, че вашето училище носи неговото име“, каза още Даниел Панов. \r\nВ официалната церемония участваха представители на институции и организации, спортни деятели, общински съветници, обществениците от Инициативен комитет „Сава Муткуров“, внесли предложението за името на школото. Грамоти за постигнати успехи връчи директорът Снежина Михова.  \r\nСградата на Спортно училище „Георги Живков“ и Средно училище „Георги Раковски“ бе основно ремонтирана по европейския проект на Община Велико Търново за модернизация на образователната инфраструктура. Реновирани са класни стаи, вътрешни помещения, столовата, спортният център с физкултурните салони и съблекални, басейнът, инсталациите, разширено е общежитието.", "date": "2019.09.02", "title": "Велико Търново: Кметът Даниел Панов откри учебната година в Спортно училище „Георги Живков“"}
{"url": "http://www.focus-news.net/news/2019/09/02/2694712/dobrich-ot-ofisa-na-nap-v-dobrudzhanskiya-grad-napomnyat-na-sezonnite-rabotnitsi-che-tryabva-da-se-osiguryavat-zdravno-sami.html", "text": "От офиса на НАП в града напомнят на сезонните работници, които не започнат друга работа след приключване на летния сезон или се регистрират на трудовата борса без право на обезщетение, че трябва да плащат здравните си осигуровки сами. Информацията представи Красимир Павлов, главен експерт на ИРМ „Добрич“ в звено „Комуникации“ към ТД на НАП Варна - офис Добрич, предаде кореспондентът на  Радио „Фокус” – Варна . За да продължат да ползват безплатно здравните услуги, които се осигуряват от Националната здравноосигурителна каса, те трябва да подадат еднократно декларация образец № 7 в офиса на НАП по местоживеене и да внесат дължимите вноски.  Декларация образец 7 се подава в срок до 25-то число на месеца, следващ месеца на възникване на задължението за осигуряване. Лицата, които са трайно безработни и не получават обезщетение от Бюрата по труда, не се осигуряват от държавата, трябва да превеждат здравните си вноски до 25-то число на месеца, следващ месеца, за който се отнасят. Това означава, че здравната вноска за месец септември 2019 г. трябва да се внесе най-късно до 25 октомври 2019 г. Размерът на минималната здравноосигурителна вноска за тези лица през тази година е 22,40 лева. От НАП Добрич напомнят още, че здравноосигурителните права на гражданите, които се осигуряват за своя сметка, се прекъсват ако не са внесени повече от три дължими месечни здравноосигурителни вноски за последните три години. Проверка на здравноосигурителния статус добруджанци могат да направят на място в офиса на приходната агенция в града или чрез електронната услуга на НАП - „Здравноосигурителен статус“ на интернет страницата на Агенцията. \r\nЖулиета НИКОЛОВА", "date": "2019.09.02", "title": "Добрич: От офиса на НАП в добруджанския град напомнят на сезонните работници, че трябва да се осигуряват здравно сами"}
{"url": "http://www.focus-news.net/news/2019/09/02/2694711/mosv-natsionalniyat-doveritelen-ekofond-otvarya-otnovo-shemata-za-podpomagane-pokupkata-na-elektromobili.html", "text": "Националният доверителен екофонд (НДЕФ) отправя нова покана по схемата за насърчаване на използването на електромобили. Това съобщиха от пресцентъра на  Министерството на околната среда и водите . По нея могат да кандидатстват централната администрация и нейните териториални подразделения, както и общините. Набирането на формуляри за кандидатстване започва днес и е с краен срок за приемане на документи 02.12.2019 г. Поканата е в рамките на Инвестиционната програма за климата (ИПК) по Схемата за насърчаване използването на електрически превозни средства. \r\nДо момента са отправяни 6 покани за прием на документи по схемата и са подадени 57 проектни предложения. От тях окончателно са изпълнени 32 проекта със стойност на изплатената субсидия 574 004 лв. По изпълнените проекти са закупени 22 изцяло електрически превозни средства категория М1 и N1 (4+1 места), 7 - за хибридни електрически (plug-in) превозни средства категория M1 и N1 (4+1 места) и 3 изцяло електрически превозни средства категория L7e. \r\nСъс схемата се изпълняват политиките по опазване на околната среда в три направления – подобряване качествата на атмосферния въздух, намаляване на емисиите на парникови газове и намаляване на нивата на шумовото замърсяване в населените места. \r\nСпоред условията за кандидатстване безвъзмездната субсидия е фиксирана за всеки различен вид превозно средство, независимо от цената, на която се купува. \r\nБенефициентите избират доставчик чрез обществена поръчка. Финансирането по проектите е в размер на: \r\n20 000 лева за изцяло електрически превозни средства категория М1 и N1 (4+1 места); \r\n10 000 лева за хибридни електрически (plug-in) превозни средства категория M1 и N1 (4+1 места); \r\n20 000 лева за изцяло електрически превозни средства категория L7e, както и за допълнителни надстройки (за почистване, за поливане, за превозване на обемни предмети, изотермални кутии, контейнери за боклук) до 50% от стойността им, но не повече от 3 000 (три хиляди) лева; \r\n30 000 лева за изцяло електрически превозни средства (ванове 7+1; 6+1 места), категория М1 или N1; \r\n40 000 лева за изцяло електрически превозни средства категория М2 и N2. \r\nВсички необходими за кандидатстване документи са публикувани в раздела „Документи“, към програмата  Инвестиционна програма за климата – електромобили на сайта на НДЕФ  - http://ecofund-bg.org.", "date": "2019.09.02", "title": "МОСВ: Националният доверителен екофонд отваря отново схемата за подпомагане покупката на електромобили"}
{"url": "http://www.focus-news.net/news/2019/09/02/2694713/plovdiv-na-5-septemvri-zapochvat-tarzhestvata-posveteni-na-134-ta-godishnina-ot-saedinenieto-na-balgariya.html", "text": "С класически концерт на флейта и пиано на 5 септември започват тържествата, посветени на 134-та годишнина от Съединението на България и Празник на град Пловдив. Това съобщиха за  Радио „Фокус”- Пловдив  от пресцентъра на Отдел „Култура“ в общината. Концертът е от 18 часа в Зала „Съединение“ на РИМ. На флейта ще свири проф. Луиза Село – Посланик на италианската музика по света и представител на културата в град Удине, Италия, в съпровод на Аурора Сабия /пиано/. Входът е свободен. \r\nНа 6 септември, в 9.30 часа ще бъде даден старт на 44-тия Международен мемориален маратон „Съединение“ от площада на град  Съединение с финал на площад „Съединение“ – Пловдив. Награждаването на победителите е в 12.00 часа. \r\nВ 10.00 часа, в Катедрален храм „Света Богородица“ започва тържествен молебен, отслужен от пловдивският митрополит Николай. В 11.00 часа ще бъдат положени венци и цветя на паметника на Захари Стоянов в Дондуковата градина, а в 11.30 часа – пред паметната плоча на майор Райчо Николов, до Римския стадион. В 12.00 часа, на площад „Стефан Стамболов“ започва празничен концерт с участието на Биг Бенд Пловдив и солисти, с диригент Николай Гешев. \r\nНа Римския стадион, в 18.30 часа започва концерт на групата „Ла Туна“ от Университета Алкала де Енарес в Мадрид, Испания. Входът е свободен. \r\nВ 18.30 часа, на площад „Централен“, пред Военния клуб ще бъде представена възстановка на събитията от 6 септември 1885 година от комитет „Родолюбие“, а в 19.00 часа, на площад „Стефан Стамболов“ започва фолклорен концерт. \r\nВ 19.45 часа, в Музея на Съединението ще бъде открита изложба, а в 20.30 часа, на площад „Съединение“ е тържествената заря – проверка по повод 134-та годишнина от Съединението на България и Празника на град Пловдив. \r\nКонцертите продължават и на 7 и 8 септември. На 7 септември, в 12.00 часа, на площад „Стефан Стамболов“ ще има фолклорен концерт с участието на музиканти от Швеция, Белгия, Франция и други страни, изпълняващи българска народна музика. На 8 септември, от 20.00 ч., на Гребна база, паркинга зад Кулата ще има музикално-танцов спектакъл с участието на Национален фолклорен ансамбъл „Българе“, с художествен ръководител Христо Димитров и солисти. \r\nЦветана ТОНЧЕВА", "date": "2019.09.02", "title": "Пловдив: На 5 септември започват тържествата, посветени на 134-та годишнина от Съединението на България"}
{"url": "http://www.focus-news.net/news/2019/09/02/2694716/blagoevgrad-sas-zapoved-na-kmeta-d-r-atanas-kambitov-zaplatite-na-nepedagogicheskiya-personal-v-detskite-yasli-i-gradini-sa-povisheni-s-5-do-7.html", "text": "Със заповед на кмета д-р Атанас Камбитов заплатите на непедагогическия персонал в детските ясли и градини са повишени с 5 до 7 %. Това съобщиха от   Община Благоевград . Ръстът засяга над 320 души, а промените са в сила от 1 август. По-високи заплати вече получават помощник-възпитатели, детегледачки, домакини, перачи, огняри, готвачи, помощник-готвачи, шофьори, стоковеди и др. Това е второто увеличение в сферата на предучилищното образование от началото на 2019 година. През месец януари бяха повишени заплатите на педагогическите специалисти, които достигнаха ръст до 20%. Освен за по-високи заплати, Община Благоевград работи в посока подобряване на материално-техническата база в детските заведения. За децата са осигурени отлични условия, както и здравословна храна, съгласно изискванията на Министерство на здравеопазването.", "date": "2019.09.02", "title": "Благоевград: Със заповед на кмета д-р Атанас Камбитов заплатите на непедагогическия персонал в детските ясли и градини са повишени с 5 до 7 %"}
{"url": "http://www.focus-news.net/news/2019/09/02/2694718/otkriha-novata-uchebna-godina-vav-voenna-akademiya-g-s-rakovski-obzor.html", "text": "С водосвет за здраве и успехи, извършен от представители на Българската православна църква, беше открита новата учебна 2019-2020 година във Военна академия „Г. С. Раковски“. Министърът на отбраната Красимир Каракачанов и началникът на отбраната генерал Андрей Боцев поздравиха командно-преподавателския състав и слушателите по случая. През учебната 2019-2020 година Военната академия посреща общо 269 слушатели. От тях 259 ще се обучават в магистърската специалност „Организация и управление на военни формирования на оперативно ниво” с шест специализации от професионално направление „Военно дело”. Във факултет „Национална сигурност и отбрана”, специалност „Стратегическо ръководство на отбраната и въоръжените сили”, през тази година ще се обучават 10 офицери. Началникът на отбраната ген. Андрей Боцев обясни, че в момента текат конкурси за назначаване на около 500 човека в армията. „Ще се опитаме да назначим колкото се може повече хора. Повече са кандидатите, отколкото местата. Конкурсите се правят съгласно изискванията. Не са верни обвиненията, че сме сваляли изискванията. Критериите са високи“, заяви той. По думите му процесът по избор на пилоти за новите изтребители вече тече и ще бъдат млади хора. Каракачанов допълни, че САЩ са отпуснали още 60 млн. долара за изтребителите F-16. Относно строежа на двата патрулни кораба за Военноморските сили, той отбеляза, че до края на годината трябва да има сключен договор. „В момента очакваме оферта. Има изискване минимум един от двата кораба да бъде построен в България“, обясни министърът на отбраната.  \r\n \r\nЗорница КОСТАДИНОВА", "date": "2019.09.02", "title": "Откриха новата учебна година във Военна академия „Г. С. Раковски” (ОБЗОР)"}
{"url": "http://www.focus-news.net/news/2019/09/02/2694714/cbs-miami-uraganat-dorian-udari-katastrofalno-bahamite-video.html", "text": "Ураганът „Дориан“ продължи да бушува в северната част на Бахамските острови в понеделник, като една от най-силните бури, регистрирана някога в Атлантическия океан, оставяйки разрушени домове, изкорубени покриви, изкоренени дървета и съборени електрически стълбове по пътя си, съобщава  CBS Miami . \r\nСкоростта на силните ветрове намаля леко до 265 км/ч, докато движението на запад се забави в понеделник сутринта местно време до 1,6 км/ч, като метеоролозите предупреждават, че това може да продължи цял ден. Преди това, в неделя, ураганът премина през остров Абако доста по-бързо. \r\nОт засегнатите острови имаше малко информация, въпреки че официалните лица очакваха много жители да останат без дом. Повечето хора отидоха в приютите, когато бурята наближи, като туристическите хотели бяха затворени, а жителите укрепиха домовете си. \r\n„Това е опустошително“, заяви Джой Джибрилу, генерален директор на Министерството на туризма и авиацията на Бахамските острови, в неделя следобед. „Нанесени са огромни щети върху имуществото и инфраструктурата. За щастие не се съобщава за загуба на живот“. \r\nВ неделя максималната скорост на ветровете на „Дориан“ достигна 300 км/ч с пориви до 355 км/ч, изравнявайки рекорда на най-мощния атлантически ураган, приземявал се някога. Това се равняваше на урагана от Деня на труда от 1935 г., преди бурите да получават имена. Единствената по-мощна регистрирана буря е ураганът „Алън“ с ветрове от 305 км/ч, макар че тя не се приземи на сушата с тази сила. \r\nСиноптиците заявиха, че най-вероятно „Дориан“ ще започне да се отдръпва от Бахамските острови в началото на вторник и да се извива на североизток успоредно на бреговата линия на САЩ. Все пак се очакваше силната буря да се задържи близо до брега и да предизвика опасност за крайбрежието с опасни ветрове и силен прибой, докато властите предупредиха, че все още може бурята може да стигне до сушата. \r\nСпоред съвет от понеделник сутринта (американско време) на Националния център за урагани на САЩ в Маями, източно-централното крайбрежие на Флорида може да види „кратко торнадо“ между понеделник следобед и понеделник вечер. \r\n \r\n \r\n \r\n \r\n \r\n \r\n \r\n \r\n \r\nПревод и редакция:", "date": "2019.09.02", "title": "CBS Miami: Ураганът „Дориан“ удари „катастрофално“ Бахамите (ВИДЕО)"}
{"url": "http://www.focus-news.net/news/2019/09/02/2694721/sport-v-italiya-i-avstriya-potvarzhdavat-transfer-na-despodov.html", "text": "Медиите в Италия и Австрия потвърждават информациите, че Кирил Десподов е пред трансфер в Щурм (Грац). Още вчера наставникът на австрийския тим Нестор Ел Маестро, който работи с българския национал в ЦСКА, загатна за сделка с Каляри. Tuttomercatoweb твърди от свои източници, че днес нападателят наистина ще премине в Щурм. Информацията беше потвърдена и от австрийската секция на Sky Sport. Най-вероятно обаче ще става дума за преотстъпване. Турският Гьозтепе също беше сред кандидатите за юношата на Литекс. По-рано през лятото той вече отказа пращане под наем в Кротоне в Серия “Б”.", "date": "2019.09.02", "title": "Спорт: В Италия и Австрия потвърждават трансфер на Десподов"}
{"url": "http://www.focus-news.net/news/2019/09/02/2694724/shumen-dvizhenieto-v-uchastak-ot-patya-veselinovo-smyadovo-se-izvarshva-v-ednata-lenta-poradi-katastrofa.html", "text": "Движението в участъка от км 30 до км 31 по път ІІ-73 Веселиново – Смядово (Ришки проход) в посока Смядово се извършва в една лента поради катастрофа. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.09.02", "title": "Шумен: Движението в участък от пътя Веселиново - Смядово се извършва в едната лента поради катастрофа"}
{"url": "http://www.focus-news.net/news/2019/09/02/2694720/veliko-tarnovo-obshtinite-da-zasilyat-kontrola-varhu-starite-smetishta-razporedi-ekoinspektsiyata-v-grada.html", "text": "Общините да засилят контрола върху старите сметище разпореди Регионалната инспекция по околна среда и води в старата столица. Вече има издадени предписания на администрациите, които все още не са започнали рекултивация на старите сметища – периодично да докладват за текущото им състояние. Това поясни за  Радио „Фокус“ – Велико Търново  Милка Асенова, отговаряща за връзки с обществеността в РИОСВ. Препоръки са получили кметовете на Велико Търново, Горна Оряховица, Елена, Павликени, Полски Тръмбеш и Трявна. „Те трябва да организират извършването на ежеседмични регулярни проверки на съществуващите депа за неопасни отпадъци като следят за наличие на външни лица на територията на депото, нерегламентирано изхвърляне на отпадъци, замърсяване на близки до депото територии и пътища, разнасяни от вятъра отпадъци на територии извън депото, запалване на боклуци. Резултатите от проверките трябва да се представят в Регионалната инспекция ежемесечно“, обясни още Милка Асенова.Тя допълни и, че предписанието следва да се спазва до стартиране на дейностите по закриване и рекултивация на депото. За неизпълнение кметовете носят административнонаказателна отговорност, съгласно разпоредбите на Закона за опазване на околната среда. Експертът увери и, че РИОСВ – Велико Търново продължава да извършва проверки на посочените шест общински депа за проследяване на предприетите действия от страна на кметовете по закриването и рекултивацията на терените, както и за текущото им състояние. Контролират се и общините, чиито депа имат извършена техническа и биологична рекултивация – Севлиево, Сухиндол, Стражица, Златарица и Габрово, като и депата на Дряново и Свищов, които са в процес на рекултивация, относно изпълнение на техния собствен план за контрол и мониторинг. \r\nЛуиза ТРАНЧЕВА", "date": "2019.09.02", "title": "Велико Търново: Общините да засилят контрола върху старите сметища разпореди Екоинспекцията в града"}
{"url": "http://www.focus-news.net/news/2019/09/02/2694726/sliven-okrazhnata-prokuratura-predade-na-sad-mazh-obvinen-v-prichinyavane-na-smart-po-nepredpazlivost-sled-katastrofa.html", "text": "Окръжна прокуратура – Сливен предаде на съд Георги Г., обвинен в причиняване на смъртта по непредпазливост на мъж, настъпила след катастрофа, като обвиняемият е избягал от местопроизшествието. Това съобщиха от  Окръжна прокуратура - Сливен . \r\nОкръжна прокуратура – Сливен предаде на съд Георги Г. Той е обвинен за това, че на 22.11.2018 г. на Автомагистрала „Тракия“ в землището на с. Полско Пъдарево, общ. Нова Загора, при управление на товарен автомобил, нарушил правилата за движение по пътищата, като не е съобразил скоростта си с конкретните условия на пътя, като се движил със скорост от 90 км/час, и по непредпазливост причинил смъртта на мъж от гр. Стара Загора, като деецът е избягал от местопроизшествието – престъпление по чл.343, ал.3, предл.4, б.„б“, предл.1, вр. чл.1, б.„в“, вр. чл.342, ал.1 от НК. \r\nГеорги Г. управлявал хладилен автомобил по Автомагистрала „Тракия“. Движил се в посока от с. Плодовитово, общ. Пловдив към гр. Бургас. Движението се осъществявало в тъмната част от денонощието и при суха пътна настилка. В района от магистралата, който се намира в землището на с. Полско Пъдарево, управляваният от Георги Г. товарен автомобил се движил със скорост от 90 км/час. По същото време автомобила на пострадалия получил авария и той го спрял в аварийната лента. Пострадалият предприел действия по отстраняване на повредата като напомпи задната лява гума на автомобила. В същия момент, движейки се по магистралата, обвиняемият стигнал до мястото, където аварирал пострадалият.Обвиняемият изобщо не забелязал намиращия се аварирал автомобил и водач, а без да ги възприеме като опасност продължил движението си. От последвалия удар пострадалият починал на място. Въпреки, че възприел удара, Георги Г. без да спре движението на товарния автомобил и да установи какво се е случило напуснал местопроизшествието, продължавайки движението си по магистралата с повредени светлини – счупен десен фар и мигач.  \r\nОкръжен съд – Сливен е насрочил заседанието си за 03.09.2019 г.", "date": "2019.09.02", "title": "Сливен: Окръжната прокуратура предаде на съд мъж, обвинен в причиняване на смърт по непредпазливост след катастрофа"}
{"url": "http://www.focus-news.net/news/2019/09/02/2694727/burgas-rayonnata-prokuratura-v-burgas-zadarzha-dvama-mazhe-obvineni-v-zasazhdane-i-otglezhdane-na-marihuana.html", "text": "Районна прокуратура – Бургас задържа за срок до 72 часа Стамен А. и Димо А. Те са обвинени за това, че за времето от неустановена дата до 30.08.2019 г., в нива с площ около 2.5 декара, находяща се в землището на с. Зидарово, общ. Созопол, действайки в съучастие като съизвършители, засели и отглеждали растения от рода на конопа – коноп (канабис, марихуана) в нарушение на закона – престъпление по чл.354в, ал.1, вр. чл.20, ал.2 от НК, съобщиха от  Районна прокуратура - Бургас . \r\nПредстои (в следващите дни) Районна прокуратура – Бургас да внесе в съда искане за налагане на мярка за неотклонение спрямо обвиняемите.", "date": "2019.09.02", "title": "Бургас: Районната прокуратура в Бургас задържа двама мъже, обвинени в засаждане и отглеждане на марихуана"}
{"url": "http://www.focus-news.net/news/2019/09/02/2694730/afp-sadat-v-moskva-ne-otne-roditelskite-prava-na-dvoykata-zavela-detsata-si-na-nerazreshen-miting.html", "text": "Съдът в понеделник отхвърли искането на прокуратурата за отнемане на деца, включително бебе, от грижите на родителите им, защото са ги завели на неразрешен опозиционен митинг, предава  TACC . \r\nПрокуратурата поиска от съда да лиши Елена и Петър Хомски от родителските им права, след като те заведоха дъщерите си на възраст три години и три месеца съответно, на протест на опозицията на 3 август. \r\nМосковският окръжен съд отхвърли иска в понеделник, каза бащата след изслушване при закрити врати. \r\n\"Те не ни отнемат децата\", каза Пьотр Хомски пред репортери. Той обаче каза, че семейството е получило официално предупреждение, което да ги накара да \"променят поведението си\". \r\nАдвокатът на двойката Татяна Сустина заяви, че ще оспори предупреждението. \r\n\"По същество им е забранено да посещават митинги с децата си\", каза тя пред репортери. \r\nТя каза, че ако в бъдеще отидат някъде близо до протест на опозицията с децата си, те все пак могат да загубят попечителството над тях. \r\nПрокуратурата беше поискала двойката, която има три деца, да изгуби двете деца, които са били заведени на митинга. \r\nПодобно дело се води и срещу друга двойка - Олга и Дмитрий Проказови, след като са завели едногодишното си момче на опозиционен митинг в края на юли. \r\nМосковският окръжен съд проведе предварително изслушване по случая в понеделник. \r\n \r\n  Юлиян Марков", "date": "2019.09.02", "title": "AFP: Съдът в Москва не отне родителските права на двойката, завела децата си на неразрешен митинг"}
{"url": "http://www.focus-news.net/news/2019/09/02/2694723/yuliana-angelova-psiholog-adaptatsiyata-sled-vakantsiya-kam-raboten-rezhim-ne-e-zadalzhitelno-stresova.html", "text": "Адаптацията след ваканция към работен режим не е задължително стресова. Това каза за  Радио „Фокус“  Юлиана Ангелова, психолог и управител на ресторант за здравословно хранене по повод периода на преход от ваканционен към работен режим. „Ако човек обича работата си и се чувства полезен, то завръщането на работа не представлява особен стрес за него”, каза Юлиана Ангелова. „Обилната слънчева светлина, морската вода и добрата храна и приятните емоции зареждат организма и така есенните предизвикателства се посрещат без особени затруднения. Важно е в този период да се храним със сезонните дарове на трапезата”, подчерта Юлиана Ангелова.  \r\nВиолета КРЪСТЕВА", "date": "2019.09.02", "title": "Юлиана Ангелова, психолог: Адаптацията след ваканция към работен режим не е задължително стресова"}
{"url": "http://www.focus-news.net/news/2019/09/02/2694722/burgas-niva-zasyata-s-konopeni-rasteniya-i-golyamo-kolichestvo-suha-trevna-masa-kanabis-byaha-otkriti-v-zemlishteto-na-sozopolskoto-selo-zidarovo.html", "text": "Нива, засята с конопени растения, както и голямо количество суха тревна маса / канабис/, бяха открити при проведена специализирана полицейска операция в местността «Смесици» в землището на созополското село Зидарово. В операцията участвали служители от отдел «Криминална полиция» при ОДМВР – Бургас съвместно със служители от «Специализираните полицейски сили», бургаската жандармерия, отдел «Разследване», сектор «Базова научно-техническа лаборатория» и Първо, Четвърто и Пето Районни управления – Бургас. \r\nУстановено е, че на нивата, разположена върху парцел от 2 600 кв.м., от двама криминално проявени братя / на 32 и 38 години/ се отглеждат конопени растения, съдържащи високорискови наркотични вещества. При последвалите процесуално-следствени действия са фиксирани над 2 500 растения с различна височина между 1,5 и 2,5 метра. Открита е напоителна система, състояща се от три горивни генератора, множество маркучи и кранове с различна големина, имащи за цел да изпомпват вода от разположен в близо естествен водоизточник, с която да се напоява нивата. Иззети са и множество лопати, кирки, вили, чували със земеделски торове и др. В непосредствена близост до нивата са открити две заграждения, пригодени за «сушилни», от които са иззети близо 40 растения. Установено е и помещение с голямо количество суха тревна маса / канабис/. Провеждат се мероприятия за установяване съпричастността на лица относно държането и разпространението й. \r\nСпрямо двамата братя за констатираното престъпление e повдигнато обвинение. По случая е образувано досъдебно производство и материалите са докладвани в Районна прокуратура - Бургас.", "date": "2019.09.02", "title": "Бургас: Нива, засята с конопени растения и голямо количество суха тревна маса /канабис/,  бяха открити в землището на созополското село Зидарово"}
{"url": "http://www.focus-news.net/news/2019/09/02/2694728/evgeniya-georgieva-zam-kmet-na-obshtina-simitli-ekspozitsiyata-v-muzeya-simitli-drevnata-zemya-na-kukerite-e-sastavena-ot-eksponati-koito-sa-na-zhitelite-na-obshtinata.html", "text": "Експозицията в музея „Симитли – древната земя на кукерите“ е съставена от експонати, които са на жителите на Общината. Това каза за  Радио „Фокус“ – Пирин  Евгения Георгиева, заместник-кмет на Общината по повод откриването на музея, което се състоя на 29 август. По думите ѝ бабугерските костюми, които могат да бъдат разгледани са на жители на града и малките населени места, които са големи привърженици на кукерството. „Останалите костюми и маски също са на наши съграждани от населените места Крупник, Брежани, Черниче, Полена, Полето и други. Уникалните маски, които могат да бъдат разгледани, са от село Брежани. Те са изработени от природни материали, а именно мъх и лишеи. Доукрасени са с рога и други допълнения. Тук е мястото да отбележа, че те са единствени по рода си, тоест в България не се изработват никъде другаде, освен в Брежани“, каза още Георгиева. Тя отбеляза, че това е едно много красиво планинско село, разположено в Пирин планина. „Там хората използват природните дадености, които имат, превръщайки ги в уникални, страховити маски“, посочи Георгиева.Тя заяви, че много кукерски групи са искали да дарят свои костюми, маски и принадлежности за музея, но за момента това е капацитета, с който разполагат. „Все пак си мисля, че това е едно много хубаво начало, а че залата ще отеснее съм сигурна. Затова пожелавам на кмета Апостол Апостолов в следващия си мандат да намери по-подходящо място за музея, така че наистина да запазим тези уникални костюми, но и да ги показваме на обществеността“, уточни Георгиева. \r\nЛивия НИНОВА", "date": "2019.09.02", "title": "Евгения Георгиева, зам.-кмет на Община Симитли: Експозицията в музея „Симитли – древната земя на кукерите“ е съставена от експонати, които са на жителите на Общината"}
{"url": "http://www.focus-news.net/news/2019/09/02/2694729/petima-sa-zadarzhanite-sled-razkrivaneto-na-prestapna-grupa-za-lihvarstvo-i-reket-v-stolichniya-kvartal-hristo-botev-obzor.html", "text": "Петима са задържаните след разкриването на престъпна група за лихварство и рекет в столичния квартал „Христо Ботев“. Това стана ясно от думите на главния секретар на МВР Ивайло Иванов, който даде брифинг по темата заедно със заместник-главния прокурор Иван Гешев. Организираната престъпна група е развивала дейността си от 2015 година, а разкриването й е било с по-голяма степен на трудност заради характеристиките на района, в който е осъществявала основната си активност. Задържаните лица са членовете на организираната престъпна група, като някои от тях са в родствена връзка, две от тях са на крехка възраст, но пълнолетни, а две от лицата са криминално проявени. От МВР разполагат и с данни, че групата се е занимавала и с продажбата на наркотични вещества. Схемата, по която групата е действала, е класическа: хора с нисък социален статус, които се нуждаят от финансови средства, взимат назаем пари от задържаните с високи лихви и впоследствие, ако не се издължат,върху тях са използвани силови методи и нанесени телесни повреди. Случаят е поредният, в който МВР и в частност ГДБОП работи съвместно с прокуратурата. Заместник-главният прокурор заяви, че в широк смисъл разкритата организирана престъпна група се вписва в контекста на определението за битова престъпност и определи като приоритет на прокуратурата и МВР противодействието на битовата престъпност. Гешев уточни, че става дума за групи, които извършват лихварска дейност и рекет и припомни, че в определени райони, където населението е с нисък социален статус, има лица, които обществото нарича ромски барони и посочи, че точно тези криминални авторитети са хората, които движат почти всичко, свързано с незаконна дейност в подобни затворени общности и територии. Като основни дейности на такъв тип групи, освен лихварството, Гешев посочи и насилствените действия, търговия с наркотици и купуването на гласове в периоди на избори. Заместник-главният прокурор сподели, че остава усещането, че държавата е изчезнала в някои от българските региони, но има база за работа както на прокуратура, така и на МВР в общности и сегмент на битовата престъпност. Гешев изказа твърдението, че държавата, прокуратурата и МВР имат дълг към българските граждани във връзка със справянето с битовата престъпност. Заместник-главният прокурор изтъкна, че работата в сегмента с битовата престъпност е приоритет в работата на институциите не само в бъдеще, а и в последните 7 - 8 месеца и добави, че това е сегмент на престъпността, където може, дори при сега съществуващото законодателство и организация да има доста по-драстичен резултат при активна работа на МВР и прокуратурата. Той посочи, че институциите са наясно, че резултатите към намаляването на битовата престъпност имат и социален, и икономически аспект. Гешев посочи, че богатите хора би трябвало да имат по-големи задължения към държавата и да плащат данъците си, но открои и задълженията на хората, които са с по-нисък социален статус , като отдаде важност на разбирането на факта, че задължения има не само държавата към тях, а и че те трябва да отвръщат огледално, спазвайки законите в страната. Заместник-главният прокурор даде обещание в процеса на работа на прокуратурата и МВР да се разсеят напълно съмненията, че законът се прилага различно спрямо лицата с нисък и съответно тези с висок социален статус. Делото по случая е образувано в Специализираната прокуратура от юли месец. Утре ще стане ясно какви точно обвинения ще бъдат повдигнати на задържаните лица – дали само за организирана престъпна група, дали само за организирана престъпна група и вторични престъпления, а също така ще се разбере и какви мерки за неотклонение ще бъдат поискани. \r\n \r\nТеодора ПАВЛОВА", "date": "2019.09.02", "title": "Петима са задържаните след разкриването на престъпна група за лихварство и рекет в столичния квартал „Христо Ботев“ (ОБЗОР)"}
{"url": "http://www.focus-news.net/news/2019/09/02/2694725/toni-blear-predupredi-leybaristkata-partiya-ne-padayte-v-kapana-za-slonove-predsrochni-izbori-shte-gi-zagubite.html", "text": "Британският премиер Борис Джонсън залага изборен „капан за слонове“ за опозицонната Лейбъристка партия, която трябва да го избегне, предупреждава бившият министър-председател и отявлен противник на Брекзит Тони Блеър в понеделник, цитиран от  Reuters . \r\n„Борис Джонсън знае, че ако Брекзит без сделка е единственото предложение, той може да се провали, но, когато е обвързан с въпроса за Корбин на парламентарни избори, той ще спечели с мнозинство, въпреки че повечето хора са срещу Брекзит без сделка, защото някои може да се страхуват повече от управление на Корбин“, обяснява еврофилът. \r\nЛидерът на лейбъристите Джереми Корбин „трябва да види изборите преди Брекзит като капана, който са“, подчерта отново той. \r\nСпоред Блеър, искащите да реализират волята на гражданите за излизане на Великобритания от ЕС залагат капан, „да изглежда, че са тласнати към избори, докато активно се готвят за тях“. \r\n„Ако правителството се опита да форсира избори сега, Работническото движение трябва да гласува срещу тях“, продължава с предупрежденията бившият британски премиер, като посочва, че изборите ще бъдат представени като избор между Джонсън, който реализира волята на хората за Брекзит плюс популистка програма на Консервативната партия, или предаване на страната, нейната икономика и сигурност на Корбин и негоавата малка група от адепти от крайно-лявото. \r\nПо неговите думи, предизвикателството избори преди Брекзит е избрано и е това е „брутално ясно“, а според Блеър рейтингът на Корбин не подсказва, че той може да спечели такъв вот. \r\n \r\nПревод и редакция:", "date": "2019.09.02", "title": "Тони Блеър предупреди Лейбъристката партия: Не падайте в „капана за слонове“ предсрочни избори, ще ги загубите"}
{"url": "http://www.focus-news.net/news/2019/09/02/2694735/nimh-s-4-sm-se-e-povishilo-nivoto-na-reka-struma.html", "text": "През изминалото денонощие нивата на наблюдаваните реки в Западнобеломорския басейн са останали без съществени изменения, сочи справка на сайта на  Националния институт по метеорология и хидрология . Регистрираните колебания на речните нива за водосбора на река  Места са от -2 см до +2 см, а за водосбора на река Струма от -4 см до +4 см. Водните количества на реките в басейна са под праговете за средни води. Днес и през следващите три дни речните нива в басейна ще останат без съществени изменения. Водните количества ще бъдат под праговете за внимание.", "date": "2019.09.02", "title": "НИМХ: С 4 см се е повишило нивото на река Струма"}
{"url": "http://www.focus-news.net/news/2019/09/02/2694732/sliven-mu-varna-obyavyava-dopalnitelen-priem-za-obuchenie-po-spetsialnostta-akusherka-vav-filiala-v-grada.html", "text": "Медицински университет–Варна дава допълнителна възможност за кандидатстване в специалността „Акушерка“ във филиала в града.Това съобщиха от пресцентъра на  Община Сливен . Всички желаещи могат да кандидатстват, като подадат документи за посочената специалност на място във филиала на университета в Сливен или на електронен адрес: kskinfo.mu-varna.bg не по-късно от 17:00 ч. на 10 септември 2019 г. Приемният изпит е тест по биология, който обхваща материала от 8, 9 и 10 клас, и ще се проведе на 11 септември 2019 г. във Филиал Сливен. Повече информация, свързана с приема в МУ-Варна, може да намерите на място във: Филиал Сливен, ул. „Ген. Столетов“ № 30, тел. 0889800305 или в сграда Ректорат на Медицинския университет във Варна, ул. „Марин Дринов“ 55, ет.1 аудитория IV, тел. 052/677 060. \r\nИнформация за сборника за подготовка за изпита можете да намерите тук. (https://books.mu-varna.bg/bg/146-repertory-mock-exam-biology-tests-for-candidate-students-in-the-medical-college-of-varna.html?SubmitCurrency=1&id_currency=1 )", "date": "2019.09.02", "title": "Сливен: МУ-Варна обявява допълнителен прием за обучение по специалността „Акушерка“ във филиала в града"}
{"url": "http://www.focus-news.net/news/2019/09/02/2694731/kmetat-na-zlatograd-miroslav-yanchev-podpisa-dogovor-za-povishavane-na-kvalifikatsiyata-na-30-bezrabotni-litsa-ot-obshtinata.html", "text": "Кметът на Общината Мирослав Янчев, председателят на Управителния съвет на МИГ Кирково-Златоград Сали Рамадан и Ръководителят на Управляващия орган на Оперативна програма „Развитие на човешките ресурси” и заместник-министър на МТСП Зорница Русинова подписаха договор по проект „Заетост и инвестиции в повишаване на квалификацията на безработни лица от Община Златоград” по процедура за предоставяне на безвъзмездна финансова помощ BG05M9OP001-1.049 „МИГ Кирково -Златоград – Достъп до заетост на икономически неактивни и безработни лица, в т.ч. насърчаване и подпомагане на младежката заетост и инвестиции в повишаване квалификацията на заетите лица на територията на МИГ Кирково – Златоград”. Това съобщиха от  Oбщина Златоград . Проектът e насочен към осигуряване на обучения и субсидирана заетост на 30 лица, търсещи работа – безработни лица на възраст от 30 до 54 г. вкл. и безработни лица, вкл. продължително безработни, или неактивни участници, извън образование и обучение, над 54 г. Общата стойност на проекта е 299 742.30 лв., като срокът за реализация на заложените дейности в него е 17 месеца от датата на сключване на договора. Партньор по проекта ще бъде „Младенов консултинг” ЕООД. Мирослав Янчев изказа благодарности към целия екип на МИГ Кирково-Златоград и сподели, че този проект е много важен за Община Златоград, защото ще се осигури заетост на 30 лица и ще се инвестира в повишаване на квалификацията им. Община Златоград, в ролята на кандидат – Водеща организация, се ангажира да допринесе за устойчивостта на проекта, като запази заетостта на 16 от безработните лица, включени в обучения, в субсидирана заетост, за период от 3 месеца след приключване на дейностите по проекта.", "date": "2019.09.02", "title": "Кметът на Златоград Мирослав Янчев подписа договор за повишаване на квалификацията на 30 безработни лица от общината"}
{"url": "http://www.focus-news.net/news/2019/09/02/2694734/aktsenti-v-predavaneto-sofiyska-tribuna-po-radio-fokus.html", "text": "Започна регистрацията в Централната избирателна комисия за местните избори. Близо 2 месеца преди местните избори, в предаването „Софийска трибуна“, продукция на БСП-София, която се излъчва на честотите на софийската програма на  Радио „Фокус“  всеки понеделник ви срещаме с кандидатите за кметове от БСП за столичните райони, а днес продължаваме обиколката си в районите Панчарево и Витоша.  \r\nВ първата част на предаването наш гост ще бъде Радко Петров –  независим кандидат за кмет на Панчарево, подкрепен от БСП. Той е строителен инженер и управител на строителна фирма. \r\nСлед 17.30 в студиото посрещаме кандидата за кметския районен пост във Витоша – Александър Кьосевски. Той е на 35 години, финансист и финансист консултант по европейски програми. \r\nС тях ще говорим за предизвикателствата и решенията им в Панчарево и Витоша и за бъдещите приоритетите на кандидатите. От тях ще разберем и каква е формулата на успешното управление. \r\n \r\nГостите в студиото ни ще отговарят на слушателски въпроси на телефон 0882 802 802. \r\n \r\n Тези теми ви очакват на честотите на софийската програма на Радио „Фокус“ от 17.00 часа в предаването „Софийска трибуна“ с водещ Веселка Иванова.", "date": "2019.09.02", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/09/02/2694740/pazardzhik-spokoyna-e-epidemiologichnata-obstanovka-v-oblastta.html", "text": "Спокойна е епидемиологичната обстановка в областта, съобщиха за  Радио „Фокус“ – Пазарджик  от РЗИ. През месец август са регистрирани 103 случая на остри респираторни заболявания и само един на пневмония. По три са случаите на болни от марсилска треска и салмонелоза през изминалия месец. По двама болни от скарлатина, варицела, ехинококоза, туберкулоза, колиентерит, хепатит, са отчетени през месец август. Единични са случаите на болни от морбили, западнонилска треска и ентероколит. \r\n \r\nВаня НИКОЛОВА", "date": "2019.09.02", "title": "Пазарджик: Спокойна е епидемиологичната обстановка в областта"}
{"url": "http://www.focus-news.net/news/2019/09/02/2694719/vanshniyat-ministar-na-iran-teheran-privetstva-ruskata-kontseptsiya-za-sigurnostta-v-persiyskiya-zaliv.html", "text": "Иран приветства предложената от Русия концепция за обезпечаване на колективната сигурност в зоната на Персийския залив. Това заяви в понеделник министърът на външните работи на Ислямската република Джавад Зариф на съвместна пресконференция с руския си колега Сергей Лавров, предава  ТАСС . \r\n„Що се касае до сигурността в Персийския възглед, то нашите възгледи са много близки с руските. Чухме инициативата на Русия за сигурността в Персийския залив и я приветстваме“, заяви той. По думите на Зариф, тази тема е осбъждана на преговорите с Лавров и Техеран очаква Москва да се движи в тази посока и в бъдеще. \r\nПървият дипломат на Иран съощби още, че Ислямската република е готова да подпише пакт за ненападение със страните от региона, като отбеляза, че Техеран се обявява за свобода на корабоплаването в Персийския залив и обезпечаване на енергийната сигурност. „За съжаление, американците говорят за прехвърляне на контингент в този регион. Това ще доведе до увеличаване на напрежението“, предупреди Зариф. \r\nСитуацията в региона отново се влоши на 19 юли, когато танкерът Stena Impero, плаващ под британския флаг, беше задържан в пролива Хормуз от Корпуса на стражите на ислямската революция (КСИР, елитни части на иранските въоръжени сили). Според КСИР танкерът е бил задържан „във връзка с нарушение на международните правила“ и е придружен до брега за проверка. Държавният департамент обяви, че Вашингтон изгражда коалиция за осигуряване на свободата на корабоплаването в региона на Персийския залив. На 23 юли държавният секретар Майк Помпео предложи да се включат в коалицията държави от различни региони на света. В същия ден стана известно, че Германия, Франция и Обединеното кралство водят преговори за осигуряване на собствена мисия за наблюдение на безопасността на корабоплаването в Персийския залив. \r\nНа 23 юли руското външно министерство представи Концепцията за колективна сигурност в Персийския залив. Тя предвижда създаването на инициативна група за подготовка на международна конференция за сигурност и сътрудничество в Персийския залив, която впоследствие ще доведе до създаването на организация за сигурност и сътрудничество в региона. Освен това Москва пое инициативата за създаване на демилитаризирани зони в региона и предложи да се отказ от постоянното разполагане на групи от извънрегионални държави и установяване на горещи линии между военните. \r\n \r\n  Високо ниво на отношенията \r\n \r\nВ момента отношенията между Русия и Иран са достигнали най-високото си ново от десетилетия, заяви Зариф. \r\n„Отношенията между Русия и Иран се намират на най-високото си ниво от десетилетия“, отбеляза министърът. Той добави, че „сътрудничеството между Русия и Иран е със стратегически характер и е особено успешно в енергийната и транспортната сфери, както и във въпросите за постигане на мир и сигурност“. \r\nМинистърът отбеляза, че „ролята на Русия за запазването на ядрената сделка е ключова“. „Позицията на Русия и Китай по отношение на ядрената сделка е по-близка до позицията на Иран [отколкото на позицията на страните от Европа и САЩ]. Икономическите отношения на нашите страни се развиват, въпреки натиска от страна на Вашингтон“, подчерта той. \r\n \r\nПревод и редакция:", "date": "2019.09.02", "title": "Външният министър на Иран: Техеран приветства руската концепция за сигурността в Персийския залив"}
{"url": "http://www.focus-news.net/news/2019/09/02/2694737/vidin-v-belogradchik-vrachiha-dogovori-na-lichni-asistenti.html", "text": "В Белоградчик връчиха договори на лични асистенти, това съобщиха за  Радио „Фокус“ – Видин  от Дирекция „Социално подпомагане“. Четирима са личните асистенти, които ще полагат грижа за деца и възрастни с увреждания, имащи право на чужда помощ. Служителите от Дирекция „Социално подпомагане“ – Белоградчик са изготвили оценка на потребностите на лицата и са определили броя на часовете, за които ежемесечно ще получават услугата от асистентите. Удължени бяха и договорите на 17 души, предоставящи услугата „личен асистент”, „социален асистент” и „домашен помощник” в домашна среда. Срокът на подписаните допълнителни споразумения е до 31 декември 2019 г. Основното трудово възнаграждение на работниците се определя на база минималната часова работна заплата за годината умножена по реално отработените часове за съответния месец на лицето предоставящо услугата. Заетите лица ще полагат грижи в домашна среда, както придружаване на потребителите от целевите групи.", "date": "2019.09.02", "title": "Видин: В Белоградчик връчиха договори на лични асистенти"}
{"url": "http://www.focus-news.net/news/2019/09/02/2694741/gerb-i-sds-shte-provedat-sreshta-vav-vrazka-s-predstoyashtite-mestni-izbori.html", "text": "ГЕРБ и СДС ще проведат среща утре, 3 септември 2019 г. (вторник), от 9.30 часа в Централата на ГЕРБ (пл. България 1, НДК Административна сграда, ет. 17). Това съобщиха от пресцентъра на партия  ГЕРБ . На срещата ще бъдат коментирани въпроси, свързани с предстоящите избори за местна власт на 27 октомври.", "date": "2019.09.02", "title": "ГЕРБ и СДС ще проведат среща във връзка с предстоящите местни избори"}
{"url": "http://www.focus-news.net/news/2019/09/02/2694738/api-dvizhenieto-po-patya-sofiya-buchin-prohod-pri-bogyovtsi-se-osashtestvyava-dvuposochno-v-ednata-lenta-poradi-katastrofa.html", "text": "Движението по път II–81 София - Бучин проход при Богьовци се осъществява двупосочно в една лента поради ПТП. Това съобщиха от пресцентъра на  Агенция \"Пътна инфраструктура\" .Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.09.02", "title": "АПИ: Движението по пътя София - Бучин проход при Богьовци се осъществява двупосочно в едната лента поради катастрофа"}
{"url": "http://www.focus-news.net/news/2019/09/02/2694736/", "text": "\"Роскосмос\" публикува снимки, направени от космическия кораб \"Метеор-М\" № 2, който показва урагана \"Дориан\", заплашващ източното крайбрежие на САЩ. Изображенията са публикувани на официалната страница на държавната корпорация в социалната мрежа “Туитър“, предава  TACC   \r\nСнимките са направени на 31 август, информацията е обработена от оператора на космическото оборудване за дистанционно наблюдение на Земята, поддържащо руските космически системи. \r\nСпоред последните данни на Националния център за наблюдение на ураганите в САЩ, „Дориан“, образуван в Атлантическия океан, е достигнал максималната пета категория по скалата на Сафир - Симпсън. Ураганът се намира на 65 км източно от остров Голям Бахама (част от Бахамски острови) и се движи на запад със скорост от около 8 км/ч. Максималната скорост на вятъра в неговите граници надвишава 320 км/ч. \r\n \r\n  Юлиян Марков", "date": "2019.09.02", "title": "ТАСС: „Роскосмос“ публикува сателитни снимки на урагана \"Дориан\""}
{"url": "http://www.focus-news.net/news/2019/09/02/2694739/zam-ministar-nikolay-nankov-shte-badat-vzeti-kruti-merki-spryamo-materialite-okolo-mosta-na-am-struma-pri-dupnitsa.html", "text": "Ще бъдат взети крути мерки спрямо материалите около моста на АМ „Струма” при Дупница. Това каза заместник-министърът на регионалното развитие и благоустройството Николай Нанков,след провелата се работна среща по въпроса в Кюстендил, предаде репортер на  Радио „Фокус” – Кюстендил . „Ще покажем цялата строгост на процедурите – административни и нормативни такива, по отношение на собственика на материалите”, каза Николай Нанков. В рамките на срещата е станало ясно, че собствеността върху терените, граничещи със сервитута на държавния път не е доказана, защото има съдебни процедури с общината, визират се имоти по чл. 19. Именно върху тези терени се намират голяма част от материалите. Към момента сервитутът на моста е разчистен от материали и отпадъци, но в непосредствена близост има струпани отпадъци. \r\nВенцеслав ИЛЧЕВ", "date": "2019.09.02", "title": "Зам.-министър Николай Нанков: Ще бъдат взети крути мерки спрямо материалите около моста на АМ „Струма” при Дупница"}
{"url": "http://www.focus-news.net/news/2019/09/02/2694744/plovdiv-varel-za-odorirane-na-propan-butan-predizvika-bezpokoystvo-ot-zadushavane-sred-zhiteli-na-grada.html", "text": "Множество сигнали за задушлива миризма са получени днес след 14:30 часа в дежурната част на ОДМВР – Пловдив. Това съобщи за  Радио „Фокус“-Пловдив  говорителят на ОДМВР. Сигналите са били най-вече от кв. „Столипиново“ и от „Кършияка“. При първоначалната проверка от РДПБЗН е получено уверение от фирмата, стопанисваща газопроводната мрежа, че в града няма авария. В рамките на действията е локализиран източникът на характерната миризма – варел, който е открит в затревена площ край бившия Домостроителен комбинат на изхода на града. По данни на експерти от пожарната в него се съдържа химикал, чрез който се одорира пропан-бутан. Районът е отцепен от служители на Шесто РУ, взети са необходимите обезопасителни мерки. Уведомени са РИОСВ. Варелът се е оказал празен. \r\nЦветана ТОНЧЕВА", "date": "2019.09.02", "title": "Пловдив: Варел за одориране на пропан-бутан предизвика безпокойство от задушаване сред жители на града"}
{"url": "http://www.focus-news.net/news/2019/09/02/2694743/yambol-v-parka-v-grada-zapochva-plenerat-pevetsat-na-tundzha.html", "text": "Традиционният живописен пленер „Певецът на Тунджа“ започна днес в Ямбол. Това съобщиха от пресцентъра на  общината . Новото в сегашното единадесето поред издание е участието на млади художници – ученици, заедно с техните ментори. В продължение на пет дни утвърдени ямболски автори ще творят на открито в Градския парк, едновременно със свои възпитаници. В пространството на бившия „Алек мак“ всеки може да наблюдава създаването на нови живописни творби от Александър Александров, Атанас Караманов, Мария Христова, Петър Тепсизов, Сашо Казанджиев, Христо Крушков и Цветан Казанджиев. Художниците-педагози са подбрали по трима от най-изявените млади таланти, с които работят.  \r\nВсички творби – и на менторите, и на учениците, ще бъдат изложени в специална експозиция на 6 септември в парка. Откриването е от 18.00 часа. След това – от 10 до 20 септември могат да бъдат разгледани в залите на Художествена галерия „Жорж Папазов“. \r\nИдеята на пленера е създаването на жива връзка между твореца, обикаляща среда и публиката. Събитието е традиционно за града и има цел да провокира интерес към изобразителното изкуство, представено всеки път от различни местни и гостуващи артисти. В юбилейното издание на пленера миналата година участваха големи имена като Любен Генов - председател на СБХ, проф. Борис Желев - преподавател във Великотърновския университет „Св. св. Кирил и Методий\", Георги Динев - директор на художествената галерия в Бургас и др. \r\nОрганизатори на събитието са община Ямбол и Художествена галерия „Жорж Папазов”. Участието на млади творци тази година е в рамките на Общинска програма за стимулиране на дейности и изяви на учениците, свързани със заниманията по интереси в Община Ямбол 2019.", "date": "2019.09.02", "title": "Ямбол: В парка в града започва пленерът \"Певецът на Тунджа\""}
{"url": "http://www.focus-news.net/news/2019/09/02/2694733/d-r-adrian-dankov-odbh-vidin-v-8-sela-vav-vidinska-oblast-zapochna-izplashtaneto-na-pomoshtta-ot-300-lv-na-stopanite-dobrovolno-zaklali-prasetata-si.html", "text": "В 8 села във Видинска област започна изплащането на помощта от 300 лв. на стопаните доброволно  заклали  прасетата си заради болестта африканска чума по свинете. Това каза за  Радио „Фокус“ – Видин  д-р Адриан Данков, директор на ОДБХ-Видин. Той посочи, че населените места са селата Гъмзово, Тияновци, Калина, Делейна  Тополовец, Цар Петрово, Коста Перчово и Вълчек и се намират в три общини на областта. „Утре ще започнем да изплащаме помощи в населените места в община Грамада. За да се възползва от помощта всеки собственик трябва да е извършил почистване и дезинфекция. Той трябва да е заявил, че няма да отглежда прасета в стопанството си за период най-малко от 12 месеца след последната дезинфекция“, каза д-р Данков. Кметовете на населените места, попадащи в 20 км санитарна зона около индустриалните свинеферми, имат ангажимент да публикуват на публично място списъците със стопаните, които следва да получат помощ. 52 са населените места в област Видин, в които е извършена превантивната мярка с доброволното умъртвяване на прасетата , а общо 1085 собственици имат право на еднократна помощ в размер на 300 лв \r\nАнна ЛОЗАНОВА", "date": "2019.09.02", "title": "Д-р Адриан Данков, ОДБХ-Видин: В  8 села във Видинска област започна изплащането на помощта от 300 лв. на стопаните доброволно  заклали  прасетата си"}
{"url": "http://www.focus-news.net/news/2019/09/02/2694742/vidin-bezplatni-i-anonimni-izsledvaniya-za-hivspin-shte-badat-predostaveni-v-grada.html", "text": "Безплатни и анонимни изследвания за ХИВ/СПИН ще бъдат предоставени в града, това съобщиха за  Радио „Фокус“ – Видин  от Регионалната здравна инспекция (РЗИ). Изследванията са във връзка с провеждането на поредния етап на Националната АНТИСПИН кампания. РЗИ Видин ще предостави безплатни и анонимни изследвания за ХИВ/СПИН на всеки желаещ гражданин. Кампанията ще се проведе на 3 септември от 10:30 часа на „Централен площад“ в квартал „Нов път“. Тя включва и раздаване на презервативи и здравно-образователни материали по темата.", "date": "2019.09.02", "title": "Видин: Безплатни и анонимни изследвания за ХИВ/СПИН ще бъдат предоставени в града"}
{"url": "http://www.focus-news.net/news/2019/09/02/2694747/zam-ministar-nikolay-nankov-protivopozharnata-sluzhba-shte-izdade-pismeno-razporezhdane-za-premahvane-na-strupanite-materiali-na-10-metra-ot-mosta-na-am-struma-pri-dupnitsa.html", "text": "Противопожарната служба ще издаде писмено разпореждане за премахване на струпаните материали на 10 метра от моста на АМ „Струма” при Дупница. Това каза заместник-министърът на регионалното развитие и благоустройството Николай Нанков, след провелата се работна среща по въпроса в Кюстендил, предаде репортер на  Радио „Фокус” – Кюстендил . Главна дирекция „Пожарна безопасност и защита на населението” ще бъде водещата институция относно тази мярка. Това се прави, защото намиращите се на това разстояние материали може да представляват евентуална потенциална опасност за мостовото съоръжение. Втората мярка е от страна на РИОСВ – Перник. Тя касае принудителна административна мярка относно до момента издадените предписания и тяхното неизпълнение. Коментирано е да се дадат конкретни указания по отношение на извозване, депонирани или складиране на регламентирани за това места. Сроковете по отношение на принудителните административни мерки са 7 и 14 дни. Санкцията от страна на РИОСВ, ако не се изпълнят разпорежданията, са 70 000 лева. „Хубаво е, че в момента съоръжението се ремонтира. Знаем каква е фактологията по отношение на пускането на движението в посока Гърция”, каза Николай Нанков. По думите му тежка ще бъде реконструкцията на колони, ригели, на носещата конструкция на платното в посока Благоевград. Даденият срок от експертите е четири месеца, в никакъв случай няма да се прави компромис с безопасността на мостовото съоръжение. „Държавата ще си търси всички права, и имуществените такива, по отношение на собственика”, каза Николай Нанков. По думите му в момента се водят процесуално-следствени действия относно вината за пожара. АПИ ще си предявят иск по отношение на средствата за ремонта на съоръжението. Около 1 800 000 лева са предварителните разчети за отстраняване на щетите. Зам.-министърът посочи, че когато е започнало почистване на материалите от сервитута на пътя, до телефон 112 е подаден сигнал, че АПИ нерегламентирано уврежда чуждо имущество. Това е причина тези материали да бъдат върнати на собственика. По данни на Община Дупница количеството на материалите в района са 7 200 куб. м. \r\n \r\nВенцеслав ИЛЧЕВ", "date": "2019.09.02", "title": "Зам.-министър Николай Нанков: Противопожарната служба ще издаде писмено разпореждане за премахване на струпаните материали на 10 метра от моста на АМ „Струма” при Дупница"}
{"url": "http://www.focus-news.net/news/2019/09/02/2694749/burgas-petar-rusev-starshi-spasitel-redutsiran-e-broyat-na-spasitelite-na-plazha.html", "text": "От днес броят на спасителите на плажа е редуциран. Това съобщи за  Радио „Фокус“ – Бургас  старшият спасител Петър Русев. По думите му оттук нататък общият им брой остава 15 души. “ Три поста ще работят с по двама души, а на останалите ще има по един човек. Работното време остава същото – водноспасителна служба ще има от 8 до 18 часа. На плажа ще продължи да присъства и медицинско лице“, отбеляза Русев. Той добави, че след 15 септември броят на спасителите отново ще бъде намален, а последният им работен ден ще бъде на 30 септември. \r\nМария ПОПЧЕВА", "date": "2019.09.02", "title": "Бургас: Петър Русев, старши спасител: Редуциран е броят на спасителите на плажа"}
{"url": "http://www.focus-news.net/news/2019/09/02/2694752/tass-nay-malko-34-dushi-sa-zaginali-pri-pozhar-na-malak-korab-do-bregovete-na-kaliforniya.html", "text": "Най-малко 34 души загинаха в понеделник при пожар на малък кораб край бреговете на Калифорния. Това съобщи телевизионната компания KTLA , позовавайки се на противопожарната служба на окръг Вентура, предава  TACC \r\nИнформация за вида на кораба за сега няма, но според CNN става дума за кораб, използван от водолази. \r\nПозовавайки се на бреговата охрана на САЩ, KTLA отбеляза, че инцидентът е станал край остров Санта Крус западно от Лос Анджелис.  \r\nЗасега няма информация за националността на загиналите. \r\n \r\n  Юлиян Марков", "date": "2019.09.02", "title": "ТАСС: Най-малко 34 души са загинали при пожар на малък кораб до бреговете на Калифорния"}
{"url": "http://www.focus-news.net/news/2019/09/02/2694751/smolyan-tri-sluchaya-na-tuberkuloza-za-registrirani-v-grada-za-izminalata-sedmitsa.html", "text": "Три случая на туберкулоза за регистрирани в града за седмицата от 26 август до 1 септември. Това съобщиха от  Регионалната здравна инспекция – Смолян . От въздушно-капковите инфекции са регистрирани и 10 случая на варицела. През отчетния период са регистрирани  и чревни инфекции, сред които 1 случай на салмонелоза, 2 случая на ентероколит и 3 случая на ротавирусен гастроентерит. През изминалата седмица има 9 случая на остри респираторни заболявания, при 13 за предходната седмица. 4 са случаите във възрастовата група от 0 до 4 г., 3 случая във възрастовата група от 5 до 14 г. и 2 случая във възрастовата група от 30 до 64 г. Заболеваемостта е 32.19 на 10 000 и е под епидемичните стойности.", "date": "2019.09.02", "title": "Смолян: Три случая на туберкулоза за регистрирани в града за изминалата седмица"}
{"url": "http://www.focus-news.net/news/2019/09/02/2694745/fox-news-uraganat-dorian-e-nay-silniyat-zaplashval-nyakoga-iztochnoto-kraybrezhie-na-florida.html", "text": "Метеоролозите във Флорида предупредиха в понеделник, че ураганът „Дориан“ - чудовището от категория 5, което продължава да се намира над части от Бахамските острови с пориви на вятъра до 350 км/ч - е най-силната буря, която някога е заплашва Източния бряг на щата, съобщава  FOX News . \r\nБурята се намира на около 190 километра източно от Уест Палм Бийч в 8:00 ч. източно американско време  (15:00 часа българско време) в понеделник и се счита за непредсказуема, тъй като се движи на запад с около 2 км/ч. Милиони жители на Източното крайбрежие следят дали  „Дориан“ ще се обърне на север в следващите два дни и ще ги пощадят от пряко преминаване. На Бахамските острови се съобщава, че бурята е довела до смъртта на 8-годишно момче на островите в град Абако. \r\n„Независимо по какъв път тръгва тази буря, щатът ни ще бъде засегнат“, казва Джаред Московиц, директор на отдела за управление на извънредни ситуации във Флорида. \"Ще продължим да работим денонощно, за да се подготвим.\" \r\nНационалният център за урагани каза рано в понеделник, че се очаква „Дориан“ да се „движи  бавно на запад или на запад-северозапад\"  през следващия ден или повече, последвано от постепенно завиване към северозапад или север. \r\n\"Ако запази настоящият си път изключително опасния ураган „Дориан“ ще продължи да се намира над остров Голям Бахама през по-голямата част от днешния ден  и тази вечер\", добави той. \"Ураганът ще се придвижи опасно близо до източния бряг на Флорида от тази вечер до сряда вечерта.\" \r\nНастоящите предупреждения и наблюдения се простират от Дийрфилд Бийч, Флорида, на север до границата със щата Джорджия.  \r\n \r\n  Юлиян Марков", "date": "2019.09.02", "title": "FOX News: Ураганът „Дориан“ е най-силният заплашвал някога източното крайбрежие на Флорида"}
{"url": "http://www.focus-news.net/news/2019/09/02/2694748/sport-svetovniyat-rekordyor-ueyd-van-nikerk-nyama-da-zashtitava-titlata-si-v-byaganeto-na-400-metra.html", "text": "Лека атлетика: Световният рекордьор Уейд ван Никерк няма да защитава титлата си в бягането на 400 метра на Световното първенство в Доха в края на месеца, защото все още не се е възстановил от контузия на коляното. Олимпийският шампион увреди връзки в благотворителен мач по ръгби през октомври 2017 година и претърпя операция. Той направи няколко неуспешни опита да се завърне на пистата и след серия от възстановителни процедури едва пред няколко седмици поднови тренировки.", "date": "2019.09.02", "title": "Спорт: Световният рекордьор Уейд ван Никерк няма да защитава титлата си в бягането на 400 метра"}
{"url": "http://www.focus-news.net/news/2019/09/02/2694754/montana-piesata-na-yavorov-kogato-gram-udari-e-premiernoto-zaglavie-na-dramatichniya-teatar-v-grada.html", "text": "Пиесата на Яворов „Когато гръм удари“ е премиерното заглавие на Драматичен театър – Монтана, съобщиха за  Радио „Фокус“ – Видин  от театъра. Режисьор на постановката е Бойко Илиев. Драмата на Яворов се поставя за трети път на монтанска сцена. Предстоящата премиера ще отбележи 45 години от нейната първа реализация в града, която е била под режисурата на Димитър Гочев. \r\n \r\nОсвен юбилея от първата постановка на „Когато гръм удари“ в Монтана, спектакълът ще отбележи и 105 години от трагичната смърт на Яворов. \r\n \r\nВ ролите зрителите ще видят  Мила Топалова, Любомир Бояджиев, Ивайло Симеонов, Асен Таков и новото попълнение в трупата – актрисата Микаела Берчева. Премиерата на „Когато гръм удари“ ще е на 5 септември от 19,30 часа в Голяма зала на театъра, а ден по-рано ще се играе предпремиерно представление от 19,00 часа.", "date": "2019.09.02", "title": "Монтана: Пиесата на Яворов „Когато гръм удари“ е премиерното заглавие на Драматичния театър в града"}
{"url": "http://www.focus-news.net/news/2019/09/02/2694750/sliven-rayonnata-prokuratura-poiska-zadarzhane-pod-strazha-na-dvama-mladezhi-obvineni-za-izvarshvane-na-bludstveni-deystviya-s-maloletno-momiche-v-s-sotirya.html", "text": "Районна прокуратура – Сливен внесе в съда искане за налагане на мярка за неотклонение „задържане под стража“ спрямо непълнолетния Христо Х. и Йордан И., обвинени в извършване на блудствени действия с малолетно момиче. Това съобщиха от  Районната прокуратура - Сливен . \r\nРайонна прокуратура – Сливен внесе в съда искане за определяне на мярка за неотклонение „задържане под стража“ спрямо непълнолетния Христо Х. и Йордан И.  \r\nХристо Х. е обвинен за това, че на 30.08.2019 г. в с. Сотиря, обл. Сливен, макар и непълнолетен, но като могъл да разбира свойството и значението на извършеното, и да ръководи постъпките си, чрез употреба на сила, извършил действия с цел да възбуди и удовлетвори полово желание без съвкупление по отношение на малолетно момиче – престъпление по чл.149, ал.2, т.1, вр. ал.1, вр. чл.63, ал.1, т.3 от НК. \r\nЙордан И. е обвинен за това, че през м. юли 2019 г. в с. Сотиря, обл. Сливен, чрез употреба на сила извършил действия с цел да възбуди и удовлетвори полово желание без съвкупление по отношение на малолетно момиче – престъпление по чл.149, ал.2, т.1, вр. ал.1 от НК. \r\nРайонен съд – Сливен е насрочил заседанието си за 02.09.2019 г. от 17.00 ч.", "date": "2019.09.02", "title": "Сливен: Районната прокуратура поиска задържане под стража на двама младежи, обвинени за извършване на блудствени действия с малолетно момиче в с. Сотиря"}
{"url": "http://www.focus-news.net/news/2019/09/02/2694755/liderat-na-bsp-sofiya-kaloyan-pargov-shte-uchastva-v-diskusiya-na-oeb-shalom-po-povod-75-godini-ot-9-ti-septemvri-1944-ta.html", "text": "Лидерът на БСП - София Калоян Паргов ще участва в дискусия на тема \"Събитията на 9-ти септември 1944 г. - 75 години по-късно, съобщиха от пресцентъра на  партията . Преврат и поврат в българското общество. Размисли за съдбата на българските евреи от онзи период\". Форумът е организиран от ОЕБ \"Шалом\", Института за съхранение на паметта за Холокоста към ОЕБ \"Шалом\", Регионалната организация \"Шалом\" - София, Фондация \"Цедака Шалом\", Народно читалище \"Емил Шекерджийски-1919\", Клуб на ветераните от антинацистката съпротива към РОЕ \"Шалом\" - София. \r\nДискусията ще се проведе на 3-ти септември, вторник, от 17,30 часа в Еврейския народен дом в София (бул. \"Александър Стамболийски\" №50), зала \"Йерусалим\".", "date": "2019.09.02", "title": "Лидерът на БСП - София Калоян Паргов ще участва в дискусия на ОЕБ \"Шалом\" по повод 75 години от 9-ти септември 1944-та"}
{"url": "http://www.focus-news.net/news/2019/09/02/2694753/burgas-opushvane-sreshtu-komari-shte-se-izvarshi-v-pomorie-na-3-septemvri-sled-23-chasa.html", "text": "На 03 септември 2019 г. (вторник) след 23.00 часа, на територията на Поморие ще се извърши опушване срещу комари. Това съобщиха от пресцентъра на  Община Бургас . Ще бъде обработена и дървесната растителност срещу бяла американска пеперуда (гъсеници) и листна въшка. Препаратите са безопасни за хората и животните, но се препоръчва вратите и прозорците на домовете да са затворени. Пръскането ще се извърши при подходящи метеорологични условия.", "date": "2019.09.02", "title": "Бургас: Опушване срещу комари ще се извърши в Поморие на 3 септември след 23 часа"}
{"url": "http://www.focus-news.net/news/2019/09/02/2694756/darzhavniyat-glava-shte-udostoi-gratskiya-poslanik-u-nas-s-orden-stara-planina-parva-stepen-na-3-septemvri.html", "text": "Държавният глава ще удостои гръцкия посланик у нас с орден „Стара планина“ първа степен. Това съобщиха от  прессекретариата на държавния глава .Церемонията ще започне в 10.30 часа в Гербовата зала на „Дондуков“ 2. Висшето държавно отличие се връчва за заслугите на дипломата за развитието на българо-гръцките отношения и двустранното сътрудничество.", "date": "2019.09.02", "title": "Държавният глава ще удостои гръцкия посланик у нас с орден „Стара планина“ първа степен на 3 септември"}
{"url": "http://www.focus-news.net/news/2019/09/02/2694757/veliko-tarnovo-s-obshtinsko-sastezanie-za-patna-i-pozharna-bezopasnost-zakrivat-kampaniyata-pazete-detsata-na-patya-v-balvan.html", "text": "Велико Търново. С общинско състезание за пътна и пожарна безопасност закриват кампанията „Пазете децата на пътя“. Надпреварата ще се проведе в село Балван утре, като ще започне в 10:30 часа. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР в старата столица. В инициативата ще се включат малчугани и младежи от Центровете за работа с деца в старопрестолната община. Гости на събитието ще бъдат ръководни служители от Главна дирекция „Национална полиция“. „Фокус“ припомня, че кампанията за пътна безопасност стартира в края на май. Тя е съвместна идея на Общината и Областна дирекция на МВР- Велико Търново с призиви -„Намалете скоростта заради децата“ и „Пазете децата на пътя“. В първия етап участваха мачугани от ОУ „П. Р. Славейков“ и Центровете за работа с деца  младежи в малките населени места. Те заедно с полицаи от Сектор „Пътна полиция“- Велико Търново раздаваха на пешеходни пътеки и възлови кръстовища информационни материали на шофьорите. \r\n \r\nЛуиза ТРАНЧЕВА", "date": "2019.09.02", "title": "Велико Търново: С общинско състезание за пътна и пожарна безопасност закриват кампанията „Пазете децата на пътя“ в Балван"}
{"url": "http://www.focus-news.net/news/2019/09/02/2694758/federika-mogerini-evropa-shte-sazhalyava-ako-zatvori-perspektivata-pred-zapadnite-balkani.html", "text": "Европа ще съжалява, ако затвори перспективата пред Западните Балкани, заяви върховният представител на ЕС за външната политика и сигурността Федерика Могерини, цитирана от македонският телевизионен  “Канал 5“ . \r\nВ едно от прощалните си обръщения преди да напусне поста си европейският външен министър Федерика Могерини обясни на посланиците на ЕС в Брюксел за половин час защо европейската перспектива на региона трябва да представлява ясен интерес за Съюза. Сред нещата, свършени през мандата й, тя не пропусна постигането на Споразумението от Преспа, което според нея е резултат от смелостта, лидерството и подкрепата на Съюза. Сега тя казва, че е време Брюксел да признае това. \r\n„Имаме ясен интерес да включим целите Балкани в ЕС. Всички знаем, че това е дълъг процес, сложен, винаги интересен и жив, който изисква много време. Много проблеми ще трябва да бъдат решени и много политически ангажименти и решителност от всички страни е необходима. Но по мое лично мнение, ако не го направим, ще съжаляваме дълги години, заяви Федерика Могерини, ръководител на европейската дипломация. \r\nПо същото време Словения е домакин на Стратегически форум в Блед, на който присъстват влиятелни световни и европейски политици, като цялото внимание е насочено към специалния представител на САЩ за Западните Балкани Матю Палмър. В интервю за словенския всекидневник Delo той каза, че Брюксел със своето отношение към Македония трябва да покаже на всички в региона, че могат да разчитат на европейското бъдеще. \r\n„Споразумението от Преспа е най-голямото дипломатическо постижение през последните години в региона и ЕС трябва да изпълни своята част от споразумението и да даде на гражданите на Северна Македония ясна европейска визия“, каза Палмър пред Delo. \r\nНа двудневния форум в Блед присъстват и министрите Никола Димитров и Радмила Шекеринска, които трябва да се срещнат с Матю Палмър. Димитров се срещна днес със своя словенски колега домакин Миро Церар, който подчерта, че европейският подход към  малките страни е перспектива за малките държави, а върховенството на закона е едно от условията за ускорена европейска интеграция. \r\n \r\n  Юлиян Марков", "date": "2019.09.02", "title": "Федерика Могерини: Европа ще съжалява, ако затвори перспективата пред Западните Балкани"}
{"url": "http://www.focus-news.net/news/2019/09/02/2694746/yordanka-fandakova-shte-se-kandidatira-za-kmet-na-stolitsata-na-mestnite-izbori-obzor.html", "text": "Кметът на София Йорданка Фандъкова ще се кандидатира за кмет на столицата на местните избори, които ще се състоят на 27 октомври. Това обяви тя при проверка на строителството на участъка от третата линия на метрото от пл. \"Орлов мост\" до бул. \"България\". Фандъкова обяви, че е взела своето решение и се кандидатира за местните избори за кмет. Тя обясни, че през последните 10 години София се развива не с приказки, а с много работа. Столичният кмет обеща, че и този път ще заложи на ясен и точен график за работа, който включва нови проекти, нови идеи с нови хора и нова енергия, защото работата за София трябва да продължи. Фандъкова коментира, че решението и да се кандидатира за кмет в никакъв случай не е спонтанно. По думите ѝ решението и се основава на чувството и за отговорност към голямото доверие, което е получила през всички тези години за промяната на града. Тя добави, че обратно действие би означавало предателство към това доверие, към усилията за промяна. Не само нейните, но и на усилията, които всеки един гражданин е положил за столицата. Фандъкова коментира, че ще предложи 3 основни големи задачи за града за следващия период. На първо място активната целенасочена работа в кварталите - малките улици, междублоковите пространства, паркирането. На второ място - продължава работата за превръщане на София в зелен и чист град. Това е зеленият ринг, който се изгражда, който ще свърже кварталите на София с парковете. По думите ѝ осем нови парка са подготвени за следващия период, осен тях подготвени са и зелените коридори и зелен пояс, който предстои да продължим да засаждаме около София. Продължава и работата по проекта за по-чист въздух, като се очаква да се приключи реализацията на двата големи проекта за подмяна на битовото отопление, както и за намаляването на замърсяването от транспорт. Тя допълни, че на трето място ще обърне внимание на дигитализацията и активното използване на технологиите в работата на общината. Тази идея цели да даде по-голяма прозрачност, по-голям контрол и удобство и за хората и за бизнеса. Фандъкова допълни, че най-големият стратегически проект на столицата остава метрото. Строителството на метрото не трябва да спира, заедно с околовръстния път. Очакваме да започне разширението на южната дъга от Младост до АМ „Тракия” от този месец и разбира се вътрешните рингове, които да облекчат трафика в града,  коментира Фандъкова.  \r\nФандъкова коментира и евентуалната кандидатура на Мая Манолова. „Госпожа Манолова не е обявила дали ще се кандидатира за кмет на София или не. Резултатите ще покажат хората и желанието на хората за продължаване работата за промяна на града“, заяви столичният кмет. Фандъкова не направи категорична прогноза за изборите. По думите ѝ хората ще решат какъв ще бъде резултатът от изборите. Тя коментира, че преди 10 години нейният екип е започнал работа в условията на тежки кризи, които като че ли тогава нямаха решение, но днес вече никой не помни тези кризи. Според нея за хората е важно какво се случва и какво предстои да се случва в града. Тя добави, че високо цени активната гражданска енергия, която се получава  през последните години. За мен това е и най-важната обратна връзка за това, което правим, защото колкото повече хора са ангажирани с работата за града, с усилията да направим живота по-добър, толкова по-сигурно е, че това ще се случи по-бързо”, обясни Фандъкова.  \r\nТя добави, че е наложена много сериозна скорост на промяната, това като че ли изглежда нормално и естествено днес, но то се дължи на много и активна работа за София.  \r\nФандъкова сподели, че очаква от днес до изборите през месец октомври да се отрича всичко, което е направено през мандата и като кмет. Тя коментира че за времето, в което е кмет съм допускала и правила пропуски, бъркала съм и в преценки за хора, бъркала съм и в преценки за ситуации. Тя заяви, че за 10 години с тези темпове на работа няма как да не се допуснат грешки. „Важното е, че всичко това ми дава възможност да направя анализи, изводи, които да ми помогнат с всеки следващ проект да се справяме по-добре. Има проблеми в проекти, има проблеми в изпълнение, но залагам и на промяна в структура. Със сигурност ще ви информирам и за тези идеи, на които залагам, за да направим работата по-добра\", коментира Фандъкова.  \r\nФандъкова обяви, че винаги е получавала подкрепата на премиера Бойко Борисов. Тя посочи, че като бивш кмет на София, Борисов познава работата на гарда. Тя допълни, че без подкрепата на правителството и на държавата няма как да продължават и да се развиват големите проекти. Фандъкова коментира, че са започнали разговорите и се очаква в листата на ГЕРБ като гражданска квота да се включат изтъкнати специалисти в различните сфери. Освен на нови лица, столичният кмет ще разчита и на хора, които до сега са работили честно, почтено и с много енергия.  \r\nВиолета СИМЕОНОВА", "date": "2019.09.02", "title": "Йорданка Фандъкова ще се кандидатира за кмет на столицата на местните избори (ОБЗОР)"}
{"url": "http://www.focus-news.net/news/2019/09/02/2694760/tass-tayfunat-linlin-se-dvizhi-kam-yuzhna-koreya.html", "text": "Тропическият тайфун „Линлин“ може да удари Корейския полуостров по-късно тази седмица. Това беше обявено в понеделник в Метеорологичната администрация на Република Корея, цитирана от  ТАСС . \r\nСпоред метеоролозите тайфунът се е образувал на 500 километра южно от Манила, столицата на Филипините, и се движи на северозапад със скорост от 33 км/ч. Предполага се, че в петък сутринта той ще достигне южното крайбрежие на Република Корея, а в събота следобед ще засегне Сеул. \r\n \r\n  Юлиян Марков", "date": "2019.09.02", "title": "ТАСС: Тайфунът „Линлин“ се движи към Южна Корея"}
{"url": "http://www.focus-news.net/news/2019/09/02/2694763/sliven-devet-mladezhi-ot-oblast-sliven-uchastvaha-v-xii-leten-universitet-na-mgerb.html", "text": "Девет младежи от област Сливен участваха в XII Летен университет на МГЕРБ във Варна, това съобщиха от пресцентъра на  ПП ГЕРБ .Групата бе водена от Христо Котов, член на НИС на МГЕРБ и общински съветник в Общински съвет – Сливен. Летният университет на МГЕРБ се проведе под наслов #ЩеБъде. В обучението участваха над 250 представители на младежката организация от цялата страна. Сливенските младежи заявиха удовлетворението си от форума и срещите, които са организирани в трите дни. „Такъв род инициативи са изключително полезни за младите хора, защото имахме възможност от близо да се запознаем с политиките на българското правителство, както и с тези на Европейския съюз. По време на лекциите, на които присъствахме, стана ясно, че България върви в правилната посока“, коментираха младите хора.Те бяха категорични, че няма друга такава младежка политическа организация, която толкова много да желае стабилност и напредък за България, и че тяхната мисия е да работят за реализацията на младите хора. По време на форума премиерът и лидер на ГЕРБ Бойко Борисов заяви, че с 10 процента ще се вдигнат доходите през следващата година във всички области. Той коментира и информацията, че Moody’s Investors Service е повишила перспективата на кредитния рейтинг на България от стабилна на положителна. Борисов припомни и доклад на рейтинговата агенция Fitch Ratings, която по-рано също повиши перспективата на дългосрочния кредитен рейтинг на Българската банка за развитие. „В рамките на само една седмица двете световни агенции Fitch и Moody’s дадоха своята положителна оценка за кредитния рейтинг на страната ни. Техните становища ги чете цял свят, на тях няма как да им кажеш какво да напишат. Двете агенции дадоха своите оценки на базата на стабилните външни и публични финанси, икономическия ръст, увеличаващия се бюджетен излишък, ниския държавен дълг, подобряващите се фискални показатели и водената от нас благоразумна политика“, заяви Бойко Борисов.Председателят на Народното събрание Цвета Караянчева обсъди с младите хора развитието на регионите и ролята на успешното местно самоуправление за стабилността на страната. Към младежите от ГЕРБ Цвета Караянчева се обърна с думите: „Правете политика със сърце. Ние не сме политици, за да се видим по телевизията, а за да помагаме на хората, ние работим за тях. Гражданите очакват от нас решения и ние с делата си трябва да се борим за тяхното доверие не един месец, а непрекъснато“, каза още тя. \r\n„Като знаещи, можещи и почтени хора ние имаме право да живеем и да се реализираме в държава с институции, които вдъхват достойнство. Защото във всички измерения на държавата – икономически, фискални, външнополитически – България е във възход и това е безспорен факт", "date": "2019.09.02", "title": "Сливен: Девет младежи от област Сливен участваха в XII Летен университет на МГЕРБ"}
{"url": "http://www.focus-news.net/news/2019/09/02/2694759/blagoevgrad-poveche-ot-1000-dekara-sa-unishtozheni-v-ograzhden-planina-pri-vazniknal-nov-golyam-pozhar-v-zemlishteto-na-selo-zoychene.html", "text": "Повече от 1000 декара са унищожени в Огражден планина при възникнал нов голям пожар в землището на село Зойчене, близо до границата със Северна Македония. Това съобщи за  Радио „Фокус“ – Пирин  Снежана Паскалева, експерт „Връзки с обществеността“ към Югозападно държавно предприятие. По думите ѝ около 200 дка са гори от дъб, бук, габър, кестен, бял бор, а останалите – поземлени имоти, обраснали с храстова растителност и високи треви. „Докато се борят с огнената стихия край Чуричене и Долна Рибница, където изгоряха 700 декара гори, в събота горските служителите получават сигнал за ново огнище край село Зойчене. Голяма част от екипите на ЮЗДП, РДГ Благоевград, пожарникари и доброволци са пренасочени и успяват да го локализират в късните часове на съботния ден. Заради силния вятър огънят отново се разгаря, като към 12.00 часа днес пожарът вече е овладян. 60 служители от териториалните поделения на ЮЗДП по поречието на Струма и в момента са на място, за да предотвратят нови запалвания“, каза още Паскалева. \r\n \r\nВ овладяването на пожара участваха доброволци от ловно сдружение в Петрич, служители от община Петрич и местни жители. „ДГС Първомай” ще сезира компетентните органи за извършване на разследващи действия за причините, довели до огромния пожар. Освен материални щети, горските пожари в Огражден водят и до унищожаване на биоразнообразието в района. Сухоземна костенурка, която е защитен вид, е едно от малкото животни, избегнали тази зла участ, благодарение на навременната намеса на горските служители. \r\n \r\nСамо за последните четири дни на територията на ЮЗДП са регистрирани 6 пожара в районите на Гоце Делчев, Кресна, Първомай, Радомир и София. Общо 133 е броят им от началото на годината до момента, което е пет пъти повече в сравнение със същия период на миналата година. Засегнати са 5234 дка, от които 2419 дка са широколистни гори, а 2005 дка – иглолистни култури. \r\n \r\n„Ръководството на ЮЗДП призовава гражданите за повишено внимание и екологична култура при боравене с огън в близост до горски територии, а при пожар веднага да подават сигнал на спешен телефон 112. Високите температури, сухите треви и вятърът създават екстремална опасност от възникване на пожари в горите“, добави Паскалева. \r\n \r\nЛивия НИНОВА", "date": "2019.09.02", "title": "Благоевград: Повече от 1000 декара са унищожени в Огражден планина при възникнал нов голям пожар в землището на село Зойчене"}
{"url": "http://www.focus-news.net/news/2019/09/02/2694764/burgas-45-grosmaystori-vzeha-uchastie-v-shahmatniya-turnir-v-turisticheski-kompleks-akve-kalide.html", "text": "45 участници от Шабла, София, Сливен, Карнобат, Елхово и Бургас в 4 възрастови категории взеха участие в шахматния турнир в Туристически комплекс „Акве Калиде“. Това съобщиха от пресцентъра на  Община Бургас . Сред тях имаше и състезатели от Дания, Латвия, Русия и Казахстан. Събитието бе организирано от шахматен клуб „Бургас-64“ и Община Бургас. То бе уважено от имена в шахмата като Димитър Карапчански от Сливен и Марин Карадимов от Бургас – заслужили майстори на спорта, както и от Николай Желев – екс европейски шампион по ускорен шах. Играта бе организирана в седем кръга по швейцарската система – 10 мин. плюс 5 сек. добавка. Съдия на състезанието бе Живко Жеков, който е международен съдия по шахмат и председател на клуб „Бургас-64“. Сред участниците имаше и много деца, а за някои 5-6-годишни това беше първо състезание. Победителите получиха парични, предметни награди и ваучери.", "date": "2019.09.02", "title": "Бургас: 45 гросмайстори взеха участие в шахматния турнир в Туристически комплекс „Акве Калиде“"}
{"url": "http://www.focus-news.net/news/2019/09/02/2694765/burgas-dobri-sa-usloviyata-za-patuvane-v-oblastta.html", "text": "Добри са условията за пътуване в областта. Това съобщиха за  Радио „Фокус“ – Бургас  от Областно пътно управление. Пътищата са сухи и проходими, видимостта е отлична, няма затворени пътни участъци, няма получени сигнали за инциденти. \r\nДвижението е интензивно в района на кръстовищата с кръгово движение край Поморие, в района на Военноморска база – Бургас край село Атия, както и по пътя Айтос – Карнобат. В Бургас движението е интензивно по входно-изходните артерии на града – в района на пътен възел „Юг“ и по пътната отсечка Бургас – автомагистрала „Тракия“. В централната градска част няма образувани големи колони от автомобили в районите на възловите кръстовища. \r\nМария ПОПЧЕВА", "date": "2019.09.02", "title": "Бургас: Добри са условията за пътуване в областта"}
{"url": "http://www.focus-news.net/news/2019/09/02/2694766/blagoevgrad-natovaren-e-trafikat-po-osnovnite-patni-napravleniya-v-oblastta.html", "text": "Натоварен е трафикът по основните пътни направления в Област Благоевград. Това съобщиха за  Радио „Фокус“ – Пирин  от Областно пътно управление – Благоевград. Няма данни за образували се задръствания или колони от автомобили по автомагистрала „Струма“, главен път Е-79 и второкласен път – 19 Симитли – Гоце Делчев. През деня обстановката по пътищата в региона е била спокойна и няма регистрирани тежки пътни инциденти. По първокласната, второкласната и третокласната пътна мрежа не се извършват ремонтни дейности, няма и въведени ограничения за движението. \r\nЛивия НИНОВА", "date": "2019.09.02", "title": "Благоевград: Натоварен е трафикът по основните пътни направления в областта"}
{"url": "http://www.focus-news.net/news/2019/09/02/2694767/pazardzhik-velingradchani-specheliha-kupata-pri-mazhete-v-natsionalnoto-rabotnichesko-parvenstvo-po-tenis-za-amatyori.html", "text": "Велинградчани спечелиха купата при мъжете в Националното работническо първенство по тенис за аматьори, това съобщиха от  Община Велинград . От там уточниха, на на приключилото Четвърто национално работническо първенство по тенис за аматьори с международно участие „Велинград и приятели”, велинградският отбор Пашев-Чонков са спечелили купата при мъжете в оспорвана конкуренция. При жените първото място е за Нели Такева и Виктория Станчева, от София.", "date": "2019.09.02", "title": "Пазарджик: Велинградчани спечелиха купата при мъжете в Националното работническо първенство по тенис за аматьори"}
{"url": "http://www.focus-news.net/news/2019/09/02/2694761/premierat-boyko-borisov-shte-bade-pocheten-gost-na-zasedanie-na-grupata-na-hss-v-berlin.html", "text": "Министър-председателят Бойко Борисов ще бъде на посещение във Федерална Република Германия утре, 3 септември. Това съобщиха от  правителствената информационна служба . Българският премиер ще бъде почетен гост на програмното заседание на Групата на Християн-социалния Съюз /ХСС/ в Бундестага, което ще се проведе в Берлин. Министър-председателят Борисов е поканен от председателя на Групата на ХСС Александер Добриндт като почетен гост-говорител.  \r\nАкцентите по време на заседанието в Берлин ще бъдат отношенията между България и Бавария, между България и Федерална Република Германия, както и въпроси, свързани с общите европейски политики и новия състав на европейските институции.  \r\nДосега почетни гости на програмното заседание на Групата на ХСС са били канцлерът на Германия Ангела Меркел, бившият премиер на Великобритания Дейвид Камерън, както и министър-председателите на Република Ирландия Лео Варадкар и на Унгария Виктор Орбан.", "date": "2019.09.02", "title": "Премиерът Бойко Борисов ще бъде почетен гост на заседание на Групата на ХСС в Берлин"}
{"url": "http://www.focus-news.net/news/2019/09/02/2694762/veliko-tarnovo-obshtina-svishtov-realizira-proekt-za-modernizatsiya-na-kuhnenskoto-oborudvane-v-doma-za-stari-hora-mariya-luiza.html", "text": "Проектът на Община Свищов и фонд „Социална закрила“ „Модернизация на кухненското оборудване на Дом за стари хора „Мария Луиза“ град Свищов“ навлезе в най-очакваната фаза, а именно доставката и монтажа на новото кухненско оборудване. Това съобщават от пресцентъра на крайдунавската администрация. \r\n \r\nПрез миналата седмица институцията получи професионална електрическа печка с 6 котлона и фурна, електрически парен конвектомат за приготвяне на по-здравословна храна, стерилизатор – електрически сух с изцяло алуминиева камера, хладилен шкаф – изцяло неръждаем отвътре и отвън, и професионална хладилна маса за свежо съхранение на плодове и зеленчуци. Общият бюджет на проекта е 30 хиляди лева, а новите кухненски уреди ще гарантират по-високо качество на храната за домуващите и по-приятни условия за работа на кухненския персонал. В тази връзка започна и изграждането на телферен подемник за превоз на хранителните продукти от склада на дома до кухнята. Това е отдавна желана придобивка за персонала на ДСХ. Повече от 20 години хранителните продукти за приготвяне на закуска, обяд и вечеря, за 125 потребители на социалната услуга, се пренасят на ръце от хранителните складове до кухненските помещения. Благодарение на този проект, осъществен от Община Свищов, персоналът ще работи при по-добри условия, ще приготвя по-сочна и здравословна храна и ще се повиши качеството на социалната услуга. \r\n \r\nМаргарита Василева – готвач в Дома за стари хора, сподели, че подемникът за превоз на хранителните продукти е жадуван с години от работещите в кухнята и с нетърпение очакват да заработи. \r\n \r\nДиректорът на ДСХ „Мария Луиза“ Мариела Крачкова добави, че е изключително щастлива от факта, че водещият мотив на кмета Генчо Генчев е надграждане на социалните услуги в община Свищов, като израз на грижа към най-нуждаещите се жители. „При реализиране на проекта в Дома за стари хора, вниманието е насочено към здравословното хранене на възрастните хора, на които дължим заслужени достойни старини“, допълни още тя и припомни подобренията, които общинското ръководство е направило досега. През последните три години потребителите в Дома се радват на новоизграден параклис, стая за посетители, подмяна на вентилационната система в тежкия сектор, ремонт на пералното помещение, нова ограда на двора и редица по-малки придобивки, които оказват своя ползотворен ефект върху качеството на живот на домуващите.", "date": "2019.09.02", "title": "Велико Търново: Община Свищов реализира проект за модернизация на кухненското оборудване в Дома за стари хора „Мария Луиза“"}
{"url": "http://www.focus-news.net/news/2019/09/02/2694768/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, а пътните настилки са сухи. През деня не са получавани сигнали за инциденти по пътищата в областта. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. До 30 август, от 22:00 ч. до 06:00 ч. през нощта се спира движението през тунел „Кричим“ на третокласния път IIІ-866 Михалково – Кричим. Обходният маршрут е по път II-86 Пловдив – Асеновград – Смолян. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.02", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/09/02/2694770/kyustendil-ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.09.02", "title": "Кюстендил: Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/02/2694772/the-wall-street-journal-alternativa-za-germaniya-e-istinskiyat-pobeditel-na-regionalnite-izbori-v-iztochna-germaniya.html", "text": "Германската антиимигрантска партия  „Алтернатива за Германия“ (АзГ) се оказа истинският победител на регионалните избори в неделя, нанасяйки удар на усилията на консервативния блок на канцлера Ангела Меркел да си възстанови гласовете, изгубени както от десните, така и от Зелените, пише американското издание  The Wall Street Journal . \r\nИзборите в източните провинции Бранденбург и Саксония представляват явен неуспех за  наследника на Меркел, Анегрет Крамп-Каренбауер, която не успя да удържи и изтичането на умерените избиратели и да възстановят гласовете, загубени от АзГ. \r\nПоследните избори също представляват крайъгълен камък за АзГ. След като стана най-голямата опозиционна партия във федералния парламент преди две години, сега тя се утвърди като доминираща сила в бившия комунистически Изток на Германия - макар и не най-голямата, както прогнозираха някои анкети. \r\nТова означава, че икономическото разделение между бившия Изток и Запад, което продължава почти 30 години след обединението на страната, се е превърнало и в политическо разделение. \r\nСпоред екзитполовете АзГ спечели 23,5% от гласовете в Бранденбург и 27,9% в Саксония, което я прави втората по големина партия в двете провинции. За разлика от тях, проучванията на общественото мнение и дават 12% до 13% в цялата страна, около 12,6%, колкото е резултатът им на националните избори през 2017 г. \r\nХристияндемократическият съюз на Меркел спечели изборите в Саксония с 32,4% от гласовете, според екзитпловете. ХДС доминира в тази провинция от десетилетия, но изглежда намалява от 39,4%, които спечели на последните избори през 2014 г. Левоцентристките социалдемократи, които управляват на национално ниво като младши партньори на ХДС, управляват в Бранденбург след обединението, но сега събират 26,2% от гласовете, в сравнение със спечелването на 31,9% на последните избори. \r\nПодобно на АзГ, Зелените изглежда значително подобряват представянето си на изборите в неделя, оставяйки управляващите правителствени партии притиснати от двата края на политическия спектър. Екзитполовете показват, че зелените получават 10,8% в Бранденберг и 8,4% и Саксония, в сравнение с 6,2% и 5,7%, съответно на предходните избори. \r\nДруга източна провинции, Тюрингия, също провежда избори на 27 октомври, а анкетите прогнозират подобен резултат, като АзГ се бори за първото място. \r\nЛидерът на ХДС  Крамп-Каренбауер е човекът, който ще води ХДС на следващите избори. Но откакто беше посочена от Меркел, нейната партия получи 6,5 процентни пункта по-малко на изборите за Европейски парламент през май от предишното гласуване, тъй като повече центристки избиратели се пренасочиха към Зелените. Сега това е последвано от очевидното неблагополучие в източните провинции. \r\nНейното лидерство след избирането й за председател на партията през декември миналата година започна да повдига въпроси в партията за нейната готовност да ръководи ХДС на следващите избори, които ще се проведат най-късно през 2021 г., според високопоставени партийни източници. \r\nСлед решението на канцлера Ангела Меркел от 2015 г. да приеме почти два милиона, главно мюсюлмански бежанци в страната, източните провинции, които са сравнително хомогенни по етнически принцип, започнаха да припознават все повече посланията на националистически, антисистемни и проруски послания на АзГ,  \r\nБившата Източна Германия, в която живеят около една пета от населението на страната, остава сравнително по-бедна, въпреки че е получила два трилиона евро субсидии от Запада след обединението си през 1990 г. \r\nМеркел, която сама е израснала в контролираната от СССР Източна Германия, се превърна в противоречива фигура на Изток, което подтиква политици от нейната собствена партия, като премиера на Саксония Михаел Кречмер, да се дистанцират от нейните политики. \r\nКампанията на АзГ присвои лозунги от движението за демокрация от 1989 г., представяйки 14-годишното управление на Меркел като предателство на интересите на Изтока. \r\n \r\n  Юлиян Марков", "date": "2019.09.02", "title": "Тhe Wall Street Journal: Алтернатива за Германия е истинският победител на регионалните избори  в Източна Германия"}
{"url": "http://www.focus-news.net/news/2019/09/02/2694771/sofiya-ekip-na-peto-rayonno-upravlenie-e-reagiral-na-signal-za-mladezh-v-neadekvatno-sastoyanie-na-bul-dondukov.html", "text": "Екип на Пето районно управление е реагирал на сигнал за млад мъж в неадекватно състояние на бул. \"Дондуков\". Това съобщиха за Агенция \"Фокус\" от  пресцентъра на МВР . На младежа ще бъде оказана медицинска помощ, за да се изясни в резултат на какво са твърде неспокойните му действия. Той не е наранил нито себе си, нито случайно преминаващи граждани. \r\nРени ТОМОВИЧ", "date": "2019.09.02", "title": "София: Екип на Пето районно управление е реагирал на сигнал за младеж в неадекватно състояние на бул. \"Дондуков\""}
{"url": "http://www.focus-news.net/news/2019/09/02/2694775/sport-atalanta-vzima-pod-naem-simon-kyaer-ot-sevilya.html", "text": "Футбол: Аталанта официално обяви преминаването на бранителя от Севиля Симон Кяер под наем до края на сезона с опция за закупуването му. По този начин датският бранител ще замени Мартин Шкъртел, който прекрати контракта си с бергамаските . 30-годишният Кяер има над 400 официални мача в кариерата си, като преди това е играл в Палермо и Рома. Той също така има 89 мача за Дания, участвайки в три големи първенства.", "date": "2019.09.02", "title": "Спорт: Аталанта взима под наем Симон Кяер от Севиля"}
{"url": "http://www.focus-news.net/news/2019/09/02/2694776/kongresat-na-sasht-odobri-otpuskaneto-na-56-153-980-shtatski-dolara-na-balgariya.html", "text": "Конгресът на САЩ e одобрил предложението на Държавния департамент  за отпускане на 56 153 980 долара на България по Програмата за чуждестранни военни продажби (FMF). Това съобщиха от пресцентъра на  Министерство на отбраната . С тях ще се допълнят депозираните от нашата страна 1 200 000 000 долара по четирите договора между правителствата на България и САЩ за доставка на самолети F-16 Block 70. \r\nНа 19 юли 2019 г. Народното събрание ратифицира четирите договора  за придобиването на самолети F-16 Block 70 на обща стойност 1 256 153 980 щатски долара. Финансовите средства за заплащане на договорите в размер на 1 200 000 000 щатски долара бяха преведени от българска страна на 8  август 2019 г.  На 12 август 2019 г. Агенцията за сътрудничество в отбраната и сигурността на САЩ  потвърди получаването на средствата и влизането в сила на договорите за американската страна.", "date": "2019.09.02", "title": "Конгресът на САЩ одобри отпускането на 56 153 980 щатски долара на България"}
{"url": "http://www.focus-news.net/news/2019/09/02/2694769/burgas-s-myuzikala-tseluni-me-keyt-shte-badat-ofitsialno-zakriti-muzikalni-praznitsi-emil-chakarov-2019.html", "text": "С мюзикъла  „Целуни ме, Кейт!“ (Kiss Me Kate!) ще бъдат официално закрити музикални празници „Емил Чакъров“ 2019, реализирани от Държавна опера – Бургас и Община Бургас. Това съобщиха от пресцентъра на  Община Бургас . Премиерата на атрактивната постановка по музика на американския композитор Коул Портър ще даде възможност на почитателите на интригуващите сюжети, редуване на комични ситуации с криминална завръзка и неочаквани заговори да проследят емоционалния сюжет на мюзикъла на 4-ти септември от 20:00 часа на сцената на Летния театър. Солистите, които ще разкажат чрез средствата на изкуството вълнуваща история с драматични обрати и щастлив край, са: в ролята на Фред Греъм /Петручо/ – Марчо Апостолов – гост, като Лоис Лейн /Бианка/ – очарователните Мария Цветкова-Маджарова, Нона Кръстникова – за ролята се подготвя двоен солистичен състав. Бранимир Недков ще се превъплъти в ролята на Бил Калън/ Лученци. Лили Ванеси /Катерина/ – Еделина Кънева – гост и премиер солистка на Националния музикален театър „Стефан Македонски“, същата роля готви и оперната прима Шмилена Султанова. В останалите, не по-малко атрактивни и важни за сюжетното развитие, роли, ще видим: като Хари Тревър /Баптиста/ – Делян Славов,  Веселин Спасов , Хети – Лина Пеева, Дарина Запрянова, Пол –  Йордан Христозов; Първи гангстер – Диман Панчев, Тошо Герджиков, Втори гангстер – Яни Николов, Мирослав Димитров, Харисан Хаулъл – Петър Тихолов, Майкъл Лемън /Гремио/ – Милен Динолов, Джек Хупър /Хортензио/ – Любомир Тодоров, Ралф – Александър Перпериев, Портиер – Вълю Тотев. Зад диригентския пулт ще бъде младият надежден маестро Цанислав Петков,  който е един от тазгодишните носители на Наградата на Община Бургас по случай Деня на българската просвета и култура и на славянската писменост. Едва двадесет и девет годишният диригент е отличен заради активната си творческа дейност през изминалата година. Режисьор на премиерния мюзикъл, поставян за първи път на бургаска сцена и с амбиции да се превърне в сценичен хит, е Александър Текелиев, Сценографията и костюмите са на Денис Иванов, хореографията – на Желка Табакова. Диригент на хора e Невена Михайлова. Концертмайстор – Йордан Ковачев, помощник-режисьори – Лина Пеева и Петър Тихолов. В атрактивния музикален спектакъл участват артистичните състави на оркестър, хор и балет на Държавна опера – Бургас.", "date": "2019.09.02", "title": "Бургас: С мюзикъла „Целуни ме, Кейт!“ ще бъдат официално закрити музикални празници „Емил Чакъров“ 2019"}
{"url": "http://www.focus-news.net/news/2019/09/02/2694773/ministar-neno-dimov-predlozhi-na-makedonskiya-si-kolega-pomosht-v-predprisaedinitelniya-protses.html", "text": "Министърът на околната среда и водите Нено Димов се срещна днес в Скопие с новоназначения министър на околната среда и пространственото планиране на Република Северна Македония Насер Нуредини.Това съобщиха от пресцентъра на  МОСВ . Двамата министри обсъдиха бъдещата съвместна работа по прилагане на Споразумението между Министерството на околната среда и водите на Република България и Министерството на околната среда на Република Северна Македония за сътрудничество в областта на опазване на околната среда и водите, което беше подписано в София на 11 април 2019 г. \r\nДвете страни очертаха предстоящите действия на двете държави за практическото изпълнение на споразумението. Беше договорено през месец октомври да се проведе заседание на Съвместната комисия за сътрудничество в областта на околната среда и водите, на което на експертно ниво ще бъдат обсъдени конкретните дейности в областите на опазването на природата, управлението на водите, управлението на отпадъците и опазването на почвите.  \r\n„Междусъседското сътрудничество в региона за опазване на околната среда и водите ще допринесе за ефективно използване на ресурсите, за икономическия растеж и най-вече за осигуряване на здравословна околна среда за гражданите на двете страни“, заяви министър Димов. Той подчерта, че тази цел може да се постигне чрез спазване на единни екологични стандарти в региона, съответстващи на европейското законодателство. \r\nМинистър Димов заяви готовност страната ни да сподели с Република Северна Македония своя опит в предприсъединителния процес за членство в ЕС. Той декларира, че България може да окаже подкрепата на Северна Македония в процеса на хармонизиране на законодателството на ЕС в областта на околната среда, като посочи, че то се нарежда на второ място по своя обем в рамките на законодателството на общността.", "date": "2019.09.02", "title": "Министър Нено Димов предложи на македонския си колега помощ в предприсъединителния процес"}
{"url": "http://www.focus-news.net/news/2019/09/02/2694777/veliko-tarnovo-zatvoren-e-patyat-ot-gorna-oryahovitsa-do-selo-maysko-prez-elena.html", "text": "Затворен за движение е пътят Горна Оряховица – Елена – село Майско. В участъка от км 0+000 до км 2+875 текат ремонтни дейности, съобщават за  Радио „Фокус“ – Велико Търново  от Областно пътно управление. Движението от Поликраище до Първомайци и обратно се осъществява по обходен маршрут: Поликраище, по Републикански път I-5, по Общински път VTR 1051 до Първомайци и обратно. Преасфалтирането приключва на 4 септември. Други нови въведени ограничения в областта няма. Времето е предимно слънчево, настилките са сухи. Движението е натоварено. Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост и от регулировчици. Дейностите отново ще продължат до 30 септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Отворен за движение е Прохода на Републиката, но там остава в сила предупреждението за опасност от падащи камъни. \r\n \r\nЛуиза ТРАНЧЕВА", "date": "2019.09.02", "title": "Велико Търново: Затворен е пътят от Горна Оряховица до село Майско през Елена"}
{"url": "http://www.focus-news.net/news/2019/09/02/2694781/pregled-na-mezhdunarodnite-novini-do-18-chasa-agentsiya-fokus.html", "text": "Ураганът „Дориан“ е причинил значителни щети на множество сгради на Бахамските острови, съобщиха от Червения кръст в понеделник, като предупредиха, че до 13 хиляди постройки може да са разрушени от бурята, предава  AFP . \r\n„Все още нямаме пълна картина на случилото се“, казва в изявление Суне Булоу, ръководител на Международната федерация за спешни операции на дружествата на Червения кръст и Червения полумесец в Женева. \r\n„Но е ясно, че ураганът Дориан има катастрофално въздействие“, каза той и добави, че „предвиждаме големи потребности от подслон, в допълнение към необходимостта от краткосрочна икономическа подкрепа, както и от чиста вода и здравна помощ“. \r\nУраганът „Дориан“ се приземи на Бахамите със свиреп вятър и дъжд в неделя, чудовищната буря от категория 5, разрушаваща градовете и домовете, докато се движи по неясен път към американския бряг, където стотици хиляди получиха нареждане да се евакуират. \r\nОрганизацията също предупреди, че при голямо наводнение на остров Абако е открито замърсяване на кладенци със солена вода. \r\nСъс скорост на ветровете от 295 км/ч, „Дориан“ връхлетя върху островите Абакос, в северозападната част на Бахамите, като една от най-големите бури, които някога са удряли Карибската верига. \r\n*** \r\n \r\n  Командването на Южното командване на Военноморските сили (ВМС) на САЩ/4-ти флот нареди на десетки бойни кораби от военноморската база в Мейпорт да се изтеглят на север заради приближаването на урагана „Дориан“ към атлантическото крайбрежие на щатите Южна Каролина и Джорджия, съобщава американското онлайн издание  Defence Blog . \r\n„Нашият първи приоритет винаги трябва да бъде сигурността на нашите кораби и самолети, както и на нашите моряци и семейства. Местим нашите кораби и самолети, за да предотвратим потенциални щети. Когато състоянието на техническото обслужване предотвратява избягването на бури, ние предприемаме допълнителни предпазни мерки, за да защитим най-добре тези единици“, заяви командващият контраадмирал Дон Д. Габриелсън. \r\n*** \r\n \r\n  Премиерът на Грузия Мамука Бахтадзе си подаде оставката в понеделник, като предизвика спекулации относно това, кой ще бъде негов наследник в страната, която в момента е разтърсвана от антиправителствени протести заради предполагаеми връзки на властите с Русия, предава  AFP . \r\n„Взех решение да подам оставка от поста и мисля, че на този етап съм изпълнил мисията си“, написа той във „Фейсбук“. \r\nБахтадзе, който е на поста от юни 2018 година, също така благодари на милиардера и председател на управляващата партия „Грузинска мечта“ Бидзина Иванишвили за неговата „подкрепа и доверие“. \r\nДепутатът от управляващата партия Георги Волски заяви пред „Интерфакс“, че фракцията води преговори за своя кандидат за нов премиер и ще го обяви във вторник. \r\n„Към момента не можем да говорим със 100% сигурност за бъдещите промени“, отбеляза той. \r\nГрузинските медии съобщават, че мощният министър на вътрешните работи Гиорги Гахария може да стане следващият министър-председател. \r\nВ края на юни хиляди излязоха на протест в Тбилиси, когато руски депутат изнесе реч в грузинския парламент, припомня „Франс прес“, като посочва, че двете страни са в обтегнати отношения след кратката война през 2008-а година, предизвикана от тогавашния грузински президент Михаил Саакашвили. \r\nМитингите се превърнаха в по-широко движение срещу Иванишвили на фона гнева от неспособността на неговата партия да задвижи застоялата икономика, коментира още френската агенция. \r\nМосква реагира на така наречените \"русофобски\" протести, като спря директните полети между страните, което нанесе жесток удар по туристическия сектор на Грузия. \r\nПредшественикът на Бахтадзе като министър-председател Гиорги Квирикашвили се оттегли след две години и половина на власт на фона на масови протести, които разкриха драматичен спад в популярността на правителството. \r\n*** \r\n \r\n  Иран приветства предложената от Русия концепция за обезпечаване на колективната сигурност в зоната на Персийския залив. Това заяви в понеделник министърът на външните работи на Ислямската република Джавад Зариф на съвместна пресконференция с руския си колега Сергей Лавров, предава  ТАСС . \r\n„Що се касае до сигурността в Персийския възглед, то нашите възгледи са много близки с руските. Чухме инициативата на Русия за сигурността в Персийския залив и я приветстваме“, заяви той. По думите на Зариф, тази тема е осбъждана на преговорите с Лавров и Техеран очаква Москва да се движи в тази посока и в бъдеще. \r\nПървият дипломат на Иран съощби още, че Ислямската република е готова да подпише пакт за ненападение със страните от региона, като отбеляза, че Техеран се обявява за свобода на корабоплаването в Персийския залив и обезпечаване на енергийната сигурност. „За съжаление, американците говорят за прехвърляне на контингент в този регион. Това ще доведе до увеличаване на напрежението“, предупреди Зариф. \r\nСитуацията в региона отново се влоши на 19 юли, когато танкерът Stena Impero, плаващ под британския флаг, беше задържан в пролива Хормуз от Корпуса на стражите на ислямската революция (КСИР, елитни части на иранските въоръжени сили). Според КСИР танкерът е бил задържан „във връзка с нарушение на международните правила“ и е придружен до брега за проверка. Държавният департамент обяви, че Вашингтон изгражда коалиция за осигуряване на свободата на корабоплаването в региона на Персийския залив. На 23 юли държавният секретар Майк Помпео предложи да се включат в коалицията държави от различни региони на света. В същия ден стана известно, че Германия, Франция и Обединеното кралство водят преговори за осигуряване на собствена мисия за наблюдение на безопасността на корабоплаването в Персийския залив. \r\nНа 23 юли руското външно министерство представи Концепцията за колективна сигурност в Персийския залив. Тя предвижда създаването на инициативна група за подготовка на международна конференция за сигурност и сътрудничество в Персийския залив, която впоследствие ще доведе до създаването на организация за сигурност и сътрудничество в региона. Освен това Москва пое инициативата за създаване на демилитаризирани зони в региона и предложи да се отказ от постоянното разполагане на групи от извънрегионални държави и установяване на горещи линии между военните. \r\n*** \r\n \r\n Най-малко 34 души загинаха в понеделник при пожар на малък кораб край бреговете на Калифорния. Това съобщи телевизионната компания KTLA , позовавайки се на противопожарната служба на окръг Вентура, предава  TACC \r\nИнформация за вида на кораба за сега няма, но според CNN става дума за кораб, използван от водолази. \r\nПозовавайки се на бреговата охрана на САЩ, KTLA отбеляза, че инцидентът е станал край остров Санта Крус западно от Лос Анджелис.  \r\nЗасега няма информация за националността на загиналите. \r\n*** \r\n \r\n Европа ще съжалява, ако затвори перспективата пред Западните Балкани, заяви върховният представител на ЕС за външната политика и сигурността Федерика Могерини, цитирана от македонският телевизионен  “Канал 5“ . \r\nВ едно от прощалните си обръщения преди да напусне поста си европейският външен министър Федерика Могерини обясни на посланиците на ЕС в Брюксел за половин час защо европейската перспектива на региона трябва да представлява ясен интерес за Съюза. Сред нещата, свършени през мандата й, тя не пропусна постигането на Споразумението от Преспа, което според нея е резултат от смелостта, лидерството и подкрепата на Съюза. Сега тя казва, че е време Брюксел да признае това. \r\n„Имаме ясен интерес да включим целите Балкани в ЕС. Всички знаем, че това е дълъг процес, сложен, винаги интересен и жив, който изисква много време. Много проблеми ще трябва да бъдат решени и много политически ангажименти и решителност от всички страни е необходима. Но по мое лично мнение, ако не го направим, ще съжаляваме дълги години, заяви Федерика Могерини, ръководител на европейската дипломация. \r\nПо същото време Словения е домакин на Стратегически форум в Блед, на който присъстват влиятелни световни и европейски политици, като цялото внимание е насочено към специалния представител на САЩ за Западните Балкани Матю Палмър. В интервю за словенския всекидневник Delo той каза, че Брюксел със своето отношение към Македония трябва да покаже на всички в региона, че могат да разчитат на европейското бъдеще. \r\n„Споразумението от Преспа е най-голямото дипломатическо постижение през последните години в региона и ЕС трябва да изпълни своята част от споразумението и да даде на гражданите на Северна Македония ясна европейска визия“, каза Палмър пред Delo. \r\nНа двудневния форум в Блед присъстват и министрите Никола Димитров и Радмила Шекеринска, които трябва да се срещнат с Матю Палмър. Димитров се срещна днес със своя словенски колега домакин Миро Церар, който подчерта, че европейският подход към  малките страни е перспектива за малките държави, а върховенството на закона е едно от условията за ускорена европейска интеграция. \r\n*** \r\n \r\n Президентът на САЩ Доналд Тръмп одобри въвеждането на извънредно положение в щата Южна Каролина във връзка с предстоящия ураган „Дориан“ и нареди да се предостави федерална помощ на местните власти. Това се посочва в изявление, публикувано в понеделник от пресслужбата на Белия дом, цитирана от  TACC . \r\n\"Президентът обяви въвеждането на извънредно положение в Южна Каролина и разпореди федерална помощ в допълнение към усилията на местните власти заради наближаващия ураган \"Дориан“\", се казва в съобщението. \"Президентът инструктира Министерството на вътрешната сигурност и Федералната агенция за управление на извънредни ситуации да координират усилията за предотвратяване на последиците от урагана и да осигуряват цялата необходима помощ.\" Тръмп нареди подобни мерки и за щата Джорджия.", "date": "2019.09.02", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/02/2694778/zamestnik-ministar-nikolay-nankov-shte-badat-predprieti-kardinalni-merki-spryamo-sobstvenika-na-razpolozhenite-okolo-mosta-na-am-struma-materiali.html", "text": "Напълно е разчистен сервитутът на моста при 62-ри км на автомагистрала „Струма“ и в момента се извършват строително-монтажни работи по укрепване на колоните и отстраняване на дефектите на съоръжението. Остава собственикът да разчисти общинските терени в непосредствена близост до магистралата, като целта е депонираните материали да бъдат отстранени в по-голямо линейно отстояние от тялото на съоръжението. Държавата и общината ще предприемат кардинални мерки по отношение на задължаване на собственика.  \r\nТова съобщи днес заместник-министърът на регионалното развитие и благоустройството Николай Нанков след проведената в Кюстендил среща на институциите, отговорни за разчистване на пространството около моста при 62-ри км на магистралата, съобщиха от пресцентъра на  МРРБ . \r\nРегионалният заместник-министър уточни, че ще бъдат издадени предписания по съответните процедури от община Дупница и Регионалната инспекция по околна среда и води. Очаква се Главна дирекция „Пожарна безопасност и защита на населението“ да издаде писмено разпореждане за премахване на материалите в разстояние на 10 м от сервитута на съоръжението като евентуална потенциална опасност. При неизпълнение на предписанията от собственика на предприятието ще му бъдат наложени санкции.  \r\nЗасегнатото от пожара съоръжение в момента се ремонтира. За движение на леки автомобили до 12 т е отворено платното в посока София, по което вече са пуснати три ленти. Реконструкцията ще бъде тежка, като ще бъдат ремонтирани колони, ригели и носещи конструкции на съоръжението в посока Благоевград. Срокът за изпълнение на строително-монтажните работи е 4 месеца, като ще се търси възможност да се направят и по-бързо, но в никакъв случай няма да се прави компромис с безопасността на мостовото съоръжение, категоричен беше заместник-министър Нанков. Той допълни, че държавата ще си търси всички права, включително имуществените, по отношение на собственика. За да не бъдат ощетени данъкоплатците, ще бъде предявен регресен иск за стойността на строителните работи за отстраняване на щетите по мостовото съоръжение. Според предварителните разчети на проектантите тя ще бъде в размер на 1,8 млн. лв.", "date": "2019.09.02", "title": "Заместник-министър Николай Нанков: Ще бъдат предприети кардинални мерки спрямо собственика на разположените около моста на АМ „Струма“ материали"}
{"url": "http://www.focus-news.net/news/2019/09/02/2694782/kshtstendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\n \r\nВенцеслав ИЛЧЕВ", "date": "2019.09.02", "title": "Кюстендил: Нормално се извършва преминаването през ГКПП – „Гюешево”"}
{"url": "http://www.focus-news.net/news/2019/09/02/2694783/sliven-remonti-se-izvarshvat-na-granitsata-s-burgaska-oblast.html", "text": "Трафикът по пътищата в Сливенско е интензивен,  но без задръствания. Пътните настилки са сухи и нормално проходими. Няма въведени ограничения  по  пътищата,  съобщиха от  Областно пътно управление . В участък от пътя между Твърдица и Елена, в отсечката от км 47+800 до км 48+000, има пропадане на пътното платно и текат ремонтни дейности, които трябва да приключат до 31 август. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец.Временно са въведени следните ограничения за движение на МПС : \r\n \r\nДвижението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\n \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\n \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.09.02", "title": "Сливен: Ремонти се извършват на границата с Бургаска област"}
{"url": "http://www.focus-news.net/news/2019/09/02/2694780/api-utre-prez-denya-shte-ima-ogranichenie-v-tunel-topli-dol-a-prez-noshtta-v-tunel-vitinya-na-am-hemus.html", "text": "Утре от 9:30 ч. до 15:30 ч. движението по АМ \"Хемус\" в тунел \"Топли дол\" в посока София ще се осъществява в една лента, поради ремонтни дейности на осветителните тела в съоръжението. Ще се ограничи движението в активната лента, като то ще се извършва в изпреварващата. Това съобщиха от пресцентъра на  Агенция \"Пътна инфраструктура\" . \r\nОт 20 ч. на 3 септември до 6 ч. на 4 септември (сряда) ще се ограничи движението в посока София в тунел \"Витиня\" на АМ „Хемус“. Спирането на трафика през нощта е за ремонт на вентилационните и противопожарните системи. Трафикът за столицата ще преминава по обходен маршрут по път I-1 Ботевград – София. Отбиването ще е при 35-ти км, а връщането на магистралата ще става при 30-ти км, при пътнa връзка \"Витинска река“.  \r\nДвижението в тунел „Витиня“ в посока Варна от 20 ч. на 3 септември до 6 ч. на 4 септември ще се осъществява в една лента. \r\nАгенция „Пътна инфраструктура“ апелира шофьорите да карат със съобразена скорост и да спазват пътните знаци.", "date": "2019.09.02", "title": "АПИ: Утре през деня  ще има ограничение в тунел „Топли дол“, а през нощта в тунел „Витиня“ на АМ „Хемус“"}
{"url": "http://www.focus-news.net/news/2019/09/02/2694784/veliko-tarnovo-stotitsi-fenove-sabra-parviyat-rok-fest-v-svishtov.html", "text": "Стотици почитатели на рок музиката се събраха в Свищов по време на първия Рок фест, организиран в града. Това съобщават от пресцентъра на  Община Свищов . Събитието се проведе в римския град Нове, а гостуващите групи не скриха задоволството си от доброто посрещане от страна на домакините и от мястото, където бе организиран фестивала. Първи на сцената излязоха музикантите от Gpoint, които подгряха феновете на рока. Много овации събра и групата Mister Hard, а кулминацията на вечерта бяха изпълненията на „Кикимора” и Звезди Керемидчиев. Гостуващите изпълнители не отказаха автографи и снимки на всички, които пожелаха и така още повече спечелиха свищовската публика. Музикантите бяха категорични, че сцената на римския град Нове е изключително подходяща и отговаря на всички изисквания за такъв тип концерти. Организаторите от Община Свищов обясниха, че имат идея Феста да стане традиционен и ежегодно да събират многобройните почитатели на рок музиката от цялата страна.", "date": "2019.09.02", "title": "Велико Търново: Стотици фенове събра първият Рок фест в Свищов"}
{"url": "http://www.focus-news.net/news/2019/09/02/2694786/direktorat-na-gd-pbzn-glaven-komisar-nikolay-nikolov-shte-poseti-doma-za-mediko-sotsialni-grizhi-za-detsa-v-stara-zagora.html", "text": ". Утре, 3 септември, директорът на ГД ПБЗН главен комисар Николай Николов ще посети Дома за медико-социални грижи за деца в Стара Загора. Това съобщиха от пресцентъра на  МВР . \r\nТой ще се срещне с персонала на дома, за да предаде личните благодарности на министър  Младен Маринов за адекватната им и навременна реакция по време на възникнала опасност от пожар в сградата на дома и риск за здравето и живота на децата, поверени на грижите им.  \r\nЗаедно с него ще е и директорът на регионалната дирекция за пожарна безопасност и защита на населението комисар Стоян Колев.  \r\nСрещата е планирана за 11.30 часа.", "date": "2019.09.02", "title": "Директорът на ГД ПБЗН главен комисар Николай Николов ще посети Дома за медико-социални грижи за деца в Стара Загора"}
{"url": "http://www.focus-news.net/news/2019/09/02/2694785/gd-granichna-politsiya-intenziven-e-trafikat-prez-granichnite-punktove-kalotina-kapitan-andreevo-dunav-most-i-dunav-most-2.html", "text": "Интензивен е трафикът през граничните пунктове „Калотина “, „Капитан Андреево”, „Дунав мост“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18:00 часа. На границата с Република Сърбия на ГКПП „Калотина“ трафикът е интензивен на изход за леки автомобили. На границата с Република Турция на ГКПП „Капитан Андреево“ трафикът е интензивен на изход за товарни автомобили. Интензивен е трафикът на изход за товарни автомобили на ГКПП „Дунав мост“ и ГКПП „Дунав мост 2“. На границата със Северна Македония , Гърция, Румъния трафикът е нормален на всички гранични контролно-пропускателни пунктове.", "date": "2019.09.02", "title": "ГД „Гранична полиция “: Интензивен е трафикът през граничните пунктове: „Калотина“, „Капитан Андреево”, Дунав мост“ и „Дунав мост 2“"}
{"url": "http://www.focus-news.net/news/2019/09/02/2694774/nachalnikat-na-sofiyskiya-zatvor-e-osvoboden-ot-dlazhnost.html", "text": "Изпълняващият длъжността началник на Софийския затвор Десислав Трайков е освободен от длъжност след разпореждане на правосъдният министър Данаил Кирилов.Това съобщиха от пресцентъра на  Министерство на правосъдието .  \r\nВ петък Трайков  подаде заявление за освобождаване от длъжност след последвалите персонални нападки срещу него по случая „Куйович“ и заяви, че името му е незаслужено опетнено. Будимир Куйович, който излежава последните 3 години и половина от 16-годишната си присъда за трафик на дрога, беше задържан да шофира с фалшива книжка, докато е в отпуска за добро поведение от затворническото общежитие в Казичене.", "date": "2019.09.02", "title": "Началникът на Софийския затвор е освободен от длъжност"}
{"url": "http://www.focus-news.net/news/2019/09/02/2694787/predstoyashti-mezhdunarodni-sabitiya-za-3-septemvri-agentsiya-fokus.html", "text": "*** \r\n  Разговори между Майкъл Помпео и Йенс Столтенберг \r\n \r\n*** \r\n  Визита на руския президент Владимир Путин \r\n \r\n*** \r\n  Пресконференция на управителя на анклава  Кери Лам \r\n \r\n*** \r\n  Пресконференция на пресслужбата на Държавния съвет на Китай за ситуацията в Хонконг \r\n \r\n*** \r\n  Парламентът възобновява работата си след лятната ваканция \r\n \r\n*** \r\n  Демонстрация пред парламента с искане за парламентарни избори \r\n \r\n*** \r\n  Шотландският върховен съд разглежда иск срещу решението за спиране на дейността на парламента за пет седмици \r\n \r\n*** \r\n  Протести срещу Брекзит на живеещите в Ирландия британски граждани \r\n \r\n*** \r\n  Икономически форум за Централна и Източна Европа \r\n \r\n*** \r\n  Съдебно изслушване за нападения над полицейски служители по време на опозиционните протести \r\n \r\n*** \r\n  Дебати в парламента за нови министри с участието на иранския президент \r\n \r\n*** \r\n  Визита на дъщерята на американския президент Иванка Тръмп", "date": "2019.09.02", "title": "Предстоящи международни събития за 3 септември (Агенция „Фокус“)"}
{"url": "http://www.focus-news.net/news/2019/09/02/2694804/tass-kitay-podade-isk-sreshtu-sasht-v-svetovnata-targovska-organizatsiya.html", "text": "Китайските власти заведоха дело срещу Съединените щати в Световната търговска организация (СТО) във връзка с въвеждането на 1 септември от американската страна на допълнителни мита върху продукти от Китай, предава  TACC . \r\n\"На 1 септември Съединените щати въведоха допълнителни мита от 15% върху китайски продукти на стойност 300 милиарда долара. Във връзка с това заведохме дело в СТО\", се казва в документа, публикуван на уебсайта на Министерството на търговията на Китай. \"Решително ще се борим за нашите интереси.\" \r\nВ изявлението се подчертава, че Китай ще продължи да се придържа към отворена политика и да защитава своите интереси пред важни многостранни международни институции. \r\nМинистерството също изрази силен протест срещу САЩ във връзка с въвеждането на 1 септември на допълнителни мита върху продукти от Китай. \r\n\"Мерките за увеличаване на митата, предприети от САЩ, сериозно нарушават консенсуса, постигнат между лидерите на нашите страни. Китай изразява най-острия си протест по този въпрос\", се казва в съответния документ на китайското министерство на търговията. \r\nВ документа се подчертава, че Пекин „твърдо ще се придържа към принципите на СТО, защитавайки законните си интереси“. \"Ние възнамеряваме да защитим категорично многостранните формати на сътрудничество и международната търговска система\", се казва в изявлението. \r\nНа 1 септември САЩ наложиха допълнителни мита в размер на 15% върху стоки от Китай на стойност 112 млрд. долара. Втората част от митата ще влезе в сила на 15 декември. Китай в отговор в неделя въведе първата част от допълнителни мита от 10% за американски продукти на стойност 75 млрд. долара. Допълнителни мита  от 5% при вноса от САЩ ще бъдат въведени на 15 декември. В същия ден Китай също ще наложи допълнителни мита от 25% и 5%, съответно върху американски автомобили и резервни части. \r\nКитай и САЩ преговарят по търговския спор от няколко месеца. Последният кръг от преговори се проведе в Шанхай на 30-31 юли. \r\n \r\n  Юлиян Марков", "date": "2019.09.02", "title": "ТАСС: Китай подаде иск срещу САЩ в Световната търговска организация"}
{"url": "http://www.focus-news.net/news/2019/09/02/2694805/sport-keylor-navas-podpisa-s-pari-sen-zhermen.html", "text": "Футбол: Вратарят на Реал Мадрид Кейлор Навас от Коста Рика подписа четиригодишен договор в понеделник с Пари Сен Жермен часове преди края на летния трансферен прозорец. „Кралският клуб“ ще получи 15 милиона евро за правата на Навас. Трансферът стана, след като от Реал обявиха наемането на Алфонс Ареола именно от ПСЖ. Трикратният шампион в Шампионската лига – Навас, пък пристигна със семейството си във френската столица, за да подпише с парижкия тим.", "date": "2019.09.02", "title": "Спорт: Кейлор Навас подписа с Пари Сен Жермен"}
{"url": "http://www.focus-news.net/news/2019/09/02/2694779/", "text": "Президентът на САЩ Доналд Тръмп одобри въвеждането на извънредно положение в щата Южна Каролина във връзка с предстоящия ураган „Дориан“ и нареди да се предостави федерална помощ на местните власти. Това се посочва в изявление, публикувано в понеделник от пресслужбата на Белия дом, цитирана от  TACC . \r\n\"Президентът обяви въвеждането на извънредно положение в Южна Каролина и разпореди федерална помощ в допълнение към усилията на местните власти заради наближаващия ураган \"Дориан“\", се казва в съобщението. \"Президентът инструктира Министерството на вътрешната сигурност и Федералната агенция за управление на извънредни ситуации да координират усилията за предотвратяване на последиците от урагана и да осигуряват цялата необходима помощ.\" Тръмп нареди подобни мерки и за щата Джорджия. \r\n \r\n  Юлиян Марков", "date": "2019.09.02", "title": "ТАСС: Доналд Тръмп е разпоредил да се окаже помощ на щатите Джорджия и Южна Каролина заради урагана „Дориан“"}
{"url": "http://www.focus-news.net/news/2019/09/02/2694806/zemetresenie-s-magnitud-27-po-rihter-e-registrirano-v-rayona-na-gr-svoge.html", "text": "Земетресение с магнитуд 2,7 по Рихтер  на дълбочина около 15 км е регистрирано в района на гр. Своге в 18.27 часа.Няма данни земетресението да е усетено от хората. Това съобщи за  Агенция „Фокус“   сеизмологът проф. Емил Ботев от Националния институт по геофизика, геодезия и география. „Няма данни земетресението да е усетено от гражданите, но то е с такава възможност. Защото всички земетресения с магнитуд под трета степен се наричат „микроземетресения“, тъкмо за това, защото по принцип не се усещат от хората. Обикновено над 2,5, даже понякога, ако човек се намира точно над централната зона и е много чувствителен, може да усети слабо разлюляване и с магнитуд около 2 – 2,3“, обясни проф. Ботев. \r\nСеизмологът каза, че реализацията на тази микросеизмичност не е пряко свързана с подготовката или реализацията на по-силните земетресения. „По-силните земетресения, които застрашават здравето на хората са с магнитуд 6 и по-голям. За щастие това земетресение не е такова“, допълни още проф. Ботев.  \r\nРени ТОМОВИЧ", "date": "2019.09.02", "title": "Земетресение с магнитуд 2,7 по Рихтер е регистрирано в района на гр. Своге"}
{"url": "http://www.focus-news.net/news/2019/09/02/2694807/vasil-vasilev-direktor-na-dramatichno-kuklen-teatar-ivan-radoev-pleven-dramatichno-kuklen-teatar-ivan-radoev-zapochva-sas-silen-start-101-ya-tvorcheski-sezon.html", "text": "Драматично-куклен театър „Иван Радоев“ започва със силен старт 101-я творчески сезон. Това каза за  Радио „Фокус“  Васил Василев, директор на Драматично-куклен театър „Иван Радоев”- Плевен. „Новият творчески сезон ще бъде открит на 3 септември с пиесата „Вишнева градина“ от „Чехов”, каза Васил Василев.Той допълни, че всички билети са разпродадени за представлението на руския режисьор Василий Сенин. „Плевенската постановка предизвика интерес в страната и чужбина. Пълните салони ни дават самочувствие, че успяхме да провокираме публиката. Стартираме сезона с две международни участия в Литва и Беларус“, каза още  Васил Василев. \r\n \r\nВиолета КРЪСТЕВА", "date": "2019.09.02", "title": "Васил Василев, директор на Драматично-куклен театър ,,Иван Радоев”- Плевен: Драматично-куклен театър „Иван Радоев“ започва със силен старт 101-я  творчески сезон"}
{"url": "http://www.focus-news.net/news/2019/09/02/2694788/afp-uraganat-dorian-otslabna-do-chetvarta-kategoriya.html", "text": "Ураганът “Дориан” отслабна леко в понеделник до четвърта категория, но продължава да заплашва със сериозни поражения, след като удари Бахамските острови с ветрове 250 км/ч, заявиха американски метеоролози, цитирани от  AFP . \r\n“”Дориан“ е изключително опасен ураган от четвърта категория по скалата на  Сафир-Симпсън“, заявиха от Националният център за урагани, базиран в Маями, в последния си бюлетин в 18 часа българско време. \r\n\"Въпреки че се прогнозира постепенно отслабване, се очаква „Дориан“ да остане мощен ураган през следващите няколко дни.\" \r\n \r\n  Юлиян Марков", "date": "2019.09.02", "title": "AFP: Ураганът „Дориан“ отслабна до четвърта категория"}
{"url": "http://www.focus-news.net/news/2019/09/02/2694812/prof-mihail-konstantinov-nevazmozhno-e-atakuvaneto-ot-hakeri-na-balgarskata-izbiratelna-sistema.html", "text": "Невъзможно е атакуването от хакери на българската избирателна система. Това каза за обзорното предаване  „Това е България“  на  Радио „Фокус“  проф. Михаил Константинов. По думите му не може да бъде хакнато нещо, което е изключено от мрежата, а българските изборни резултати не се обработват с мрежово свързани компютри, а на изолирани машини. „Не, че не може да се хакне изолирана машина, това вече е висш пилотаж и изисква пряка физическа намеса, което органите на сигурността няма да допуснат. В българската изборна машина няма компютърна обработка в мрежа. Има мрежова връзка между отделните общини и ЦИК, но там само се предават предварителни данни – и да ги хакнат и да не ги хакнат, няма значение. Резултатът си го носим на флашка, вкарваме го в изолирания компютър, обработваме си го и за разлика от много други високотехнологични държави, които ги хакват непрекъснато, и ще продължават да ги хакват, българската изборна система не може да бъде хакната“, обясни анализаторът. Проф. Константинов допълни, че предстоящите местни избори ще са най-скъпите в историята на страната, като изрази надежда да няма, по думите му, издънки. Увеличени са възнагражденията на избирателните комисии, както и тези за охрана на изборния процес. Той допълни, че с решението от днес на ЦИК се предотвратява и възможността за повтаряне на изборната трагедия в София от 2015-та година, когато членове на секционни комисии повече от денонощие бедстваха заключени в \"Арена Армеец\", а седем от тях бяха хоспитализирани. \r\n \r\nЦоня СЪБЧЕВА", "date": "2019.09.02", "title": "Проф. Михаил Константинов: Невъзможно е атакуването от хакери на българската избирателна система"}
{"url": "http://www.focus-news.net/news/2019/09/02/2694809/south-china-morning-post-uchenitsi-i-studenti-sa-prisaediniha-kam-protestite-v-honkong.html", "text": "Десетки хиляди студенти, ученици и граждани от всички слоеве на обществото започнаха стачка в целия град в понеделник, като поставиха ултиматум на правителство да отговори на техните искания. В противен случай те заплашиха с ескалиращи протестни действия, пише хонконгският вестник  South China Morning Post . \r\nПрез първия ден от новата учебна година учениците в града не влязоха в часовете , за да присъстват на митинги, игнорирайки предупрежденията на висшите служители и увеличавайки  натиска върху правителството да изпълни петте ключови искания, които протестиращите настояват в продължение на 13 седмици масови демонстрации. , \r\nТе искат управителят на анклава  Кери Лам да оттегли официално вече отпадналия законопроект за екстрадиция, който пръв предизвика настоящата криза, да създаде анкетна комисия за разследване на полицейското поведение за справяне с протестите, да предостави амнистия на арестуваните, да спре да характеризира протестите като бунтове и да рестартира процеса на политическа реформа в града. \r\nСтачката се проведе, след като полицията обяви, че 1117 души са били арестувани след избухването на антиправителствените протести през юни. \r\nПолицията арестува четирима протестиращи в понеделник сутринта на гарите Ло Фу и Крал Лай за блокиране на вратите на платформата, за да спре влаковете да тръгват. \r\nПротестиращите заплашиха да парализират железопътната мрежа като част от движението им за „неподчинение“, но бяха възпирани от полицейските патрули. \r\nДлъжностните лица също засилиха своята реторика срещу ескалирането на протестно насилие, като министърът на транспорта и жилищното настаняване Франк Чан Фан определи действията на протестиращите  през уикенда като „варварски“. \r\nВторият човек в града, Матю Чеунг Кин-Чунг, остави отворена възможността Лам да поиска извънредни правомощия, които биха й позволили да \"приеме каквито и да било разпоредби\", които може да \"счита за полезни в обществен интерес\". \r\n„Ние изучаваме кои закони могат да помогнат на работата на полицията и да подпомогнат работата им ... Ние поддържаме открито отношение към това“, каза той. \r\n„Има някои фактори за нашето внимание. Използването на законите трябва да бъде законно, рационално и разумно. То трябва да бъде направено в най-добрия интерес на Хонконг в съответствие с реалното му положение. \" \r\nМинистърът на транспорта Чан заяви, че съдебното разпореждане, получено за спиране на хората, които протестират на летището, „изглежда не работи добре“ и правителството ще трябва да работи по своята стратегия. \r\n \r\n  Юлиян Марков", "date": "2019.09.02", "title": "South China Morning Post: Ученици и студенти са присъединиха към протестите в Хонконг"}
{"url": "http://www.focus-news.net/news/2019/09/02/2694811/targovishte-tarzhestvena-proverka-zarya-organizirat-za-denya-na-saedinenieto.html", "text": "На 5 септември, четвъртък, в Търговище организират програма за честването на 134 години от Съединението на Княжество България с Източна Румелия. Това съобщиха от  Общината . В 19:45 часа, от I ОУ „Христо Ботев“ ще тръгне шествие до Войнишкия паметник на бул. „Цар Освободител“, където в 20:00 часа ще започне тържествена проверка заря. Тя ще бъде с участието на курсанти от Факултет „Артилерия, ПВО и КИС“ към Национален военен университет „Васил Левски“, град Шумен. В програмата ще вземат участие и Духовият оркестър към Община Търговище, Патриотичен клуб „Възраждане“ и ученици от различни учебни заведения в града. С проявите ще бъде отбелязано и навършването на 103 години от Тутраканската епопея и 80 години от откриването на Войнишкия паметник в Търговище. Кметът д-р Дарин Димитров отправя покана към всички съграждани заедно да почетем годишнините от тези исторически събития и да се поклоним пред героизма на войните, загинали за Родината.", "date": "2019.09.02", "title": "Търговище: Тържествена проверка заря организират за Деня на Съединението"}
{"url": "http://www.focus-news.net/news/2019/09/02/2694810/sport-ivet-lalova-specheli-sprinta-na-100-metra-na-balkaniadata-v-pravets.html", "text": "Лека атлетика: Европейската шампионка от Хеалзинки 2012 Ивет Лалова-Колио спечели финала на 100 метра с 11.23 секунди за четвърти път в кариерата си. Втора с 11.25 секунди завърши Диана Вайсман  от Израел, а трета с 11.56 секунди финишира другата българка във финала Инна Ефтимова. На 100 метра при мъжете българинът Антонио Иванов заслужи бронзовия медал с 10.66 секунди. Ветеранът Йоло Николов пък донесе първия медал за България от шампионата, след като завърши втори в бягането на 5000 метра.", "date": "2019.09.02", "title": "Спорт: Ивет Лалова спечели спринта на 100 метра на Балканиадата в Правец"}
{"url": "http://www.focus-news.net/news/2019/09/02/2694808/blagoevgrad-zemlyacheska-sreshta-se-sastoya-v-simitliyskoto-selo-senokos.html", "text": "Земляческа среща се състоя в симитлийското село Сенокос. Това съобщиха за  Радио „Фокус“ – Пирин   от Община Симитли.  Хора от цяла България се събраха за четвъртата земляческа среща в Сенокос. Защото те са навсякъде, но корените им са тук. В Сенокос до църквата „Свети Димитър“, потомци на изселници, близки и приятели от симитлийска община и цялата страна се събраха на празник. Много присъстващи, много веселба кръшни и дълги хора. Богата програма и много награди – такава бе съботата, последната от август тази година в полите на Пирин, в живописното симитлийско село Сенокос. За четвърти път край църквата в селото, там, от където някога е било оживено място, по пътя на народи и цивилизации там, където още го има някогашния хан – тази събота се събраха много хора – стари и малки – все от Сенокос. Организаторите издириха кой е най-младият, кой – най-възрастният сред шепата жители днес в планинското селце. Специални грамоти получиха: най-младият жител на с. Сенокос – Васил Мазнейски, най-възрастната жена, която живее в Сенокос – Лиляна Доскова, най-възрастният гражданин, живеещ в Сенокос – Ангел Минков. Наградени бяха също спонсорите и организаторите на събитието – Боян Стоянов, Боян Николов, Йордан Антов, Димитър Досков, Васко Тодоров и други. Емоционалната среща на потомците споделиха кметът на община Симитли Апостол Апостолов, председателят на Общински съвет Владимир Христов, кметския наместник на Сенокос – Теменужка Китанова, зам.-кметът на Кресна – Валентин Стоичков, както и кметове и кметски наместници от други населени места.", "date": "2019.09.02", "title": "Благоевград: Земляческа среща се състоя в симитлийското село Сенокос"}
{"url": "http://www.focus-news.net/news/2019/09/02/2694813/veliko-tarnovo-dve-tarnovski-uchilishta-uchastvaha-v-ekolager-v-arbanasi.html", "text": "Ученици от две търновски школа се включиха в еколагер в село Арбанаси.Това бе наградата на младежите след участието им в Националния конкурс на тема „Климатичните промени и бъдещето на нашата планета“, съобщават за  Радио „Фокус“ – Велико Търново  от Туристическо дружество „Трапезица 1902“, които са съорганизатори на проявата. Състезанието бе посветено на един от основните приоритети на Европейския съюз за периода 2014-2020 година – „Опазване и защита на околната среда и насърчаване ефективното използване на ресурсите“. Акцент бяха темите – опазване на околна среда; грижа за природата; екологичен и здравословен начин на живот. Наградени бяха общо седем училища, сред тях са и Гимназията по туризъм „Д-р Васил Берон“ и Природо-математическата гимназия „Васил Друмев“ от Велико Търново. В рамките на еколагера, в който участваха, младежите имаха възможност да засадят в местността Ксилифор край старата столица различни дървесни видове, сред които явор, див рожков, ликвидамбър, червено листен шестил, кестен, китайски мехурник и червен дъб. Освен това те посетиха музейната сбирка на Туристическо дружество  „Трапезица – 1902“. Организатори на конкурса бяха Центърът за развитие на човешките ресурси, Информационният Център „Европа Директно” – София и Европейският потребителски Център – България. \r\nЛуиза ТРАНЧЕВА", "date": "2019.09.02", "title": "Велико Търново: Две търновски училища участваха в еколагер в Арбанаси"}
{"url": "http://www.focus-news.net/news/2019/09/02/2694821/ministerstvo-na-otbranata-20-godini-ot-sazdavaneto-na-brigada-yugoiztochna-evropa-chestvaha-v-larisa.html", "text": "Заместник-министърът на отбраната Атанас Запрянов, заместник-началникът на отбраната генерал-лейтенант Димитър Илиев и директорът на Щаба на отбраната генерал-майор Красимир Кънев участваха в честването на 20-годишнината от създаването на Бригада „Югоизточна Европа“. Това съобщиха от пресцентъра на   Министерство на отбраната .На събитието, което се проведе в Лариса, Гърция, присъстваха също заместник-министърът на отбраната на Албания, заместник-началниците на отбраната на Гърция, Северна Македония, Румъния и Черна гора, както и множество официални гости. В рамките на честването на годишнината се състоя церемония по предаването на председателството на Координационния комитет на „Процеса на срещи на министрите на отбраната от ЮИЕ“ (SEDM) от Гърция на Албания. Отличени бяха бившите командири и началници на щаба на бригада „Югоизточна Европа“. От българска страна със специален плакет бе награден о.з. генерал-майор Петър Петров, който беше началник-щаб на бригадата при започването на дейността й през август 1999 г. България бе първата страна-домакин на многонационалния  щаб, който беше разположен в гр. Пловдив. Процесът започва през септември 1998 г. с подписването на рамково споразумение за създаване на Многонационалните мирни сили в Югоизточна Европа. България запазва досегашното си участие в ММСЮИЕ. Тази инициатива има съществен принос за подобряване на доверието между Балканските държави, взаимодействието между тях и интеграцията в евроатлантическите структури, както и за повишаването на регионалната сигурност и стабилност.", "date": "2019.09.02", "title": "Министерство на отбраната: 20 години от създаването на Бригада „Югоизточна Европа“ честваха в Лариса"}
{"url": "http://www.focus-news.net/news/2019/09/02/2694815/nezavisimaya-gazeta-kam-damask-potekoha-pari-ot-arabskite-monarhii-v-zaliva.html", "text": "Традиционният международен панаир в Дамаск, 61-ви по ред, тази година беше знак за частичен пробив на изолацията на сирийското правителство  в Близкия изток, пише руският вестник  “Независимая газета“ . \r\nОбединените арабски емирства (ОАЕ), които дълго подкрепяха въоръжената и политическа опозиция на Сирия, изпратиха делова делегация на събитието. Това се случи въпреки ясните предупреждения от Държавния департамент на САЩ. \r\n„Компании, физически лица и търговски палати извън Сирия не трябва да участват в търговския панаир, организиран от режима на Асад“, се съобщава на страницата на дипломатическата мисия на САЩ в Сирия в навечерието на откриването. Въпреки факта, че САЩ нямат официално дипломатическо присъствие в републиката, микроблогирането на американското представителство продължава да функционира. Американски дипломати изтъкнаха, че участието в този международен панаир е особено неприемливо, когато правителствените сили със съюзническите им формирования провеждат офанзивни операции в провинция Идлиб - последната голяма област, където са концентрирани противници на сирийското правителство. Съюзниците на САЩ в Близкия Изток обаче решиха да игнорират предупрежденията. \r\nОбединените арабски емирства, според информацията на британския портал Middle East Eye, представиха 15 продукта и услуги на своите компании на изложение в сирийската столица. Въпреки факта, че са били настанени в павилион под знамето на Емирствата, изглежда, са решили да не рекламират своята принадлежност към тази страна. Така че, Middle East Eye отбелязва, че представители на ОАЕ са се опитали да се скрият от камери и не са осъществили контакт с репортери. \r\nПосещението на предприемачи от Абу Даби очевидно е било предназначено да бъде частно. Но според източници делегацията е била изпратена от Търговската камара на Абу Даби. Наблюдателите смятат, че тъй като сирийският президент Башар Асад затяга контрола върху последните анклави, инвестиционните възможности в страната ще се увеличат. \r\nПрез ноември 2018 г. “Независимая газета“ беше една от първите медии, които съобщиха, че ОАЕ започнаха да възстановяват работата на дипломатическата мисия в Дамаск . Тогава Египет започна да размразява официалните връзки със сирийското правителство. След това се повдигна въпросът за завръщането на Сирия в Лигата на арабските държави . Въпреки положителните сигнали от такъв влиятелен регионален играч като ОАЕ, това все още не е станало. Според източници, запознати със ситуацията, идеята за реабилитиране на сирийското правителство в рамките на Арабската лига среща съпротива от някои важни играчи. Например Саудитска Арабия се противопостави. Отчасти това показа разлика в подходите на Рияд и Абу Даби. \r\n \r\n  Юлиян Марков", "date": "2019.09.02", "title": "„Независимая газета“ : Към Дамаск потекоха пари от арабските монархии в Залива"}
{"url": "http://www.focus-news.net/news/2019/09/02/2694816/afp-moshtna-eksploziya-i-strelba-s-malokalibreno-orazhie-sa-chuti-v-kabul.html", "text": "Мощна експлозия и последваща стрелба с малокалибрено оръжие са чути в Кабул в понеделник вечерта, съобщи кореспондентът на  AFP . \r\nЗасега няма официално съобщение за мястото и причината за експлозията. Изображенията в социалните медии показаха, че дим се издига в нощното небе над афганистанската столица. \r\nВзривът е станал на фона на интервю със специалния пратеник на САЩ Залмай Халилзад, в коeто той обсъжда потенциална сделка с талибаните. \r\n \r\n  Юлиян Марков", "date": "2019.09.02", "title": "AFP: Мощна експлозия и стрелба с малокалибрено оръжие са чути в Кабул"}
{"url": "http://www.focus-news.net/news/2019/09/02/2694820/smolyan-168-ot-naselenieto-v-oblastta-e-bilo-pod-praga-na-bednost-prez-2018-g.html", "text": "Индикаторите за бедност и социално включване са част от общите показатели на Европейската общност за проследяване на напредъка на страните в борбата с бедността и социалната изолация. Това съобщиха от отдел  „Статистически изследвания“ – Смолян  към Териториално статистическо бюро „Юг“. Основен източник на статистически данни за пресмятане на индикаторите е ежегодно провежданото наблюдение „Статистика на доходите и условията на живот (EU-SILC)“. През 2018 г. линията на бедност за област Смолян e 334.00 лв. средно месечно на лице от домакинство. При този размер на линията под прага на бедност са били 16.8% от населението на областта. В сравнение с предходната година размерът на линията на бедност нараства с 7.8%, а относителният дял на бедното население намалява с 4.1 процентни пункта. Системата за социална защита има съществено значение за редуциране на бедността. Данните за 2018 г. показват, че ако в доходите на домакинствата се включат доходите от пенсии, но се изключат останалите социални трансфери (обезщетения, социални и семейни помощи и добавки), равнището на бедност се повишава от 16.8 до 24.8%, или с 8.0 процентни пункта. Съответно при изключване на пенсиите и останалите социални трансфери равнището на бедност нараства до 43.8%, или с 27.0 процентни пункта. В общите показатели за оценка на бедността са включени и субективни индикатори, свързани с материални лишения. Те показват субективната оценка и личните нагласи на лицата и домакинствата относно възможностите за задоволяване на отделни нужди и потребности. За оценка на материалните лишения на домакинствата се използват девет въпроса, свързани с потреблението на конкретни стоки и услуги. Най-голям брой лица изпитват ограничения по отношение на възможностите за консумация на месо, пиле или риба всеки втори ден (36.6%) и посрещане на неочаквани разходи (за неотложен ремонт на жилището или колата, подмяна на пералня или хладилник, внезапно заболяване и др.) със собствени средства (30.6%). Успоредно с това 20.9% от лицата се ограничават при отоплението на жилището си, а по 20.6% са лицата затрудняващи се при плащането навреме на разходите, свързани с жилището и тези без автомобил. През 2018 г. 14.3% от населението в Област Смолян живее с материални лишения (ограничения в 4 от 9 показателя). През 2017 г. този показател е бил 43.1%. Важен аспект в изследването на бедността е нейното проявление по области. При изчисляване на линията на бедност за всяка област е приложен същият метод както при линията на бедност на национално ниво – 60% от средния общ разполагаем нетен доход на домакинствата в областта. През 2018 г. най-ниската линия на бедност се наблюдава в областите Пазарджик и Монтана – съответно 239 и 240 лв., а най-високата – в област София (столица) (513 лв.), следвана от областите Стара Загора (403 лв.) и Варна (383 лeвa). Най-висок е относителният дял на бедните в областите Монтана и Велико Търново – по 26.2%, Ловеч – 25.8%, и Сливен – 25.5%. Най-нисък е относителният дял на бедните в областите Перник – 11.9%, Кюстендил и Разград – по 14.7%, и Русе – 14.9%. Линията на бедност за 2018 г. намалява спрямо 2017 г. в областите – Ловеч (с 13.8%), Габрово (с 10.2%), Шумен (с 9.9%), Разград (с 9.6%), Кърджали (с 8.4%), Ямбол (с 6.6%), Русе (с 6.0%), Кюстендил (с 4.8%), Добрич (с 3.8%), Перник (с 3.7%), Благоевград (с 0.4%) и Монтана (с 0.3%). Линията на бедност за 2018 г. се увеличава спрямо 2017 г. в 16 области, по-съществено в областите Сливен (с 14.5%), Хасково (с 14.2%), Велико Търново (с 9.4%), Смолян (със 7.8%), Пловдив (със 7.7%), Видин и Търговище (по 7.5%). Водещите причини за увеличението са: Област Габрово е с най-нисък относителен дял на бедност за мъжете – 9.4%, а с най-високо равнище е област Ловеч – 28.3%. В област Разград жените са с най-ниско равнище на бедност – 12.1%, при 28.0% за област Ямбол. В областите Габрово, Смолян, Русе, Ямбол, Враца, Добрич, Варна и Стара Загора относителният дял на жените, живеещи в риск от бедност, е по-голям с повече от 5 процентни пункта спрямо относителния дял на мъжете. В пет области – Видин, Силистра, Разград, Ловеч и Сливен, относителният дял на бедните мъже е по-голям от този при жените.", "date": "2019.09.02", "title": "Смолян: 16,8 % от населението в областта е било под прага на бедност през 2018 г."}
{"url": "http://www.focus-news.net/news/2019/09/02/2694819/sport-henrih-mhitaryan-premina-pod-naem-v-roma.html", "text": "Футбол: Арменският футболист Хенрих Мхитарян, премина под наем в Рома от Арсенал. Италианският тим ще заплати три милиона евро на ‚артилеристите“ от Лондон, а в договора няма опция за закупуване след изтичането на наема. 30-годишният Мхитарян записа четири гола в 22 мача за „артилеристите” през миналия сезон. Официално изявление от сайта на Рома обявява сделката, като към нея ще има и определени бонуси. Мхитарян премина в Арсенал от Манчестър Юнайтед през януари 2018 година.", "date": "2019.09.02", "title": "Спорт: Хенрих Мхитарян премина под наем в Рома"}
{"url": "http://www.focus-news.net/news/2019/09/02/2694818/anadolu-agency-postignato-e-printsipno-sporazumenie-mezhdu-sasht-i-talibanite.html", "text": "Постигнато е принципно споразумение с талибаните, заяви в понеделник американският преговарящ за мир в Афганистан Залмай Халилзад, цитиран от  Anadolu Agency . \r\nВ интервю за афганистанската агенция Tolo News той каза, че американските сили ще освободят пет военни бази в Афганистан в първите 135 дни след подписването на споразумението. \r\nТой добави, че президентът на САЩ Доналд Тръмп ще реши къде и на какво ниво ще бъде подписана сделката между длъжностните лица от двете страни, т.е. талибаните и САЩ. \r\nХалилзад добави, че вратата е отворена за преговори за мир между афганистанците на фона на засилване на сблъсъците в страната. \r\nАмериканският пратеник заяви, че връщането на режим на талибаните от 1996 - 2001 година не е приемливо за САЩ и Вашингтон иска правителство в Афганистан, сформирано чрез преговори. \r\nПрез уикенда САЩ и талибаните обявиха, че са приключили последния кръг от маратонски мирни преговори в Доха, Катар. \r\n\"Ние сме на прага на споразумение (с талибаните) \", каза рано в неделя сутринта, докато напуска Доха за Кабул посланик Залмай Халилзад, специален представител на САЩ за мирните преговори за Афганистан. \r\n\"Ние сме на прага на споразумение, което ще намали насилието и ще отвори вратата за афганистанците да седнат заедно, за да преговарят за честен и устойчив мир и за единен, суверенен Афганистан, който не заплашва САЩ, съюзниците им или други държави\", заяви роденият в Афганистан опитен американски дипломат в социалната мрежа “Туитър“. \r\nСпоразумението идва дни след като талибаните щурмуваха провинциите Баглан и Кундуз на север, убивайки над 200 души през последните два дни, според официални представители. \r\nПратеникът на САЩ намекна, че предложените вътрешно-афганистански мирни преговори може да се проведат в Норвегия. Халилзад заяви, че опасенията остават около изборите, но САЩ не се противопоставят изрично на провеждането на избори. \r\n \r\n  Юлиян Марков", "date": "2019.09.02", "title": "Anadolu Agency: Постигнато е принципно споразумение между САЩ и талибаните"}
{"url": "http://www.focus-news.net/news/2019/09/02/2694826/blagoevgrad-simitli-be-domakin-na-yubileyna-sreshta-na-pensioneri-sluzhili-za-granichnata-sigurnost-na-balgariya.html", "text": "Града бе домакин на юбилейна среща на пенсионери, служили за граничната сигурност на България. Това съобщиха за  Радио „Фокус“ – Пирин  от Община Симитли. Кметът на общината Апостол Апостолов отличи с медали граничарите за заслуги в изпълнение на служебния им дълг. Специална среща събра бившите граничари, служили в различни гранични отряди, в Симитли. Над 50 служили за граничната сигурност на родината ни – бивши сержанти и офицери, подполковници, полковници и генерали, живеещи из цяла България, почетоха 45 години гранични войски на празник в Симитли. Във всички изказвания се открояваше една и съща мисъл, че всички се прекланят пред мъжеството и подвига на граничарите, защото най- силното оръжие на човека е любовта към родината и нейните сегашни граници. \r\nЛивия НИНОВА", "date": "2019.09.02", "title": "Благоевград: Симитли бе домакин на юбилейна среща на пенсионери, служили за граничната сигурност на България"}
{"url": "http://www.focus-news.net/news/2019/09/02/2694822/vzglyad-amerikanskiyat-udar-v-siriya-e-v-sashtnost-sreshtu-rusko-turskoto-priyatelstvo.html", "text": "Американският въздушен удар в Сирия е в същност срещу руско-турското приятелство, пише руският вестник  “Взгляд“ \r\nВВС на САЩ атакуваха сирийската провинция Идлиб в деня, след като сирийската армия обяви прекратяване на огъня за евакуация на цивилни. В резултат на нападението са регистрирани многобройни жертви и разрушения. Според експерти политическото и военно-техническото сближаване между Турция и Русия е истинската причина за провокация от страна на САЩ. \r\nВеднага след като военната авиация на руските авиокосмически сили и сирийските ВВС спряха да летят над Идлиб, Вашингтон, без да уведоми Москва или Анкара, веднага започна въздушен удар по тази сирийска провинция. Ударът е нанесен в 15 ч. в събота и падна върху района между селищата Маарет-Мисрин и Кафер-Хая, съобщи Центърът за помирение на враждуващите страни. Има много жертви и разрушения. С подобни действия САЩ нарушиха всички споразумения. \r\nКакто е обяснено от Централния военен команден център, от шест сутринта на 31 август по инициатива на Русия и Турция сирийската армия едностранно обяви прекратяване на огъня в зоната на деескалация, за което уведоми представители на всички страни в конфликта. Примирието трябваше да позволи на цивилните по хуманитарния коридор да напуснат Идлиб, който е контролиран от бойците. \r\nВъпреки това, неоторизирания удар от Съединените щати застраши продължаващото поддържане на примирие в зоната за деескалация на Идлиб и го разруши в редица направления, заяви руското Министерство на отбраната. И въпреки това, \"въпреки обстрела, причинен от американския удар, сирийските войски поддържат мораториума върху провеждането на военни действия\", добавиха те. Подобни действия на американската страна са смущаващи, като се има предвид, че Вашингтон обвинява Москва и Дамаск в \"безразборното използване на авиацията\" в Идлиб, бяха възмутени от руското Министерство на отбраната. \r\nРусия и Турция също решиха да запазят своите споразумения относно зоната за деескалация в Идлиб и няма да ги нарушават, заяви руският външен министър Сергей Лавров. Той припомни, че преди това руският президент Владимир Путин се срещна с турския президент Тайип Ердоган и те решиха да запазят споразумението. „Президентите се договориха за конкретни стъпки, които ще позволят да бъдат извършени“, добави Лавров. \r\nВашингтон твърди, че целта са били членове на терористична група. Според Центъра за помирение на враждуващите страни американската страна заяви, че \"контролния пост на групировката \"Ал Кайда\" в Сирия\", който заплашва безопасността на американските граждани, е бил унищожен по време на удара. Експертите обаче смятат, че това не е нищо повече от провокация, изкуствено създадена от САЩ, за да се карат Русия и Турция, които наскоро станаха по-близки. \r\n„Това е нарушение на споразуменията, игнориране на здравия разум, обичайната провокация, дължаща се на вечния американски снобизъм и презадоволеност, която създава сериозни трудности в региона. САЩ пренебрегнаха нас и Турция. Американците са едни от най-добрите организатори на провокации; те правят това цял живот. Провокациите и предателствата са това, което американските военни и разузнавателни структури са усвоили до съвършенство ”, каза Франц Клинцевич, член на комисията по отбрана на Съвета на федерацията, пред вестник „Взгляд“. \r\nПоследиците от тази провокация, каза той, ще бъдат сериозни, включително в рамките на постигнатите мирни споразумения. „Последиците са трудни за предвиждане, ситуацията може да се развие по различни начини, защото има много центрове на влияние и има източни особености. Има много противоречия, които дипломатите и военните ще се опитат да изгладят. Но не изключвам, че ситуацията може да доведе до раздор и прекратяването на огъня да бъде осуетено. Ще бъде изключително вредно и опасно. Но САЩ се стремят към това, като провеждат тази провокация “, смята сенаторът. \r\nЗад фасадата на борбата срещу терористите САЩ  крият съвсем различни цели. „Американците продължават неизказания път, за да спасят останалите разпръснати банди, които самите те създават и наблюдават. Те се опитват да ги култивират като един от елементите, които да дестабилизират ситуацията в Сирия и да създадат условия за отстраняването на настоящия президент и администрацията на Асад, а не чрез заместване на сегашното правителство по демократичен начин“, казва Франц Клинцевич. \r\n \r\n  Юлиян Марков", "date": "2019.09.02", "title": "„Взгляд“: Американският удар в Сирия е в същност срещу руско-турското приятелство"}
{"url": "http://www.focus-news.net/news/2019/09/02/2694823/kardzhali-s-komediyata-tya-toy-i-oshte-dvama-trima-startira-festivalat-na-balgarskiya-bit-i-kultura-badeshte-s-traditsii-kardzhali-2019.html", "text": "С комедията „Тя, той и още двама, трима ...“ стартира Фестивалът на българския бит и култура  „Бъдеще  с традиции - Кърджали 2019“, на 6 септември, петък, от  19:00 часа на голямата сцена в Театъра. Това съобщиха за   Радио Фокус   от Областна администрация Кърджали. Режисьорът Богдан Петканин е поверил ролите на Аня Пенчева, Александър Кадиев, Тончо Токмакчиев, Кирил Ефремов, Ненчо Илчев  и Тихомир Благоев.  „Тя, той и още двама, трима ...“ е  написана от драматурга Жолт Пожгай – един от най-поставяните съвременни комедиографи. Фестивалът „Бъдеще  с традиции - Кърджали 2019“ продължава в събота и неделя в Градската градина с най-дългото кърджалийско хоро на Ардинския мост, водено от 101-те гайди, богата фолклорна програма, алея на занаятите, над 300 баници,  фото-изложби, арт–инсталации и детски работилници. Инициативата е на областния управител Никола Чанев, провежда се под патронажа на председателя на Народното събрание Цвета Караянчева и с подкрепата на министерството на туризма.  \r\nДарина ДЕЕНИЧИНА", "date": "2019.09.02", "title": "Кърджали: С комедията „Тя, той и още двама, трима ...“ стартира Фестивалът на българския бит и култура  „Бъдеще с традиции - Кърджали 2019“"}
{"url": "http://www.focus-news.net/news/2019/09/02/2694814/svetoslav-malinov-veche-e-yasno-che-premierat-boris-dzhonsan-nyama-mnozinstvo-v-angliyskiya-parlament.html", "text": "Вече е ясно, че премиерът Борис Джонсън няма мнозинство в английския парламент. Това каза за обзорното предаване  „Това е България“  на  Радио „Фокус“  бившият евродепутат Светослав Малинов. Нямайки мнозинство, Джонсън се опитва да използва всички маневри, за да съкрати дните на парламента, в които да се изработи ново законодателство срещу Брекзит без сделка, същевременно заплашвайки всички британски консерватори против излизането без споразумение, че няма да бъдат включени в избирателните листи. „Картите са на масата в момента. Единственото, което не е ясно, е дали мнозинството срещу Борис Джонсън ще съумее да изработи обща позитивна позиция, какво да се прави. Това ще се разбере в следващите два дни. Тези депутати, които наричаме „мнозинството против Джонсън и излизане без споразумение“ трябва да седнат и да се договорят, кое за тях е по-важно: предсрочни избори или референдум като крайна цел, и съответно, ако поставят спирането на излизането на Великобритания без сделка, какви да бъдат техните конкретни действия в следващите няколко дни. Те все още не са наясно, кое искат повече“, обясни бившият евродепутат. Светослав Малинов изрази убеждението, че част от консервативните противници на Джонсън искат да няма Брекзит без споразумение, но не и избори. Лидерът на Лейбъристката партия – Джереми Корбин иска предсрочни избори, а може би и втори референдум, каза още той. Малинов допълни, че е възможен вот на недоверие срещу Борис Джонсън като драстичен ход срещу спирането на Брекзит без сделка. Има и друг проблем – за да бъде спряно, трябва да има ново законодателство срещу излизането без споразумение, което ще бъде много трудно изработено в ситуацията, в която е поставен парламента, обобщи Малинов.  \r\n \r\nЦоня СЪБЧЕВА", "date": "2019.09.02", "title": "Светослав Малинов: Вече е ясно, че премиерът Борис Джонсън няма мнозинство в английския парламент"}
{"url": "http://www.focus-news.net/news/2019/09/02/2694830/api-vazstanoveno-e-dvizhenieto-po-pat-ii-81-sofiya-buchin-prohod-pri-bogyovtsi.html", "text": "Възстановено е движението по път II-81 София – Бучин проход при Богьовци. Това съобщиха от  Агенция \"Пътна инфраструктура\" .", "date": "2019.09.02", "title": "АПИ: Възстановено е движението по път II-81 София – Бучин проход при Богьовци"}
{"url": "http://www.focus-news.net/news/2019/09/02/2694833/afp-hilyadi-byaha-evakuirani-v-hanover-zaradi-bomba-ot-vtorata-svetovna-voyna.html", "text": "Над 15 000 души бяха евакуирани късно в понеделник от северния германски град Хановер след откриването на неексплодирала бомба от Втората световна война, съобщиха градските власти, цитирани от  AFP . \r\nНа жителите на столицата на провинцията Долна Саксония беше казано да напуснат домовете си в ранната вечер като предпазна мярка след откриването на 250-килограмовото устройство, съобщиха градските власти на своя уебсайт. \r\nОчаква се те да могат да се върнат през нощта. \r\nОткриването на бомби от Втората световна война е често срещано явление в Хановер, където живеят около 500 000 души и е един от десетките градове, бомбардирани от съюзниците по време на войната.  \r\n \r\n  Юлиян Марков", "date": "2019.09.02", "title": "AFP: Хиляди бяха евакуирани в Хановер заради бомба от Втората световна война"}
{"url": "http://www.focus-news.net/news/2019/09/02/2694835/", "text": "Тенис: Наоми Осака отпадна от Откритото първенство на САЩ след като загуби от швейцарката Белинда Бенчич, която е номер 13 в света в два сета 5:7, 3:6. \r\nБенчич продължи към четвъртфиналите, където следващата ѝ съперничка ще бъде №23 Дона Векич, която елиминира германката Юлия Гьоргес с 6:7(5), 7:5, 6:3 и за първи път достигна до четвъртфинал в турнирите от Големия шлем.", "date": "2019.09.02", "title": "Спорт: Наоми Осака отпадна от Откритото първенство на САЩ"}
{"url": "http://www.focus-news.net/news/2019/09/02/2694834/gazeta-express-vaznikna-etnichesko-naprezhenie-v-mitrovitsa.html", "text": "Намушкването на млад етнически сърбин близо до главния мост над Ибър в Митровица, символ на етническото разделение на Косово, предизвика ескалация на напрежението между Косово и Сърбия. Прищина заяви, че инцидентът в близост до моста над Ибър е изолиран, докато Белград казва, че мостът, който разделя град Митровица на най-вече сръбската северна и албанската южна част, не трябва да бъде отварян за движение, пише косовският вестник  Gazeta Express . \r\n17-годишен сръбски тийнейджър беше намушкан в неделя близо до главния мост след сблъсък между сърби и албанци. Прободеният младеж е откаран в болница, но животът му не е в опасност. Говорителят на косовската полиция за района на Митровица Бесим Хоти каза, че полицията работи интензивно в решаването на случая, добавяйки, че мотивите на нападението все още не са известни. \r\nПремиерът на  Косово в оставка Рамуш Харадинай осъди инцидента и призова органите на реда да разрешат случая възможно най-бързо и да привлекат отговорните пред съд. „Инцидентът е изолиран случай и не трябва да заплашва мира и стабилността в страната“, каза Харадинай. \r\nСръбският президент Александър Вучич заяви, че инцидентът е етически мотивиран. „Мостът над Ибър не трябва да бъде отворян за движение“, каза той. Европейският съюз инвестира милиони евро в ревитализация на моста, който за дълго време остава гореща точка при многобройни инциденти между сърби и албанци. Въпреки обещанията на Европейския съюз, мостът никога не е бил отварян за движение и пешеходци и се е превърнал в символ на етническите разделения на сърбите и албанците в Косово. Вучич заяви, че целта на албанците е да поемат контрола над Северна Митровица, населена със сърби. Но бившият председател на парламента в Косово Кадри Весели реагира на изявлението на Вучич, казвайки, че сръбският президент използва този инцидент за вътрешна употреба в Сърбия и неговите изявления са в ущърб на сърбите в Косово. \"Изявлението на Вучич има за цел да застраши сигурността в Косово и да навреди на регионалната стабилност\", заяви Весели в публикация в социалната мрежа “Фейсбук”. Той призова официалните лица в Белград да се откажат от провокациите и контрола над сърбите в Косово. Според Весели сърбите и албанците нямат проблеми в други райони, където сърбите са мнозинство, споменавайки общините Штрпце, Грачаница, Новобрдо. \"Проблеми съществуват само там, където Сърбия е заинтересована да подбужда конфликти\", каза Весели. Инцидентът в близост до моста над Ибър се е случил след сравнително дълъг период, когато не се съобщава за етнически инциденти в Северно Косово. \r\n \r\n  Юлиян Марков", "date": "2019.09.02", "title": "Gazeta Express: Възникна етническо напрежение в Митровица"}
{"url": "http://www.focus-news.net/news/2019/09/02/2694827/cnn-spored-direktor-ot-nasa-pluton-tryabva-otnovo-da-bade-priznat-za-planeta.html", "text": "Ако все още оплаквате малката топка лед, известна преди като деветата планета от Слънчевата система, не сте сами. Администраторът на НАСА Джим Бриденстийн също застава зад връщане на статута на Плутон, информира  CNN \r\n\"Според мен Плутон е планета\", обяви той при обиколка на нова аерокосмическа зала в Университета на Колорадо. \"Придържам се към това. Това е начинът, по който го учих и съм ангажиран с него.\" \r\nБриденстийн, който няма опит в науката и преди това е служил в Конгреса и ВМС на САЩ, преди да се присъедини към НАСА, направи декларацията си в особено болезнен момент - годишнината от понижението на Плутон. \r\nМеждународният астрономически съюз гласува за понижаване на Плутон до \"планетата джудже\" през 2006 г., след като членовете гласуваха да предефинират кои обекти са \"планети\". \r\nА Плутон просто не беше достатъчно тежък, за да отговаря на критериите. \r\nКогато Плутон беше открит през 1930 г., малко се знаеше за другите небесни обитатели на Слънчевата система и как най-малката  планета се сравнява с тях по размер. \r\nНо през 1992 г. изследователите са открили повече от 1000 обекта, обикалящи около Нептун, които често надвишават размера на Плутон, съобщи Международният астрономически съюз. Членовете започнаха да стесняват критериите за това, кои обекти се класифицират като планети и истината стана ясна - те изключиха Плутон от списъка. \r\nСистема не се свива - точно обратното - но със сигурност се чувства по-малка без девета планета, коментира CNN. \r\n \r\n  Юлиян Марков", "date": "2019.09.02", "title": "CNN: Според директор от НАСА Плутон трябва отново да бъде признат за планета"}
{"url": "http://www.focus-news.net/news/2019/09/02/2694829/the-independent-publikuvaha-zakona-koyto-mozhe-da-zadalzhi-premiera-da-otlozhi-brekzit.html", "text": "Борис Джонсън ще бъде принуден да забави Брекзит, ако не успее да постигне нова сделка до 19 октомври, съгласно законопроект за „бунтовниците“, насочен към блокиране на излизането от ЕС без споразумение, пише британският вестник  The Independent . \r\nЗаконодателството, което се очаква да бъде прокарано през парламента в рамките на един ден в сряда, ще изисква тогава премиерът да поиска от ЕС тримесечно удължаване на член 50 до 31 януари. \r\nАко бъде приет, той ще стартира в деня след решаваща среща на върха на ЕС на 17-18 октомври - по-рано от очакваното, но събитието, което самият Джонсън определи като последната надежда за сделка. \r\nЗаконопроекта беше публикуван на фона на нарастващото очакване за общи избори през октомври, ако депутатите успеят да поемат контрола над парламента, при гласуването във вторник, за да се приеме законопроекта ден по-късно. \r\nВисокопоставени консерватори, включително Филип Хамънд, уволненият бивш финансов министър, и Дейвид Гоук, бившият министър на правосъдието, са сред поддръжниците на законопроекта. \r\nОчаква се до 20 депутати от консерваторите да се присъединят към „бунта“ - достатъчно за постигане на победа, противопоставяйки се на заплахата на Джонсън да бъдат изключени от партията, ако го направят. \r\nПоказателно е, че ако ЕС предложи удължаване до дата, различна до 31 януари, премиерът ще бъде принуден да приеме това удължаване в рамките на два дни, освен ако Камарата на общините не го отхвърли. \r\nПривържениците на законопроекта твърдят, че той все още предоставя на правителството „достатъчно време за провеждане на истински и искрени преговори“. \r\nОсвен това, преди настоящия краен срок от 31 октомври, „ще се осигури време, през което парламентът трябва да се стреми да постигне консенсус по пътя напред“, казаха те. \r\nКиър Стармър, министърът в сянка за Брекзит от лейбъристите, заяви: „Този законопроект ще спре Борис Джонсън да се наложи чрез безразсъден и увреждащ Брекзит без споразумение на 31 октомври. \r\n\"Тази седмица може да бъде последният шанс на парламента да се спре Брекзит без сделка. Депутатите трябва да действат в името на националния интерес и да подкрепят този законопроект.\" \r\nСлед няколко минути Джонсън даде отговора си от Даунинг Стрийт, твърдейки, че този закон ще  \"откъсне краката\" на позицията на Обединеното кралство в опит да се договори нова сделка с ЕС. \r\nТой казва: „Казвам, че трябва да покажем на приятелите си в Брюксел, че сме обединени в нашата цел, депутатите трябва да гласуват с правителството срещу безсмисленото забавяне на Корбин. \r\n„Искам всички да знаят, че няма обстоятелства, при които ще помоля Брюксел да отложи. Тръгваме си на 31 октомври, със или без сделка.\" \r\nТака нареченият „бунтовнически“ съюз ще има за цел да поеме контрола над дневния ред на парламента и в сряда да приеме законопроект с дължина само 2 страници, с 5 члена и 1 график. \r\nАко успее да премине всички етапи в парламента в сряда, той ще излезе в четвъртък и ще трябва през уикенда да премине през Камарата на лордовете. \r\nЦелта е законопроектът да получи кралско съгласие до неделя вечер, за да е сигурно, че ще влезе в сила преди Джонсън да пророгира парламента още в понеделник. \r\nБорис Джонсън може също така да избегне изискванията на законопроекта в малко вероятната ситуация, в която депутатите гласуват за Брекзит без споразумение през октомври. \r\n \r\n  Юлиян Марков", "date": "2019.09.02", "title": "The Independent: Публикуваха закона, който може да задължи премиера да отложи Брекзит"}
{"url": "http://www.focus-news.net/news/2019/09/02/2694828/maya-manolova-utre-shte-podam-ostavka-kato-ombudsman-za-da-se-kandidatiram-za-kmet-na-sofiya.html", "text": "„Утре ще подам оставка като омбудсман, за да се кандидатирам за кмет на София\". Това заяви омбудсманът Мая Манолова по време на неформална среща с граждани, публични личности и НПО, предаде  Нова телевизия . „Можех да изляза в неплатен отпуск, но нямам нужда от застраховка. Кандидатирам се смело и почтено“, заяви още Манолова. На срещата са взети решения да стартира сформирането на инициативен комитет за издигането на независимата гражданска кандидатура на Мая Манолова за кмет на София. Така от 6 септември започват събирането на подписка в подкрепа на Манолова.След това ще работят и за изграждането на граждански инициативи на територията на цялата страна под надслов „Промяна за София и България”.", "date": "2019.09.02", "title": "Мая Манолова: Утре ще подам оставка като омбудсман, за да се кандидатирам за кмет на София"}
{"url": "http://www.focus-news.net/news/2019/09/02/2694832/sport-neymar-ostava-v-pari-sen-zhermen.html", "text": "Футбол: Най-скъпият футболист в света Неймар остава в Пари Сен Жермен. Барселона и Реал Мадрид до последно водеха преговори за привличането на 27-годишния нападател, който само преди две години премина от Барселона в Пари Сен Жермен за рекордните 222 милиона евро. По-рано през лятото футболистът даде ясно да се разбере, че не се чувства щастлив от престоя си в ПСЖ и съжалява за решението да напусне Барса. След като и двата гранда не са се споразумели с френския тим,  Неймар поне засега остава във френския клуб, според информация на неговите съотборници.", "date": "2019.09.02", "title": "Спорт: Неймар остава в Пари Сен Жермен"}
{"url": "http://www.focus-news.net/news/2019/09/02/2694824/afp-boris-dzhonsan-shte-svika-obshti-izbori-na-14-oktomvri-ako-zagubi-vota-za-brekzit-v-parlamenta.html", "text": "Британският премиер Борис Джонсън ще свика общи избори на 14 октомври, ако той бъде победен при гласуване в парламента за неговата стратегия за Брекзит, което ще се проведе във вторник, заяви високопоставен правителствен служител в понеделник, цитиран от  AFP . \r\nИзточникът заяви, че ако, както се очаква, „разбунтувалите се“ депутати от неговата Консервативна партия се присъединят към опозицията, за да победят Джонсън, правителството незабавно ще гласува в сряда за провеждане на общи избори. \r\n \r\n  Юлиян Марков", "date": "2019.09.02", "title": "AFP: Борис Джонсън ще свика общи избори на 14 октомври, ако загуби вота за Брекзит в парламента"}
