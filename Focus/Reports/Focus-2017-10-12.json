{"url": "http://www.focus-news.net/news/2017/10/12/2445974/the-independent-masovo-sbivane-mezhdu-privarzhenitsi-i-protivnitsi-na-katalunskata-nezavisimost.html", "text": "Демонстрация в полза на целостта на Испания в Барселона завърши с масово сбиване, пише The Independent. Протестиращи в подкрепа на оставането на Каталуния в Испания, са се сблъскали с друга група хора, обявили се за независима Каталуния в центъра на Барселона в четвъртък. Двете групи, са хвърляли пластмасови столове едни срещу други, преди да преминат към масов бой. Полицията се е намесила и е успяла да разтърве двете групи, като един от полицаите е с леки наранявания. Сбиването е на връх националният празник на Испания и в разгара на кризата между Барселона и Мадрид.   Цанко Цолов", "date": "2017.10.12", "title": "The Independent: Масово сбиване между привърженици и противници на каталунската независимост"}
{"url": "http://www.focus-news.net/news/2017/10/12/2445942/evrodeputatat-angel-dzhambazki-balgarskoto-maltsinstvo-v-albaniya-e-istorichesko-i-negovoto-priznavane-e-nalozhitelno.html", "text": "Българското малцинство в Албания е историческо и неговото признаване е наложително. Това коментира в предаването „Това е България“ на Радио „Фокус“ Ангел Джамбазки, евродепутат и заместник-председател на ВМРО. „Българското малцинство живее в определени региони в Албания, то е историческо и има своите исторически корени. По настоящем има живи, витални български организации там, хора, които говорят на български език, хора, които се обучават и получават своето висше образование в български висши училища. Духовният живот на българите в Албания се пробужда след десетилетия разделения на полуострова. Албания не трябва да прави такива политически грешки, да се съобразява с фалшивите коминтернски тези, защото утре ще поиска от нас подкрепа за членство в ЕС, а няма как да иска подкрепа за членство в ЕС, ако не изпълнява европейските правила. Надявам се, това да е било добре чуто и разбрано в Тирана и да го видим в материален закон буквално след часове“, коментира Ангел Джамбазки. Той  каза още, че признаването на българското малцинство в Албания ще бъде логична политическа стъпка от страна на правителството. Помолен за коментар на острите реакция в Македония по решението за признаването на българското малцинство в Албания, Джамбазки каза, че това са пропагандни канали и организации, които водят анти-българска кампания, разпространяват фалшива информация и заблуждават.", "date": "2017.10.12", "title": "Евродепутатът Ангел Джамбазки: Българското малцинство в Албания е историческо и неговото признаване е наложително"}
{"url": "http://www.focus-news.net/news/2017/10/12/2445943/api-vazstanoveno-e-dvizhenieto-v-izprevarvashtata-lenta-pri-km-270-v-posoka-sofiya-na-am-trakiya.html", "text": "Възстановено е движението в изпреварващата лента при км 270 в посока София на АМ \"Тракия\". Това съобщиха от пресцентъра на Агенция \"Пътна инфраструктура\".", "date": "2017.10.12", "title": "АПИ: Възстановено е движението в изпреварващата лента при км 270 в посока София на АМ \"Тракия\""}
{"url": "http://www.focus-news.net/news/2017/10/12/2445944/tass-vanshnoto-ministerstvo-na-rusiya-prizova-zadgranichnite-partnyori-na-ukrayna-da-ne-dopuskat-masovi-bezreditsi-v-stranata.html", "text": "В коментар, разпространен от Министерството на външните работи на Русия, Москва призовава задграничните партньори на Украйна, притежаващи влияние над нейното ръководство, да предприемат мерки за недопускането на насилие и масови безредици в тази страна, предава ТАСС.\r\nКакто подчертават от руското външно ведомство, появилите се в украинските медии съобщения за плановете на радикалите от партия „Свобода“, движението „Десен сектор“, ОУН (Обединение на украинските националисти) и други националистически организации, да устроят в центъра на Киев и други градове из страната, факелни шествия по случай годишнината от създаването на Украинската въстаническа армия (УПА) на 14 октомври, предизвикват загриженост.\r\nПревод и редакция:", "date": "2017.10.12", "title": "ТАСС: Външното министерство на Русия призова задграничните партньори на Украйна да не допускат масови безредици в страната"}
{"url": "http://www.focus-news.net/news/2017/10/12/2445945/vitseprezidentat-iliyana-yotova-agresiyata-e-edno-ot-nay-strashnite-predizvikatelstva-na-nashiya-vek.html", "text": "Агресията е едно от най-страшните предизвикателства на нашия век. Това заяви вицепрезидентът  Илияна Йотова по време на официалното откриване на 17-ото издание на Международния фестивал на червенокръсткитe и здравни филми под мотото, което се провежда в Санаторно-оздравителен комплекс „Камчия“ край Варна, предаде репортер на Радио „Фокус“ – Варна. „Сърдечно благодаря за възможността и за поканата да бъда патрон на това 17-о издание на Международния фестивал на червенокръсткитe и здравни филми. Агресия, хуманност, кино - три думи, които са част от диагнозата, лекарството и изцелението на нашето съвремие. През следващите дни ще почувстваме много емоции, ще усетим трудностите, но и удовлетворението от образите на киното, на доброволци и лекари, посветили живота и работата си на човешкото спасение“, посочи Илияна Йотова. Тя се обърна към ръководството на БЧК с думите, че организацията е винаги първа там, където човешката трагедия чака надеждата. „Където първата помощ и състраданието са по-важни от всичко на този свят“, каза вицепрезидентът и даде за пример помощта, която червенокръстката организация е оказала по време на земетресения и наводнения в България и по света. „От взривовете в Лозенец,  България, заради човешка грешка, до взривовете на войната в Ирак, предизвикани от човешките безумия. Вие бяхте първите на мястото на страшната трагедия на невинните жертви на бургаското летище вследствие на терористичен акт и ако не бяха вашите първи действия, ако не беше вашата намеса, ако не беше изключителният професионализъм на лекарите от Медицински университет, от болниците, от Военномедицинска академия, нямаше да бъдат спасени много човешки животи, нямаше да може да се върне вярата на много семейства. Вярата, че и в трагедията и след нещастието има хора, които са на своя пост, за да помогнат и да подадат ръка“, отбеляза в словото си вицепрезидентът. Илияна Йотова допълни, че благодарение на Червения кръст и Червения полумесец стотици хиляди хора са получили първа грижа, пресичайки границите на европейските страни, за да търсят спасение за себе си и бъдещето на децата си. „И това е само една миниатюрна част от вашата дейност и вашето голямо сърце. Вашата сила не е в организацията и в координацията, вашата сила е в ценностите, които ви обединяват и които задминават далеч границите ни. Днес, когато фанатици и осквернители на същите тези човешки ценности водят битка с природата на човека, водят битка с умовете на младите хора, именно вие показвате чрез вашата работа, че човешкият живот няма цена и няма вяра, която да оправдава смъртта пред живота“, посочи Илияна Йотова. Вицепрезидентът коментира, че Санаторно-оздравителният комплекс се е превърнал в място за срещи, разговори, дискусии на много здравни организации. „Камчия се превърна в международна столица на хуманитарните движения и организации. Мотото „Чрез хуманизъм към мир и приятелство“ е най-доброто послание, което тази вечер и тези дни всички с вас можем да изпратим. И ако нямахме нужда от тези три думи, нямаше да кандидатстват повече от 1 800 филма от 107 държави на предварителната селекция. Защото това е нашият човешки отговор на противоречивия и опасен свят, в който живеем. В следващите дни чрез изкуството ще се лутаме и ще намираме, ще размишляваме и ще действаме, ще страдаме и ще се радваме, потънали в магията на киното. Ще се срещнем с агресията - едно от най-страшните предизвикателства на нашия век. Какво сгрешихме като хора, за да се избиват децата ни и да се нараняват в училище, да се саморазправят хора по пътищата, в домовете, над жените, в социалните мрежи, да има истинска война между институциите, да се нахвърлят върху лекари и върху учители? Ще се срещнем и с човешкото нещастие, ще се срещнем и с онази природа, която ни отмъщава заради това, което ние като хора й причиняваме, но ще се срещнем и с непобедимата воля на човека да помага и да обещава“, заяви в словото си вицепрезидентът Илияна Йотова. \r\nМарияна ВАЛЕНТИНОВА", "date": "2017.10.12", "title": "Вицепрезидентът Илияна Йотова: Агресията е едно от най-страшните предизвикателства на нашия век"}
{"url": "http://www.focus-news.net/news/2017/10/12/2445946/sport-rodzhar-federer-pobedi-aleksandar-dolgopolov-s-20-seta-v-shanhay.html", "text": "Най-титулуваният тенисист Роджър Федерер победи Александър Долгополов с 2:0 сета, в мач от осминафиналите на турнира от сериите „Мастърс“ в Шанхай. На четвъртфиналите той ще играе с Ришар Гаске, който се наложи над Жил Симон с 2:1 сета. Утре, от около 09:30 българско време, Григор Димитров ще играе със световния номер едно Рафаел Надал в четвърфинален сблъсък от турнира.", "date": "2017.10.12", "title": "Спорт: Роджър Федерер победи Александър Долгополов с 2:0 сета в Шанхай"}
{"url": "http://www.focus-news.net/news/2017/10/12/2445947/sliven-blizo-7-hilyadi-dushi-v-oblastta-shte-poluchat-pomosht-za-otoplenie-tazi-zima.html", "text": "Близо 7 хиляди души в Сливенско ще получат помощ за отопление тази зима. 9 353 заявления за отпускане на  помощи са подадени в Сливенска област до този момент. Това съобщиха от Регионалната дирекция „Социално подпомагане“- Сливен. Обработени са 7 549 молби, отпуснати са 6 256 целеви помощи. Издадените заповеди за отказ са 1 293 броя.\r\nПовече от половината от направените откази са поради по-висок средно месечен доход от определения диференциран минимален доход за отопление – 707 случая (55%). Други причини, поради които е отказано отпускане на целева помощ са прехвърляне на недвижима собственост чрез договор за дарение през последните 5 години, прехвърляне на недвижима собственост чрез покупко-продажба през последните 5 години; липса на регистрация в Дирекция „Бюро по труда“ на безработни лица в трудоспособна възраст и други.", "date": "2017.10.12", "title": "Сливен: Близо 7 хиляди души в областта ще получат помощ за отопление тази зима"}
{"url": "http://www.focus-news.net/news/2017/10/12/2445948/afp-spored-frenski-ministar-velikobritaniya-tryabva-da-prieme-posledstviyata-ot-brekzit.html", "text": "Министърът на финансите на Франция Бруно льо Майр заяви, че Великобритания трябва да приеме последствията от решението си да напусне Европейския съюз, предава AFP.\r\nТези коментари дойдоха след като разговорите между Лондон и Брюксел за бъдещето на отношенията между двете страни и оставането на Обединеното кралство в единния пазар, стигнаха до задънена улица.\r\n„Те няма да могат да се ползват от привилегиите на членството в ЕС без да са члена на съюза“, каза френският министър в кулоарите на ежегодната среща на Световната банка и Международния валутен фонд във Вашингтон.\r\nПревод и редакция:", "date": "2017.10.12", "title": "AFP: Според френски министър, Великобритания „трябва да приеме последствията“ от Брекзит"}
{"url": "http://www.focus-news.net/news/2017/10/12/2445949/nova-stantsiya-shte-bade-izgradena-mezhdu-slivnitsa-i-obelya-obzor.html", "text": "Столичният общински съвет прие доклад за изграждане на интермодален транспортен възел при пресичане на ж. п. линия с метроучастъка  от метростанция „Сливница“ до метростанция „Обеля“, включващ нова метростанция, перони на ж.п. спирка и независима връзка на Линия 2 на метрото с метродепо в кв. „Обеля“. Мястото, където ще бъдат изградени метростанцията и гарите, се намира между кварталите \"Люлин\" и \"Обеля\" в района на Бакърена фабрика. 51% от финансирането ще бъдат поети от частни инвеститори, а останалите 49% - от държавата.\r\nОбщинският съветник от ГЕРБ Зафир Зарков обясни, че изграждането на метростанцията е предвидено още по време на строителството на метрото през 2003 г. , като тя ще осигури директен достъп на метровлаковете към втората линия на метрото. „Към момента това не е възможно, защото зареждането на влаковете става само чрез първата линия на метрото и това създава доста затруднения“, каза той. „Хубаво стечение на обстоятелствата е, че се появи частен инвеститор, който е готов да даде за инфраструктура такава сериозна сума - малко над 12 млн. лева. По този начин възможно най-скоро ще се изгради тази метростанция, която ще обслужва между 7 и 10 хил. пътуващи ежедневно“, добави Зарков.\r\nГлавният архитект на София Здравко Здравков обясни, че до метростанцията ще бъдат изградени още нова ж.п. и автогара, така че е заложено мястото да стане един истински интермодален хъб. По думите му инвестицията, която се предлага от собствениците на терените около метростанцията, е с цел тя да обслужва и тях. „Това ще даде възможност цените на имотите да бъдат по-атрактивни, защото все пак там се предвижда изграждане на нов жилищен комплекс, а защо не и на стадион. Метрото е градоустройствен фактор, който увлича след себе си инвеститорите, и неслучайно имотите там започват да се увеличават като стойност“, каза още арх. Здравков.\r\nЦветилена СИМЕОНОВА", "date": "2017.10.12", "title": "Нова станция ще бъде изградена между „Сливница“ и „Обеля“ (ОБЗОР)"}
{"url": "http://www.focus-news.net/news/2017/10/12/2445950/varna-17-iyat-mezhdunaroden-festival-na-chervenokrastkite-i-zdravni-filmi-humanizam-agresiya-kino-zapochna-s-noviya-italianski-igralen-film-fortunata.html", "text": "17-ият Международен фестивал на червенокръстките и здравни филми - \"Хуманизъм, агресия, кино\", започна с премиера на новия италиански игрален филм \"Фортуната\", предаде репортер на Радио „Фокус“ – Варна. Фестивалът бе открит от вицепрезидента Илияна Йотова, която е патрон на фестивала. Състезателната програма на 17-то издание на Международния фестивал на червенокръсткитe и здравни филми е подбрана от селекционна комисия с председател проф. д-р Темелко Темелков сред рекордните 1890 филма от 107 държави, заяви директорът на фестивала Илко Раев при откриването му. „Този фестивал е създаден през 1965 година, загива 1990 година, но 2014 година е създаден от НС на БЧК начело с неговия ръководител акад. Христо Григоров, както и с помощта на Медицински университет – Варна с ректор проф. д-р Красимир Иванов. Фестивалът се провежда под патронажа на вицепрезидента на Р България г-жа Илияна Йотова“, посочи Илко Раев. Той допълни, че тази година фестивалът се надгражда с две нови инициативи. „С инициативата „Дари кръв, купи билет“ приканваме всички културни институти да дарят билети за своите театрални постановки на хората, които даряват кръв. 19 доброволци на БЧК се учат под ръководството на професори от НАТФИЗ как се снима документален филм, за да могат след това да отразяват историята на БЧК“, каза още Илко Раев. 17-ият фестивал е със състезателен характер, като участващите филми се конкурират за наградите в категориите филми на Червения кръст и Червения полумесец, които отразяват дейността на дружествата по целия свят, документални и здравни филми от тематичните области  медицина, здравеопазване, екология, миграция, човешки права, бедствия, както и игрални филми с обща хуманна насоченост. Паралелно със състезателната част е подготвена богата съпътстваща програма от над 140 документални, късометражни и игрални филми от 47 държави. Организаторите на фестивала – Българският червен кръст и Медицинският университет във Варна, са включили в програмата поредица от актуални беседи в дискусионния форум по темата на 17-ото издание – „Агресия, хуманизъм, кино“. В тях ще вземат участие водещи анализатори, като социалния антрополог доц. Харалан Александров, журналистите  Михаил Вешим, Емил Спахийски, Валери Найденов, Тома Томов и зам.-генералният директор на БЧК д-р Славита Джамбазова. Част от фестивала е и Академията по документално кино за млади активисти на Червения кръст и Червения полумесец, които ще бъдат обучавани как да отразяват със средствата на съвременната кинодокументалистика най-важните моменти от дейността на хуманитарната организация. Ръководител на специалната секция на академията – „Ретро ателие“ ще бъде лично директорът на дирекция „Библиотека и архив“ в международната федерация на дружествата на Червения кръст и Червения полумесец Грант Мичел. Тази година фестивалът ще се разгърне на рекордно много сцени – в Санаторно-оздравителния комплекс „Камчия“, Пленарна зала на Община Варна, Медицинския университет „Проф. д-р Параскев Стоянов“, Социалната чайна, „Златна Варна“ (Брюхаус “Черната овца“) и Театър „Българан“, а безплатните автобуси между морската столица и „Камчия“ ще пътуват всеки ден.  В петък, събота и неделя тръгването от Варна ще е в 13.00, 15.00 и 17.00 часа, а от „Камчия“ – в 16.30, 18.30 и 20.30 часа. Началната спирка на автобусите за Санаторно-оздравителния комплекс е на ул. „Антим I“, до Археологическия музей. В „Камчия“ те ще чакат киноманите пред комплекс „Радуга“.\r\nМарияна ВАЛЕНТИНОВА", "date": "2017.10.12", "title": "Варна: 17-ият Международен фестивал на червенокръстките и здравни филми - \"Хуманизъм, агресия, кино\", започна с новия италиански игрален филм \"Фортуната\""}
{"url": "http://www.focus-news.net/news/2017/10/12/2445951/shumen-zapochna-saniraneto-na-sgradata-na-rayonna-sluzhba-pozharna-bezopasnost-i-zashtita-na-naselenieto-v-novi-pazar.html", "text": "Започна санирането на сградата на Районна служба „Пожарна безопасност и защита на населението” в Нови пазар, съобщиха от пресцентъра на ОДМВР - Шумен. Сградата на районната противопожарна служба е построената през 1951 година. През годините текущите ремонти са извършвани с доброволен труд на пожарникарите. През 2005 година е бил препокрит покривът на сградата. Условията на труд през годините стават все по-лоши. Помещенията, в които работят пожарникарите са с много лошо осветление, с падаща мазилка, с напукани стени. Сградата на пожарната служба ще бъде ремонтирана по проект на община Нови пазар. Ремонтът е на стойност 519 299 лв., от които 472 427 са безвъзмездна финансова помощ по оперативна програма „Региони в растеж”, а 46 871 лв. са финансирани от Община Нови пазар.\r\n„Сградата е много лошо състояние. Лично аз имах възможността да вляза вътре и да видя за какво става дума. Недопустимо е такава важна служба като РСПБЗН да се помещава в сграда, която е пред събаряне. Надявам се след реализиране на проекта нашите огнеборци да се трудят при по-добри условия”, каза по време на първата копна кметът на Нови пазар Ивайло Камаджиев. \r\nСтроителните дейности няма да попречат на огнеборците да изпълняват задълженията си, заяви директорът на РДПБЗН комисар Иван Иванов. За много кратко, когато се сменят вратите - камионите ще напуснат сградата за 2-3 часа. Предвидено е обаче да са в отопляеми помещения, допълни комисар Иванов. \r\nСред мерките, финансирани със средства са подмяна на дограма, входни и гаражни врати, топлоизолация на външни стени, на покрив, мълниезащита, повишаване ефективността на осветителна инсталация, конструктивно укрепване на югоизточния ъгъл на основната сграда, цялостна подмяна на дървен гредоред и подова настилка.", "date": "2017.10.12", "title": "Шумен: Започна санирането на сградата на Районна служба „Пожарна безопасност и защита на населението” в Нови пазар"}
{"url": "http://www.focus-news.net/news/2017/10/12/2445952/stolichniyat-obshtinski-savet-prie-strategiya-za-razvitie-na-vik-infrastrukturata-na-sofiya-do-2025-g-za-nad-2-mlrd-leva-obzor.html", "text": "Столичният общински съвет прие „Стратегия за развитие на инженерната инфраструктура на територията на Столична община 2017-2025 г., по части: „Водоснабдяване“, „Канализация“ и „Корекции на речни корита“, която ще струва над 2 млрд. лева. Според стратегията се очаква да се изпълнят бизнес планове за 8-годишен период - от 2017 г. до 2025 г. С решение на КЕВР е приет бизнес план на „Софийска вода“ АД с инвестиционна програма от 209,159 млн. лв. за периода от 2017г. до 2021 г. и инвестиционна програма от 167,328 млн. лв. за периода 2022 г. – 2025 г. Прогнозираната сума от ВиК оператора на инвестиции за настоящата стратегия е 376,487 млн. лв. и следва да бъдат насочени приоритетно към поддръжка и реконструкция на съществуващата ВиК инфраструктура и изграждане на нови обекти. Точните суми по години ще могат да бъдат приложени след внасяне на бизнес плана за следващия регулаторен период, обсъждания от Столична община и Столичния общински съвет и обсъждане и утвърждаване от КЕВР.\r\n„Идеята на стратегията е изграждане на канализация в населените места на територията на София там, където все още няма или такава е частично изградена, подмяна на съществуващата водопроводна мрежа, която е изключително амортизирана, и корекция на речните корита, където близо до тях минават колекторите на бъдещата канализация“, обясни заместник-кметът на Столична община по направление „Инвестиции и строителство“ Ирина Савина, която е и един от вносителите на стратегията. Тя уточни, че са разгледани всички възможни източници за финансиране. „Така че се надяваме на базата на средствата, с които разполагаме, да можем целесъобразно да инвестираме следващите години в доизграждане на ВиК мрежата. Кои конкретно ще са районите, където ще се инвестира, не е тема на стратегията. Този въпрос ще бъде взет под внимание, когато бъде изготвено регионалното прединвестиционно проучване“, обясни Савина.\r\nСпоред председателя на Градския съвет на БСП – София и член на Изпълнителното бюро на партията Калоян Паргов обаче тази стратегия няма как да се изпълни, ако трябва да се разчита само на Европейски фондове. По думите му Европейските фондове, които предстои да бъдат изхарчени до 2021 г., са равни на инвестициите, които приетата стратегия предвижда да се направят в тази област до 2025 г. – малко над 2 млрд. лева. „Ние като община също трябва да търсим допълнителни средства, за да изпълним тази стратегия. Защото не ми се иска накрая да отчетем, че сме успели да похарчим европейски средства и пак определени райони на София да ни питат кога ще дойде техният ред да имат нормална канализация\", каза още той.\r\nЦветилена СИМЕОНОВА", "date": "2017.10.12", "title": "Столичният общински съвет прие стратегия за развитие на ВиК инфраструктурата на София до 2025 г. за над 2 млрд. лева (ОБЗОР)"}
{"url": "http://www.focus-news.net/news/2017/10/12/2445953/blagoevgrad-dvizhenieto-e-vazstanoveno-v-dvete-lenti-po-pat-i-1-simitli-blagoevgrad.html", "text": "Движението е възстановено в двете ленти по път I-1 Симитли - Благоевград. Това съобщиха от пресцентъра на Агенция \"Пътна инфраструктура\".", "date": "2017.10.12", "title": "Благоевград: Движението е възстановено в двете ленти по път I-1 Симитли - Благоевград"}
{"url": "http://www.focus-news.net/news/2017/10/12/2445954/menda-stoyanova-predsedatel-na-parlamentarnata-komisiya-po-byudzhet-i-finansi-4-rast-na-bvp-se-ochakva-v-kraya-na-tazi-godina-prognozata-e-za-dogodina-toy-da-se-zapazi.html", "text": "4% ръст на БВП се очаква в края на тази година, прогнозата е за догодина той да се запази. Това съобщи в предаването „Това е България“ на Радио „Фокус“ Менда Стоянова, председател на парламентарната комисия по бюджет и финанси. Тя уточни, че макрорамката на Бюджет 2018г. е еднаква с тригодишната бюджетна прогноза. „Този растеж на БВП ще доведе и до повишаване на доходите на хората, работещи в реалната икономика. Освен това, това дава основание доста по-бързо да направим консолидацията на бюджета, тоест доста по-рано от планираната 2020 година да имаме балансиран бюджет. Така че новините са добри. Разбира се, те се базират на отчетите, които всички ние знаем и коментираме и се надявам, че тази тенденция, която вече две години забелязваме за икономиката на България, ще продължи и даже ще бъде по – добра“, коментира Менда Стоянова. Тя допълни, че основният ръст на БВП идва от износа и от увеличеното вътрешно потребление, както от хората, така и от бизнеса.", "date": "2017.10.12", "title": "Менда Стоянова, председател на парламентарната комисия по бюджет и финанси: 4% ръст на БВП се очаква в края на тази година, прогнозата е за догодина той да се запази"}
{"url": "http://www.focus-news.net/news/2017/10/12/2445955/fatah-i-hamas-postignaha-sporazumenie-za-pomirenie-pomezhdu-si-obzor.html", "text": "Враждуващите, до този момент, палестински фракции „Фатах“ и „Хамас“ постигнаха поредно споразумение за помирение. Те се разбраха „Фатах“ да поеме управлението в Ивицата Газа на 1 декември, както и контрола върху граничния пункт Рафа на границата между Газа и Египет. В споразумението се предвижда, че Палестинската Автономия трябва да прехвърли две хиляди полицаи в Ивицата. Освен това, политическата партия на президента на Палестинската Автономия Махмуд Аббас - „Фатах“ – се задължи да спре действието на икономическите санкции, наложени срещу „Хамас“, за да се избегне социалната катастрофа надвиснала  над двумилионното население на Газа. Трябва да се отбележи, че на преговорите в Кайро не присъстваха представители на военното крило на „Хамас“ и споразумението може да не се реализира, както предишните споразумения за помирение между двете палестински политически партии.  Представителите на двете партии подчертаха, че са сключили сделката, за да могат да обединят силите си в борбата срещу „ционисткото образувание“ Израел.\r\nИзраел веднага изрази неодобрението си към постигнатото споразумение и премиерът на страната Бенямин Нетаняху моментално постави неизпълнимо условие към палестинците – признаването на Израел от страна на „Хамас“ и разоръжаване на военното крило на ислямистката групировка. Освен това, той подчерта, че подобна договорка между палестинските фракции прави постигането на мир с Израел много по-трудно постижимо. Опозицията на еврейската държава към споразумението е напълно естествена реакция. До този момент Тел Авив успяваше да лавира между правителствата на Ивицата Газа и Палестинската Автономия, разположена на Западния бряг на река Йордан и да се възползва от разделението между тях. Ако помирението наистина се реализира, въпреки всички препятствия, то на израелското ръководство ще му се наложи да се изправи срещу обединен фронт на палестинската съпротива.\r\nРедакция:", "date": "2017.10.12", "title": "“Фатах“ и „Хамас“ постигнаха споразумение за помирение помежду си (ОБЗОР)"}
{"url": "http://www.focus-news.net/news/2017/10/12/2445956/balgariya-tryabva-da-predprieme-nezabavni-merki-sreshtu-zamarsyavaneto-na-vazduha-obzor.html", "text": "България трябва да предприеме незабавни мерки срещу замърсяването на въздуха, това подчерта ръководителят на дирекция „Околна среда” на ЕК Джордж Кремлис по време на конференция за обмяна на опит и добри практики в справянето със замърсяването на въздуха в градска среда „SofAIR”. Кремлис заяви, че са готови да ни помагат, но и ще изискват бързо и качествено да изпълняваме препоръките им в тази посока. Като основни замърсители на въздуха бяха изтъкнати фините прахови частици, отоплението с твърдо гориво, автомобилният транспорт. Кремлис похвали Столична община, че работи добре за подобряването на въздуха като изгражда метро, подменя автопарка на градския транспорт и разширява зелената и пешеходната зони. Като още една стъпка в тази посока той каза, че разширяването на „Топлофикация” – София ще намали броя домакинства, които се отопляват на твърдо гориво. Според Кремлис трябва да се промени и държавната политика спрямо социално слабите семейства и да бъдат насърчавани и подпомогнати, когато става въпрос за отопление през зимата.\r\nКметът на Столична община Йорданка Фандъкова заяви, че вече има заявки за разширение на „Топлофикация”. Реализацията на този проект няма да е лесен, но ще донесе ползи за около 40 000 домакинства да могат да бъдат топлоснабдени, а около 30 000 да получават електроенергия от отпадъци. По темата се изказа и зам.-кметът на столицата Йоана Христова. По думите ѝОбщината разработва критерии, според които да бъдат подбрани домакинствата, на които да се подновят отоплителните системи с такива, които щадят околната среда. Тече процедура, в рамките на която ще бъдат закупени 30 такива нови печки, които да бъдат предоставени на социално слаби домакинства.\r\nПо време на конференция Йорданка Фандъкова заяви, че качеството на въздуха е приоритет в работата на Общината. По думите ѝтенденцията е за продължаващо намаляване на вредните вещества във въздуха от 2011 година насам. Като една от мерките в посока подобряване качеството на въздуха кметът на София посочи новите автобуси и метрото. 75 000 тона вредни емисии са спестени годишно след  построяването на втората линия метро. А с изграждането на третата линия се очаква да бъдат спестени годишно 50 000 тона вредни емисии. За да дишаме по-чист въздух Общината модернизира трамвайните линии, планира да закупи 13 нови трамвая, ще продължи развитието на електротранспорта, като предстои придобиване на 20 електробуса.\r\nВ конференцията участие взе и министърът на околната среда и водите Нено Димов, който заяви, че до края на годината ще бъде отворена мярка за всички общини на стойност 111 млн. лв. само в сферата на качеството на въздуха. Експертите в министерството и от други ведомства работят в две направления. Едното е разработване на критерии за качество на твърдите горива за битово отопление, така че те да са с по-ниско съдържание на сяра и пепел. Целта е да се намери социално-икономически баланс между интереса на потребителите и на продавачите. Втората посока е мерки срещу замърсяването от автомобилния транспорт. Обсъжда се по-стриктен  контрол за вредни емисии при първа регистрация на автомобилите.\r\n„Не мисля, че ще се стигне до глоби от страна на ЕК за качеството на въздуха в България, защото те самите си дават сметка за сложността на този проблем“, коментира министърът на околната среда и водите Нено Димов. „Имал съм няколко срещи на експертно ниво в ЕК по повод фините прахови частици. По-скоро отчитам, че вероятността във втората фаза на съдебното дело да повторим това, което се случи с депата за отпадъци. Но все още сме на ранен етап и нека не предрешаваме този въпрос”, обясни Димов. Той припомни, че по казуса с отпадъците е имало замразяване на процедурата и срок, в който да бъде изпълнена – 31 декември 2017 г.", "date": "2017.10.12", "title": "България трябва да предприеме незабавни мерки срещу замърсяването на въздуха (ОБЗОР)"}
{"url": "http://www.focus-news.net/news/2017/10/12/2445576/predstoyashti-sabitiya-v-stranata-za-12-oktomvri-agentsiya-fokus.html", "text": "***\r\nВицепрезидентът Илияна Йотова ще открие Международния варненски фестивал на червенокръстки и здравни филми в хотел „Радуга“, СОК „Камчия“ –Варна. \r\n***\r\nОт 09.00 часа ще се проведе радовното пленарно заседание на Народното събрание.  \r\n***\r\nОт 09:30 часа в заседателната зала в сградата на Висшия съдебен съвет (ул. Eкзарх Йосиф, № 12), Пленумът на Съвета ще проведе редовното си заседание. \r\n***\r\nОт 10.00 часа Столичният общински съвет ще проведе заседание. \r\n***\r\nОт 09.30 часа в зала „Европа“ в сградата на КНСБ ще се проведе международна кръгла маса на тема „Как да се ограничат рисковете на работното място, включително насилието и агресията срещу лекари?“.\r\n***\r\nОт 09.30 часа Софийски градски съд ще заседава по делот срещу Десислава Д., обвинена в пране на пари. \r\n***\r\nОт 10.00 часа, в зала 34 в  сградата  на Софийски районен съд (СРС),  бул.  „Цар Борис III“, № 54, ще бъде разгледано в открито съдебно заседание гражданско дело, образувано по постъпила искова молба на Елена Йончева, с която срещу Бойко Борисов и Политическа партия ГЕРБ са предявени искове за сумата от 20 000 лв.  за претърпени  неимуществени вреди.\r\n***\r\nНа 12 и 13 октомври по покана на кмета на София Йорданка Фандъкова, в София пристигат представители на Париж, Виена, и Неймеген , за да вземат участие в SOFAIR - конференция за обмяна на опит и добри практики в справянето със замърсяването на въздуха в градска среда. Конференцията ще започне в 09.30 часа. \r\n***\r\nОт 10:00 до 18:00 часа, в Интерпред - СТЦ София, ще се проведе кариерният форум „Дни на кариерата” – ИТ, Комуникации и Аутсорсинг.\r\n***\r\nОт 10.00 часа V състав на Специализирания наказателен съд ще проведе съдебно заседание по делото срещу Хованес М., Пламен Т., Мариян М., Пламен М., Димитър К., Милен В., Олег К., Лиляна Р., Стефан Г., Павлина Г., Димитър А., Иван И., Божидар С., Тошко Т. Красимир П. и Йордан П., обвинени в организиране и ръководене на организирана престъпна група с цел избягване на данъчни задължения в големи размери. \r\n***\r\nОт 10:30 часа в конферентна зала ”А” в сградата на БТПП на ул. “Искър” № 9, ще се проведе среща на Евроклуба към Българска търговско-промишлена палата. \r\n***\r\nОт 10.30 часа, 3-ти състав на Софийски градски съд ще заседава по молба за изменение на мярка \"Задържане под стража\" от Я. Георгиев и И. Илиев, обвинени за кражба на 300 000 лв. инкасо. \r\n***\r\nОт 11.00 часа, ръководството на КНСБ ще се срещне с парламентарната група на Обединените патриоти. Срещата ще се проведе в Огледална зала в Народното събрание. \r\n***\r\nОт 11.00 часа в градинката пред Народен театър „Иван Вазов“ ще бъде открита инсталация, изработена от артистите от DESTRUCTIVE CREATION. Инициативата е част от кампанията „Детство без решетки“, която цели отмяната на 60-годишния Закон за борба с противообществените прояви на малолетни и непълнолетни, който наказва много сурово децата за постъпки, за които възрастните не носят наказателна отговорност, като бягство от дома, скитничество, просия, кражба на хранителни продукти.\r\n***\r\nОт 11.00 часа в Националния пресклуб на БТА ще се състои пресконференция по случай приключването на тазгодишната кампания за борба с глаукомата, организирана от Пациентска организация \"Глаукома\" и Институт за здравно образование.\r\n***\r\nОт 11.30 часа Църквата дари апарати на клиниката за онкоболни деца в ИСУЛ. \r\n***\r\nОт 14.00 часа в Дома на Европа, Обществения съвет към ЦИК организира конференция на тема „Електронно гласуване“.\r\n***\r\nОт 16.00 до 20.00 часа в София Хотел Балкан ще се проведе международната конференция (Пре)моделирай България, (пре)моделирай Европа! Reshape Bulgaria, Reshape Europe! Сред участниците са Георг Георгиев, зам.-министър на външните работи,  Деница Златева, зам.-председател на ПП БСП по европейски въпроси и международна политика и Нигяр Джафер, зам.-председател на Народното събрание на Република България. \r\n***\r\nОт 18:30 ч. в Столична библиотека, зала „Вяра“, 1 ет. ще се състои премиера на книгата „Франция, разреши да те обичаме“ на известния писател Димо Райков, който от години живее и твори във Франция.\r\n***\r\nОт 19.30 часа в Центъра за култура и дебат „Червената къща „Андрей Николов” ще се проведе танцовия спектакъл Mainstream по концепция и хореография на Марион Дърова. \r\n***\r\nОт 17.30 часа в Градската библиотека „Паисий Хилендарски“ ще се състои рецитал на актрисата Виктория Стефанова, озаглавен „Послание на асеновградски поети“. \r\n***\r\nОт 11.00 часа в зала „Георги Баев“ на Културен център „Морско казично“ ще се състои пресконфренция за 9-ото издание на Фестивала на българския физически и визуален театър и пърформънс „Ерата на Водолея“. \r\n***\r\nОт 10.00 часа в Стаята на общинския съветник в сградата на Община Варна ще се състои заседание на ПК „Култура и духовно развитие“. \r\n***\r\nОт 14.00 до 16.00 часа Общинските съветници от ГЕРБ-Варна Димитър Колев и Калин Калевски ще се срещнат с граждани в офиса на партията, намиращ се на ул. „Георги Бенковски” №1. \r\n***  \r\nОт 10.00 часа във факултет „Математика и информатика“ на ВТУ ще се състои официалното откриване на поредните две изцяло обновени зали 703 и 707.\r\n***  \r\nОт 11.00 часа в пресклуба на БТА ще се проведе пресконференция относно реализацията на проекта на Община Велико Търново „Подобряване на бизнес средата в Западна индустриална зона”. \r\n***  \r\nОт 12.00 часа в Изложбени зали „Рафаел Михайлов“ ще се проведе Откриване на Национално изложение на българските производители „Трапезица Фест“ 2017.\r\n***  \r\nОт 13.00 часа големия салон на МОБАЛ „Д-р Ст. Черкезов” ще се проведе церемония по връчване на статуетки „Звезди“ на близките на всички донори за 2017 година.\r\n***  \r\nОт 13.00 до 16.00 часа в НВУ „Васил Левски“ ще се проведат Дни на отворени врати.\r\n***  \r\nОт 17.30 часа в читалнята на централната сграда на РНБ „П.Р.Славейков“ ще се проведе  представяне на новата книга на Светла Андреева „Добри, красиви, зли“.\r\n***  \r\nОт 19.00 часа в  театрален салон на НЧ „Надежда 1869“ ще се проведе Благотворителна кинопрожекция на сдружение „Свободата на бъдещото изкуство” кампания „Да помогнем на едно българско семейство”.\r\n***  \r\n19.00 часа в МДТ „К.Кисимов“, голяма зала ще бъде представен  спектакъла „Хъшове“.\r\n***\r\nОт 09.00 часа кметът Огнян Ценков и ръководният екип ще се включат включва в инициативата \"Мениджър за един ден\". Те ще приемат петима ученици от три видински училища, които ще застанат на техните места и ще решават проблеми в реална работна среда.\r\n***\r\nОт 9.20 часа, на 15 етаж в сградата на Общинската администрация Огнян Ценков ще даде начало на проявите, свързани с Деня на българската община, който се отбелязва на 12 октомври.   От 10.00 ч. до 16.00 ч. е обявен Ден на отворените врати във връзка с празника. \r\n***\r\nОт 09.00 часа в конферентната зала на община Враца за поредна година Община Враца ще посрещне млади хора в рамките на кампанията на Джуниър Ачийвмънт „Мениджър за един ден\".\r\n***\r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на проект на Наредба за изменение и допълнение на Наредба за реда за придобиване, управление и разпореждане с общинско имущество.\r\n***\r\nОт 19.00 часа в Народно читалище „Развитие 1869“ ще се проведе концерт на Симфониета Враца с диригент Христо Павлов. \r\n***\r\nОт 9.30 часа в Община Казанлък ще се проведе за поредна година инициативата „Млад управленец за един ден в Община Казанлък“ по повод Деня на българската община.\r\n***\r\nОт 10.00 часа  в Община Казанлък ще се проведе Среща с кметовете на Казанлък.\r\n***\r\nОт 10.30 часа в Общинска библиотека „ Искра“ ще бъде представена лектория на тема : 120 години от рождението на художника Иван Милев – „ Певецът на народните традиции“. \r\n***\r\nОт 11.00 часа във  Военния клуб Тържествено ще бъде отбелязан  Деня на българската община. Ще бъдат връчени  общински едногодишни стипендии на даровити деца от Казанлък ,  грамотата за Кмет на месец септември. За първи път ще бъде присъдена награда за „ Обективна медия „ и „ Обективен журналист“ . След официалната част ще бъде представен  филмът за Казанлък на Джон Лоутън. \r\n***\r\nОт 16.00 часа в залата на „Искра“4 ще се проведе среща с най-младите майки на общинска администрация в Община Казанлък. \r\n***\r\nОт 13.00 до 15.00 часа в община Каспичан ще се проведе Ден на отворените врати. \r\n***\r\nОт 18.00 часа в Камерната зала на читалището ще се проведе литературен аукцион-рецитал „Из творческия свят на писателя Светослав Цветков“.\r\n***\r\nОт 11.00 часа в залата на Възрожденското училище Областен информационен център организира семинар за земеделски производители. \r\n***\r\nОт 16.00 часа в Регионален исторически музей ще се проведе детска музейна работилница на тема „Антични мозайки”. \r\n***\r\nОт 10.30 часа в Археологически музей- Велики Преслав ще се състои официалното откриване на Международен симпозиум „Константин Преславски и неговата епоха“.\r\n***\r\nОт 11.00 часа в Археологически музей- Велики Преслав ще се състои церемония за награждаване на заслужили изследователи на книжовното наследство на Преславската книжовна школа. \r\n*** \r\nОт 16.00 часа на пл. „Раковски“ ще се състои „Парад на плодородието“, част от програмата на Дни на моя град.\r\n***\r\nВ 11.00 часа в заседателната зала на Община Петрич ще бъде представена презентация на тема „10 години България в Европейския съюз” по повод Деня на българската община.\r\n***\r\nОт 12.00 часа на градския площад в Петрич продължава честването за Деня на българската община под мотото „Петрич – единство на традиция и модерност в Европейското семейство”. \r\n***\r\nОт 09.00 часа в сградата на Общинския съвет на ул. „Авксентий Велешки“ ще се проведе редовното заседание на общинските съветници. \r\n***\r\nОт 10.00 часа в щаба на 68-ма бригада Специални сили бригаден генерал Явор Матеев ще даде пресконференция във връзка с честването на Празника на военния парашутист.\r\n***\r\nОт 10.30 часа в зала 200 на Областна администрация – Пловдив ще се състои пресконференция във връзка със старта на Националната програма „Обучение за ИТ кариера\".\r\n***\r\nОт 16.00 часа в Малката конферентна зала на ДК „Борис Христов“ ще бъде открита изложба „Ден на индианската съпротива и венецуелската реалност“ по повод Дните на венецуелската култура в града.\r\n***\r\nОт 18.00 ч. в Конферентната зала на НБ „Иван Вазов“ – Пловдив ще бъде представена книгата на Зафер Галибов „Светлописите“.\r\n***\r\nОт 09.00 до 13.00 часа ученици от ОУ „Юрий Гагарин” и ППМГ „Васил Левски” ще имат възможност да съпреживеят един реален работен ден от управлението на общинската администрация като част от инициативата „Мениджър за един ден”. От 13.00 часа в зала 247 ще се проведе брифинг с участието на младите хора, ръководили местната общинска администрация, които ще споделят какво е усещането да си на ръководен пост, макар и за един ден. \r\n***\r\nОт 13.00 часа в зала 247 в Община Смолян ще се проведе брифинг с участието на младите хора, ръководили местната общинска администрация, които ще споделят какво е усещането да си на ръководен пост, макар и за един ден.\r\n***\r\nОт 09:30 часа, в зала „Май“ на Община Сливен, ще се проведе регионална среща за представяне на основни акценти в развитието на професионалното образование и обучение, инициирана от Министерството на образованието и науката със съдействието на Община Сливен и Регионално управление на образованието – Сливен.\r\n*** \r\nОт 09.00 часа в зала 363 на общината зрелостници от всички шуменски училища ще участват в среща с кмета Любомир Христов по повод Деня на българската община.\r\n***\r\nОт 14.00 часа в Пресклуб на БТА – Шумен ще се състои пресконференция на нвоизбрания председател на „Движение България на гражданите“ Димитър Делчев и на Найден Зеленогорски.", "date": "2017.10.12", "title": "Предстоящи събития в страната за 12 октомври (Агенция „Фокус“)"}
{"url": "http://www.focus-news.net/news/2017/10/12/2445577/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Правителствената войска на Ирак, подкрепяна от шиитски милиции, „се готви за мащабна офанзива“ срещу кюрдските сили в района на спорния град Киркук, пише ливанското издание Daily Star Lebanon, позовавайки се на източници от Регионалното правителство на Кюрдистан(РПК).\r\n„Получаваме опасни съобщения, че Въоръжените сили на Ирак заедно с народно опълчение и части на Федералната полиция се готвят за мащабно настъпление... срещу Кюрдистан“, съобщиха от Съвета по сигурността на РПК, чрез съобщение в Туитър, като информацията беше потвърдена от кюрдски чиновник.\r\nВ съобщението се твърди, че настъплението ще бъде насочено срещу районите на Киркук и Мосул.\r\n*** Министърът на външните работи на Иран Мохамад Джавад Зариф каза, че Иран „никога няма да предоговори“ ядрената сделка от 2015 година със САЩ, дори президентът на страната Доналд Тръмп да излезе от споразумението по-късно тази седмица, пише американското издание Washington Examiner.\r\nПред депутатите в иранския парламент, Зариф е казал, че ако администрацията на Тръмп да отхвърли сделката или се опита да я промени, президентът на Иран Хасан Роухани „ще му даде смазващ отговор“.\r\nОчаква се американският държавен глава да спре действието на спорзаумението по късно тази седмица, след като изкара няколко месеца критикувайки „едностранната“ сделка и тези, които я сключиха от американска страна. Освен това, Тръмп обвини Иран, че „нарушава духа на сделката“.\r\n***Турският президент Реджеп Таийп Ердоган се закани, че последователите на проповедника Фетулах Гюлен ще бъдат „изкоренени“ от Балканите, предава турското издание Hurryiet, цитирайки думите на турския лидер, изказани по време на реч в сръбския град Нови Пазар, където се намира като част от двудневното си посещение в Сърбия.\r\n„Ще изкореним тази предателска групировка, наречена (Фетулахистка терористическа организация) ФЕТО, от Балканите, точна така, както го направихме в нашата страна“, каза Ердоган.\r\n*** Бушуващите пожари в американския щат Калифорния все още не са овладени, пише The New York Times. Огънят, който избухна в неделя, продължава да унищожава земеделска земя, използвана за най-вече за засаждане на лозя, като до са засегнати над 50 хил. хектара в северната част на щата. Въпреки спирането на силните ветрове, които помагаха за разпространението на огъня във вторник, в сряда ситуацията отново се влоши, съобщиха от пожарната. Повече от 20 хил. души са принудени да се евакуират, като все още не е ясно кога пожарникарите ще успеят да овладеят огъня. \r\n***", "date": "2017.10.12", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/12/2445578/the-new-york-times-pozharite-v-kaliforniya-vse-oshte-ne-sa-ovladeni.html", "text": "Бушуващите пожари в американския щат Калифорния все още не са овладени, пише The New York Times. Огънят, който избухна в неделя, продължава да унищожава земеделска земя, използвана за най-вече за засаждане на лозя, като до са засегнати над 50 хил. хектара в северната част на щата. Въпреки спирането на силните ветрове, които помагаха за разпространението на огъня във вторник, в сряда ситуацията отново се влоши, съобщиха от пожарната. Повече от 20 хил. души са принудени да се евакуират, като все още не е ясно кога пожарникарите ще успеят да овладеят огъня.  Цанко Цолов", "date": "2017.10.12", "title": "The New York Times: Пожарите в Калифорния все още не са овладени"}
{"url": "http://www.focus-news.net/news/2017/10/12/2445579/the-guardian-zhertvite-na-pozharite-v-kaliforniya-veche-sa-21-dushi.html", "text": "Жертвите на бушуващите пожари в американския щат Калифорния са достигнали 21 души, пише The Guardian. Екипи на пожарната работят денонощно от неделя, но за сега отгнената стихия все още не е овладяна. До сряда 2,000 сгради са унищожени, ок. 20 хил. души принудени да се евакуират, а засегната земеделска земя е над 50 хил. хектара, броят на безследно изчезналите достига до над 100 души. Властите продължават борбата с огъня, но не е ясно кога ще бъде овладяна стихията. Цанко Цолов", "date": "2017.10.12", "title": "The Guardian: Жертвите на пожарите в Калифорния вече са 21 души"}
{"url": "http://www.focus-news.net/news/2017/10/12/2445580/spored-pravosadniya-ministar-tsetska-tsacheva-antikoruptsionniyat-organ-tryabva-da-se-izbira-v-parlamenta-i-da-bade-otdalechen-nay-veche-ot-izpalnitelnata-vlast-obzor.html", "text": "Антикорупционният орган трябва да се избира и структурира само в Народното събрание, както и да е отдалечен най-вече от изпълнителната власт. Това каза на брифинг в Министерски съвет министърът на правосъдието Цецка Цачева. По думите й в нито един от двата законопроекта – този на Министерски съвет и предлагания от БСП, не се предвиждат промени в Наказателния кодекс. Според нея независимият антикорупционен орган трябва да бъде колективен. Цачева поясни, че само в Народното събрание може да се проведе открита публична процедура, както и да се извършва контрол върху функционирането на такъв независим орган, който в проекта на Министерски съвет се нарича комисия. Тя бе категорична, че този орган трябва да бъде равно отдалечен от властите и на първо място от изпълнителната власт, тъй като това е и мястото, където се отчита и в останалите доклади, че се генерира корупция. Цачева напомни, че за времето, за което не функционира парламентът, служебното правителство е в тясна връзка с държавния глава и ако такъв независим орган се назначава от президента, то следва, че за тези отрязъци от време органът ще бъде пряко зависим от изпълнителната власт. По думите й това е нещо, което правителственият законопроект не допуска. \r\nПравосъдният министър коментира още, че тенденциозно и некоректно са били извадени фрази от доклада, който е представила на КСНС за законодателните промени срещу корупцията. По думите ѝ корупционните престъпления са състави от НК, част от материалното наказателно право. „За да стане ясно как отделни фрази са изведени от контекста на доклада, ще си позволя да цитирам пред вас от него абзаците, за които става дума – определението за понятието корупция, с каквото доктрината в момента не разполага. В доклада се казва следното: „за да е успешно противодействието на корупцията, е необходимо да се даде отговор на въпроса защо до този момент борбата с корупцията в държавата до голяма степен е неефективна. Този въпрос има повече от един отговор, но една от основните причини за несправяне с явлението, е това, че липсва ясна дефиниция на понятието корупция. Не може успешно да се противодейства на явление, което все още няма такава дефиниция. В това отношение проекта на закон за противодействие на корупцията и отнемане на незаконно придобито имущество прави крачка напред, като предлага легална дефиниция за нуждите на закона“, прочете Цачева и продължи, с това, че следващият абзац гласи: „Предимство на законовото определение е, че то дава ясен отговор на въпроса дали корупцията се изразява само във формата на престъпление или има и други проявни форми. Вярно е второто. Корупцията има различни форми на прояви и някои от тях излизат извън рамките на престъпна дейност, иначе казано невинаги корупцията е престъпление. Винаги обаче корупцията има за цел неследваща се материална или нематериална облага. Ето защо с отнемане на незаконно придобитото имущество се възстановява справедливостта в обществото, независимо от възмездието в наказателното производство срещу проверяваното лице и свързаните с него лица“. \r\nЛюба АЛЕКСИЕВА", "date": "2017.10.12", "title": "Според правосъдния министър Цецка Цачева антикорупционният орган трябва да се избира в парламента и да бъде отдалечен най-вече от изпълнителната власт (ОБЗОР)"}
{"url": "http://www.focus-news.net/news/2017/10/12/2445581/izvestiya-spored-ofitsialni-litsa-velikobritaniya-ne-bi-priznala-katalunska-nezavisimost.html", "text": "Великобритания не би признала евентуална независимост на Каталуния, съобщиха представители на правителството, пише руското издание “Известия“. Заместник външният министър е заявил след среща с испанския посланик в Лондон, че от „Даунинг стрийт“ не приемат проведения на първи октомври вот за законен. Според него, Великобритания „няма да признае каквато и да е декларация за независимост“, базирана на резултатите от незаконното гласуване.  Цанко Цолов", "date": "2017.10.12", "title": "„Известия“: Според официални лица, Великобритания не би признала каталунска независимост"}
{"url": "http://www.focus-news.net/news/2017/10/12/2445582/the-telegraph-donald-tramp-smyata-da-poseti-velikobritaniya-prez-yanuari.html", "text": "Американският президент Доналд Тръмп смята да посети Великобритания през януари 2018 г., пише The Telegraph, като се позовава на съобщението от висш американски дипломат. Държавният глава планира да участва в откриването на новото посолство на Вашингтон в страната. Вестникът припомня, че дни след като Тръмп встъпи в длъжност, британският премиер отправи покана към новия държавния глава. От Вашингтон приеха предложението, но така и не обявиха дата. Според данните, среща с британският премиер също е на дневен ред.  Цанко Цолов", "date": "2017.10.12", "title": "The Telegraph: Доналд Тръмп смята да посети Великобритания през януари"}
{"url": "http://www.focus-news.net/news/2017/10/12/2445583/severna-koreya-donald-tramp-zapali-iskrata-na-voynata-sreshtu-nas.html", "text": "Според представители на севернокорейското правителство, американският президент Доналд Тръмп е „запалил искрата на война“ срещу страната, съобщава CNN. Според изявлението, направено в сряда, за критична точка е определена речна на Тръмп през генералната асамлея на ООН през септември. Според Пхенян, „с откаченото си обръщение пред ООН, може да се каже, че Тръмп запали искрата на война срещу нас“. Медията напомня, че държавният глава заплаши да „унищожи напълно“ Северна Корея, по време на първата си реч през 72-то общо събрание на ООН.  Цанко Цолов", "date": "2017.10.12", "title": "Северна Корея: Доналд Тръмп запали искрата на войната срещу нас"}
{"url": "http://www.focus-news.net/news/2017/10/12/2445584/huffington-post-zhena-pochina-v-katedrala-sled-padane-ot-30-metra-visochina.html", "text": "Жена почина в катедралата „Св. Павел“ в сряда, след като падна от височина 30 метра, пише британското издание на The Huffington Post. Жената се е намирала върху платформа, която обикаля около покрива на храма, позволяваща на туристите да разгледат отблизо архитектурата и тавана на катедралата. Въпреки че пострадалата е получила веднага медицинска помощ, медиците не са успели да спасят живота ѝ. Полицията разглежда случая като случаен инцидент, започнато е разследване.  Цанко Цолов", "date": "2017.10.12", "title": "Huffington Post: Жена почина в катедрала, след падане от 30 метра височина"}
{"url": "http://www.focus-news.net/news/2017/10/12/2445585/lilyana-pavlova-i-yordanka-fandakova-se-vklyuchiha-v-zasazhdaneto-na-tsvetna-mozayka-izobrazyavashta-logoto-na-balgarskoto-predsedatelstvo-na-saveta-na-es-obzor.html", "text": "Министър Лиляна Павлова и кметът на София Йорданка Фандъкова се включиха в засаждането на цветна мозайка, изобразяваща логото на Българското председателство на Съвета на Европейския съюз. А след това временно изпълняващият длъжността Посланик на Холандия в България Яп Вернер подари и на двете по една луковица, която да засадят в личните си градини. \r\nМозайката е разположена пред входа на Зала 6 на НДК и включва близо 38 хил. лалета, които ще цъфнат през април 2018 г. Те очертават не само логото, но и орнаментиката на визуалната идентичност, която е одобрена за брандиране на Българското председателство на Съвета на Европейския съюз.\r\nЯп Вернер обясни, че лалето е символ на Холандия и даряването на тези лалета е холандският принос за успешен старт на Българското председателство на съюза. „Това е един от начините, по които ние подкрепяме България в тази важна задача. Освен това спомогнахме на близо 300 български експерти да се подготвят, те бяха обучени в Холандия. А също така изпращаме и специален дипломат, който от януари 2018 г. ще работи с българското министерство на външните работи“, каза той.\r\nМинистър Лиляна Павлова благодари на холандския посланик и неговия екип за помощта около организацията на председателството. „Цветята са символ на нещо позитивно и за нас това е много важен знак на подкрепа. Очакваме първата половина на 2018 г. да бъде изпълнена с много предизвикателства и с много не леки теми за дискусия в търсене на компромис, така че се надявам, че това отново утвърждава партньорството между България и Холандия в този процес“, каза още тя.\r\nКметът на София Йорданка Фандъкова също изказа своите благодарности към Посолството на Холандия, като благодари специално и на кмета на Амстердам. „Всъщност Амстердам беше един от най-добрите примери за Председателството на Съвета на Европейския съюз. Те ни помогнаха много и на нас като община с екипи и експерти, за да се подготвим добре“, обясни тя. По думите ѝ освен за гостите на града, тази придобивка има голямо значение и за софиянци. „В последните години столицата се превърна не само в зелен, но и в много цветен град. И в момента подготвяме над 300 хил. различни луковици, които ще бъдат сред пролетните цветя в София. Подготвили сме и много други нови цветни решения и изненади за следващата година“, каза Фандъкова и уточни, че има сериозен ангажимент и относно засаждането на дървета. По думите ѝ над 1300 дървета се засаждат в момента по различните булеварди и в парковете на София, така че жителите и гостите на столицата да се радват, че столицата ни е зелен град. \r\nЦветилена СИМЕОНОВА", "date": "2017.10.12", "title": "Лиляна Павлова и Йорданка Фандъкова се включиха в засаждането на цветна мозайка, изобразяваща логото на Българското председателство на Съвета на ЕС (ОБЗОР)"}
{"url": "http://www.focus-news.net/news/2017/10/12/2445586/anadolu-agency-kanada-poiska-po-blizki-vrazki-s-turtsiya.html", "text": "Канадският посланик в Турция е изразил желанието на страната си за по-близки икономически връзки с Анкара, предава Anadolu Agency. Изявлението е направено в сряда по време на двустранен бизнес форум в турската столица. Според него, турските корпорации трябва да гледат на Канада като най-важната страна, където да развиват бизнеса си. \r\n„Ние имаме всичко, от технологии до природни ресурси и образование“, каза посланикът, като изтъкна, че икономиката на страната е добре развита и бързоразвиваща се.  Цанко Цолов", "date": "2017.10.12", "title": "Anadolu Agency: Канада поиска по-близки връзки с Турция"}
{"url": "http://www.focus-news.net/news/2017/10/12/2445587/balgariya-v-svetovnite-medii-agentsiya-fokus.html", "text": "Българският външен министър Екатерина Захариева получи подкрепата своите колеги от страните от Вишеградската четворка и Западните Балкани, предава Македонската информационна агенция. Външните министри застанаха зад плана на Захариева за по-бързото интегриране на региона на Западните Балкани в Европейския съюз, което ще бъде едно от главните неща на дневен ред по време на българското председателство на Европейския съюз през първата половина на 2018 г.\r\nАгенцията напомня, че външните министри на Чешката република, Унгария, Полша, Словакия, Албания, Босна и Херцеговина, България, Косово, Македония, Черна Горе, Румъния, Сърбия и Словения се събраха в Будапеща, за да обсъдят връзките на Западните Балканите с Европейския съюз и ускоряване на процеса на европейска интеграция на региона. \r\nСпоред българският първи дипломат, Европейският съюз няма да е пълен, а Европа няма да е стабилна и сигурна, ако Западните Балканите не влязат в организацията. \r\n*** От Националната статистическа служба на Великобритания излязоха с данни, че е „имало 413 хиляди души от ЕС-2, които живеят в Обединеното кралство през 2016 година, според броя на населението по държава на раждане и националност, въз основа на годишните данни от Ежегодното преброяване на населението“, предава англоезичната редакция на руската новинарска агенция Sputnik.\r\nС други думи, общо 413 хиляди българи и румънци, колективно наричани ЕС-2, са живели в Обединеното кралство през 2016 година.\r\nСпоред тригодишните данни на преброяването, събрани между 2014 и 2016 г., във Великобритания са живели средно по 328 хиляди граждани от ЕС-2 страните, като 78% от тяха са били ръмънци, а останалите 22% - българи.\r\nОт статистическата служба на Великобритания са открили също, че по-голямата част от тези хора са на възраст между 16 и 49 години.\r\n„Мнозинството от българските и румънските граждани, живущи в Обединеното кралство, са на възраст между 16 и 49 години (съответно 81% и 77%)“, пише още в доклада.\r\nОколо 79% от тези граждани работят, докато само 4% са регистрирани като безработни. Останалите 17% не работят, защото учат или са избрали да са икономически неактивни. Българите и румънците най-често са наети в сферата на доставките, хотелиерството, строителството или реторантьорската индустрия, според доклада.\r\n*** Албанското правителство призна българите за малцинство в Албания, след като външния министър на страната Дитмир Башати изостави позицията си, че такова малцинство не съществува в страната, предава албанското електронно издание Albanian Daily News.\r\nСлед исторически доказателства, представени от България, както и „натиск“ от страна на членове на Парламентарната комисия по юридически въпроси, която гласува в полза на закон, целящ да повиши статута и правата на малцинствата в Албания, албанското правителство се реши на мярката.\r\nВ момента в Албания има девет признати малцинствени групи – македонци, власи, черногорци, сърби, бошняци, цигани, египтяни и българи.\r\n***", "date": "2017.10.12", "title": "България в световните медии (Агенция \"Фокус\")"}
{"url": "http://www.focus-news.net/news/2017/10/12/2445588/daily-express-zatvornitsi-se-opitaha-da-vdignat-bunt-vlastite-sa-ovladeli-situatsiyata.html", "text": "Опит за бунт бе предотвратен в британски затвор, намиращ се в близост до Бирмингам, пише Daily Express. Ок. 80 от затовниците са се опитали да установят контрол над едно от крилата на сградата, влизайки в сблъсък с охранителите, но на място са пристигнали специални екипи, които са предотвратили понататъшна ескалация на напрежението. От министерството на правосъдието потвърдиха информацията. Изданието пояснява, че затворът е определен като „Категория А“, което означава, че в него излежават присъдата си ок. 600 опасни за обществото хора. Организаторите на безредиците ще получат удължаване на присъдата както и различни обвинения в съда. Цанко Цолов", "date": "2017.10.12", "title": "Daily Express: Затворници се опитаха да вдигнат бунт, властите са овладели ситуацията"}
{"url": "http://www.focus-news.net/news/2017/10/12/2445589/deutsche-welle-okolo-osem-hilyadi-tsivilni-vse-oshte-sa-blokirani-v-rakka.html", "text": "Около осем хиляди цивилни все още са блокирани в един от последните бастиони на „Ислямска държава“ – гр. Ракка, пише Deutsche Welle. Според висш американски генерал, наброяващите няколкостотин бойци на организацията, разположени в града, няма да се предадат в предстоящите боеве, като американските военни очакват съпротива до смърт. \r\nОт медията напомнят, че пред юни подкрепяни от САЩ Сирийски демократични сили започнаха офанзива срещу Ракка. В момента се водят преговори за освобождаване на цивилните, тъй като според командването на Сирийските демократични сили, те ще бъдат използвани като живи щитове, но от Пентагона са скептични относно изхода на преговорите.  Цанко Цолов", "date": "2017.10.12", "title": "Deutsche Welle: Около осем хиляди цивилни все още са блокирани в Ракка"}
{"url": "http://www.focus-news.net/news/2017/10/12/2445590/pravitelstvoto-udalzhi-sroka-v-koyto-italianski-iztrebiteli-shte-ohranyavat-vazdushnoto-ni-prostranstvo-obzor.html", "text": "Правителството измени решението си от месец юни, с което беше разрешено съвместното изпълнение на задачи по усилване на охраната на въздушното пространство на страната ни от военновъздушните сили на България и на Италия. С промяната срокът на изпълняваната мисия се удължава с две седмици – до 1 ноември 2017 г. Останалите параметри на решението не са изменени. От правителствената информационна служба уточниха, че охраната на въздушното пространство на НАТО е мирновременна колективна отбранителна мисия и нейното предназначение е да гарантира целостта и сигурността на въздушното пространство на съюзниците от Алианса.\r\nЗам.-министърът на отбраната Атанас Запрянов обясни, че по предложение на италианския началник на отбраната, одобрено от ген. Боцев, тази мисия ще бъде удължена и ще продължи активно до 1 ноември. По думите му причината за удължаването е интерес на италианските въоръжени сили, тъй като в българското въздушно пространство въздушният трафик е много по-слаб, не е толкова натоварено и отработването на учебните задачи е много по-лесно и в пълен обем. Според него в България условията за учебно тренировъчни полети по Air Policing са много по-добри, Италия сама заплаща своето участие и присъствие в България и сама извършва подготовката на своите пилоти. \r\nПопитан дали продължават засилените полети на руски самолети покрай българското въздушно пространство в Черно море и това налага ли по-усилени мисии по Air Policing, той отговори, че руските самолети летят съгласно плановете на руските военновъздушни сили. „Те летят в международното въздушно пространство. Не можем да имаме никакви претенции към плановете за трениране на руските пилоти, ако те спазват международните правила. Знаете, че основният проблем и изисквания е всички военновъздушни летателни средства, когато извършват тренировъчни полети в международно въздушно пространство да имат включени транспондери и отличителни знаци“, допълни той. Според него единствената колизия по отношение на ръководството на въздушното движение в сектор София, е когато такива полети се извършват с изключени транспондери и се обявяват като неидентифицирани. Запрянов допълни, че само в тези случаи се налага нашите дежурни сили да бъдат задействани с цел защита на въздушното ни пространство. „Това може да бъде и самолет ренегат, не знаем дали е руски или друг тип. Няма никаква засилена наша или руска активност, която да е повод за притеснение“, увери още Атанас Запрянов. \r\nЛюба АЛЕКСИЕВА", "date": "2017.10.12", "title": "Правителството удължи срока, в който италиански изтребители ще охраняват въздушното ни пространство (ОБЗОР)"}
{"url": "http://www.focus-news.net/news/2017/10/12/2445591/reuters-amerikanski-bombardirovachi-preletyaha-nad-severna-koreya.html", "text": "Американски бомбардировачи са прелетели над територия на Северна Корея късно във вторник, предаде в сряда Reuters. Двата самолета тип “B-1B” са били ескортирани и от два южнокорейски изтребители. Същата нощ, американските самолети са провели учение с участие на японската авиация. Демонстрацията на сила е поредната ескалация на напрежението между САЩ и техните съюзници в региона от една страна и Северна Корея от друга. Цанко Цолов", "date": "2017.10.12", "title": "Reuters: Американски бомбардировачи прелетяха над Северна Корея"}
{"url": "http://www.focus-news.net/news/2017/10/12/2445592/rossiyskaya-gazeta-ruskiya-flag-na-konsulstvoto-v-san-frantsisko-be-svalen-ot-amerikanskite-vlasti.html", "text": "Флагът на Русия от консулството на Москва в Сан Франциско бе свален от американските власти, пише “Россйская газета“. Това е съобщено от представители на Вашингтон, които са уверили, че знамето е оставено на сигурно съхранение в сградата. Стана ясно, че Русия е пратила протестна нота на Вашингтон, в която се казва, че Москва определя действието като „крайно неприятелска стъпка“, и е изразен искане „държавните символи да бъдат върнати по местата им, като не се предприемат никакви понататъшни действия“. \r\nВестникът напомня, че в края на август, консулството прекрати работа поради недостатъчен персонал, а в началото на септември сградата премина под грижите на Вашингтон.  Цанко Цолов", "date": "2017.10.12", "title": "„Российская газета“: Руския флаг на консулството в Сан Франциско бе свален от американските власти"}
{"url": "http://www.focus-news.net/news/2017/10/12/2445593/the-telegraph-britanski-chlen-na-islyamska-darzhava-e-ubit-pri-ataka-s-dron.html", "text": "Сали Джонс, най-търсеният британски член на „Ислямска държава“, позната като „Бялата вдовица“ е загинала при атака на дрон, пише The Telegraph. За три години, тя бе най-търсената жена терорист в света, поясняват от вестника. През 2013 г. Джонс избяга в Сирия, където се е омъжила за член на „Ислямска държава“. Според съобщение на ЦРУ до британското правителство, тя е била убита докато се е опитвала да избяга от град Ракка. Джонс е отговорна за привличането на голям брой жени към редиците на организацията, като също така многократно е правила призива за извършване на терористични атаки срещу Западния свят.  Цанко Цолов", "date": "2017.10.12", "title": "The Telegraph: Британски член на „Ислямска държава“ е убит при атака с дрон"}
{"url": "http://www.focus-news.net/news/2017/10/12/2445594/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Жертвите на бушуващите пожари в американския щат Калифорния са достигнали 21 души, пише The Guardian. Екипи на пожарната работят денонощно от неделя, но за сега отгнената стихия все още не е овладяна. До сряда 2,000 сгради са унищожени, ок. 20 хил. души принудени да се евакуират, а засегната земеделска земя е над 50 хил. хектара, броят на безследно изчезналите достига до над 100 души. Властите продължават борбата с огъня, но не е ясно кога ще бъде овладяна стихията.\r\n*** Жена почина в британската катедрала „Св. Павел“ в сряда, след като падна от височина 30 метра, пише британското издание на The Huffington Post. Жената се е намирала върху платформа, която обикаля около покрива на храма, позволяваща на туристите да разгледат отблизо архитектурата и тавана на катедралата. Въпреки че пострадалата е получила веднага медицинска помощ, медиците не са успели да спасят живота ѝ. Полицията разглежда случая като случаен инцидент, започнато е разследване. \r\n*** Сали Джонс, най-търсеният британски член на „Ислямска държава“, позната като „Бялата вдовица“ е загинала при атака на дрон, пише The Telegraph. За три години, тя бе най-търсената жена терорист в света, поясняват от вестника. През 2013 г. Джонс избяга в Сирия, където се е омъжила за член на „Ислямска държава“. Според съобщение на ЦРУ до британското правителство, тя е била убита докато се е опитвала да избяга от град Ракка. Джонс е отговорна за привличането на голям брой жени към редиците на организацията, като също така многократно е правила призива за извършване на терористични атаки срещу Западния свят.\r\n*** Опит за бунт бе предотвратен в британски затвор, намиращ се в близост до Бирмингам, пише Daily Express. Ок. 80 от затовниците са се опитали да установят контрол над едно от крилата на сградата, влизайки в сблъсък с охранителите, но на място са пристигнали специални екипи, които са предотвратили понататъшна ескалация на напрежението. От министерството на правосъдието потвърдиха информацията. Изданието пояснява, че затворът е определен като „Категория А“, което означава, че в него излежават присъдата си ок. 600 опасни за обществото хора. Организаторите на безредиците ще получат удължаване на присъдата както и различни обвинения в съда.\r\n***", "date": "2017.10.12", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/12/2445595/parlamentat-prie-ostavkata-na-deputata-ot-gerb-anton-todorov-obzor.html", "text": "Парламентът прие оставката на депутата от ГЕРБ Антон Тодоров. „За“ прекратяване на пълномощията му гласуваха 153 народни представители, „против“ - 14, „въздържали се“ – 11, с което оставката му бе приета. В рамките на дебата Тома Биков от ГЕРБ заяви, че парламентарната му група не приема, че вицепремиерът Валери Симеонов и Антон Тодоров са заплашвали журналист. Според него в последните седмици сме свидетели на компроматна атака, която ескалира в компроматна война, имаща за цел да свали демократично избраното правителство. \r\nЗаместник-председателят на ПГ на „БСП за България“ Драгомир Стойнев заяви, че явлението „Антон Тодоров“ разкрива кухнята на ПП ГЕРБ. Стойнев попита защо я няма всенародната любов за Антон Тодоров и как за седмица той се е превърнал от изключителна личност с перфектна аналитичност и пунктуалност, до нежелан колега, който тежи на ПП ГЕРБ. \r\nОт ДПС заявиха, че оставката на Антон Тодоров е навременна и ще я подкрепят, но поискаха оставката и на вицепремиера Валери Симеонов. От „Воля“ обявиха, че ще гласуват „против“ оставката на Антон Тодоров, тъй като са на мнение, че той не е по-лош от Делян Добрев или Валери Симеонов. \r\nОт своя страна Антон Тодоров коментира пред журналисти, че няма да позволи името му и това, което му е вменено да се превърне в „тегоба за ГЕРБ“. Тодоров подчерта, че лидерът на ГЕРБ и министър-председател Бойко Борисов е бил категорично „против“ неговата оставка и поясни, че след като вече не е депутат, известно време ще се занимава с журналистика. \r\n„Признавам си, че съм грубиян, такъв ме е създала природата. Но никога не лъжа, справям се с враговете си по подобаващ начин. Не е добре да бъдете враг на Антон Тодоров, но е добре да бъдете негов приятел“, каза още Антон Тодоров. Агенция „Фокус“ припомня: На 6 октомври въпрос за процедурата за закупуване на нов изтребител предизвика остра реакция у депутата от ГЕРБ Антон Тодоров. В предаването „Здравей, България“ по Нова телевизия се стигна до нападки от негова страна към журналиста Виктор Николаев. От Нова определиха като недопустимо отправянето на заплахи от публични фигури към журналисти. В официална позиция от ГЕРБ заявиха, че свободната журналистика има правото да пита и да задава въпроси. По-късно в официална позиция Антон Тодоров обяви, че в случая е разбран превратно и думите му са изтълкувани абсолютно погрешно. Той поднесе извиненията си на журналиста Виктор Николаев. На 8 октомври председателят на ПГ на ГЕРБ и зам.-председател на партията Цветан Цветанов заяви на пресконференция, че Антон Тодоров се е извинил и това е достойна постъпка. Той подчерта, че Тодоров не е вложил в интервюто това, което е излязло в медийното пространство. Вицепремиерът Томислав Дончев предложи, ако въпросната телевизия прецени, че е правилно, да извика в ефир Валери Симеонов и Антон Тодоров, за да имат възможност да разяснят какво са искали да кажат и ако има нужда някой да се извинява, да се извини. Той заяви, че Министерски съвет държи на свободата на словото и се противопоставя срещу всички опити някой да казва на журналистите какво могат да говорят и какво не. На 9 октомври в писмо до медиите, Антон Тодоров заяви, че подава оставка, защото има опити репликата му да бъде превърната в етикет на партията, от която е избран.\r\nДеница КИТАНОВА", "date": "2017.10.12", "title": "Парламентът прие оставката на депутата от ГЕРБ Антон Тодоров (ОБЗОР)"}
{"url": "http://www.focus-news.net/news/2017/10/12/2445596/vesti-donald-tramp-posochi-nominatsiyata-si-za-direktor-na-ministerstvoto-na-vatreshnata-sigurnost.html", "text": "Американският президент Доналд Тръмп посочи номинацията си за поста директор на Министерството на вътрешната сигурност, пише руското издание “Вести“. Това е Кирстен Нилсън, която трябва да бъде одобрена от Сената, преди да встъпи в длъжност. До сега, Нилсън заемаше пост в апарата на Белия дом, като преди това е била дългогодишен служител на министерството. Сред нейните специалности са отбраната, кибер сигурността, справяне с извънредни ситуации и стратегически въпроси.  Цанко Цолов", "date": "2017.10.12", "title": "„Вести“: Доналд Тръмп посочи номинацията си за директор на Министерството на вътрешната сигурност"}
{"url": "http://www.focus-news.net/news/2017/10/12/2445597/sana-siriya-potvardi-che-e-izpalnila-vsichki-svoi-angazhimenti-za-premahvane-na-himicheskite-orazhiya.html", "text": "Сирия потвърди в сряда, че е изпълнила всички поети задължение по премахване на химическите оръжия на правителството, предава държавната агенция SANA. По този начин Дамаск отхвърли обвиненията на Движението на необвързаните и Китай, които изразиха своята загриженост, че някои групировки, участващи в конфликта в Сирия все още имат достъп до химическо оръжие.  Цанко Цолов", "date": "2017.10.12", "title": "SANA: Сирия потвърди, че е изпълнила всички свои ангажименти за премахване на химическите оръжия"}
{"url": "http://www.focus-news.net/news/2017/10/12/2445599/dzheyms-matis-sasht-shte-rabotyat-za-zapazvane-na-voennite-vrazki-s-turtsiya.html", "text": "САЩ ще работят, за да се уверят, че военните връзки с Турция ще останат незасегнати от дипломатическата криза между двете страни, предава Anadolu Agency. Това заяви в сряда министърът на отбраната на Вашингтон Джеймс Матис. \r\n„Ще работи здраво за да останем свързани с нашия съюзник от НАТО срещу общия враг“, каза Матис, като добави, че до сега двете армии са постигнали добри резултати работейки заедно. Министърът заяви, че в миналото дипломатически кризи между САЩ и други страни не са засягали парарелното военно сътрудничество, като той не смята, че сегашния случай ще е различен. \r\nАмериканската дипломатическа мисия в Анкара обяви в неделя, че ще спре издаването на визи за турски граждани, след като служител на посолството бе арестуван от местните власти по обвинение за връзки с терористична организация. Кризата се задълбочи, след като от Вашингтон обявиха, че стоят твърдо зад решението, въпреки заплахите на турският президент, че това ще доведе до влошаване на двустранните отношения.    Цанко Цолов", "date": "2017.10.12", "title": "Джеймс Матис: САЩ ще работят за запазване на военните връзки с Турция"}
{"url": "http://www.focus-news.net/news/2017/10/12/2445600/kommersant-ruski-festival-v-kaliforniya-be-otmenen-zaradi-pozharite.html", "text": "Руски фестивал във Форт Рос, бивше поселение на руски колонисти в Северна Америка, бе отменен заради бушуващите в щата пожари, пише “Коммерсант“. Това са съобщили от „Обществото за запазване на Форт Рос“ за руската агенция ТАСС, казва още вестника. В понеделник бе обявено извънредно положение в Калифорния, поради което местните власти за взели решение да отменят фестивала поради съображения за сигурност. Стихията, която избухна в неделя унищожавайки оттогава над 2000 сгради и отнмайки живота на поне 21 души, все още не е овладяна, въпреки денонощните усилия на пожарникарите. Ок. 50 хил. хектара земеделска земя е засегната, като над 100 души са неизвестност.   Цанко Цолов", "date": "2017.10.12", "title": "„Коммерсант“: Руски фестивал в Калифорния бе отменен заради пожарите"}
{"url": "http://www.focus-news.net/news/2017/10/12/2445601/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Великобритания не би признала евентуална независимост на Каталуния, съобщиха представители на правителството, пише руското издание “Известия“. Заместник външният министър е заявил след среща с испанския посланик в Лондон, че от „Даунинг стрийт“ не приемат проведения вот за законен. Според него, Великобритания „няма да признае каквато и да е декларация за независимост“, базирана на резултатите от незаконното гласуване. \r\n***Флагът на Русия от консулството на Москва в Сан Франциско бе свален от американските власти, пише “Россйская газета“. Това е съобщено от представители на Вашингтон, които са уверили, че знамето е оставено на сигурно съхранение в сградата. Стана ясно, че Русия е пратила протестна нота на Вашингтон, в която се казва, че Москва определя действието като „крайно неприятелска стъпка“, и е изразен искане „държавните символи да бъдат върнати по местата им, като не се предприемат никакви понататъшни действия“. \r\nВестникът напомня, че в края на август, консулството прекрати работа поради недостатъчен персонал, а в началото на септември сградата премина под грижите на Вашингтон.\r\n***Американският президент Доналд Тръмп посочи номинацията си за поста директор на Министерството на вътрешната сигурност, пише руското издание “Вести“. Това е Кирстен Нилсън, която трябва да бъде одобрена от Сената, преди да встъпи в длъжност. До сега, Нилсън заемаше пост в апарата на Белия дом, като преди това е била дългогодишен служител на министерството. Сред нейните специалности са отбраната, кибер сигурността, справяне с извънредни ситуации и стратегически въпроси. \r\n***Руски фестивал във Форт Рос, бивше поселение на руски колонисти в Северна Америка, бе отменен заради бушуващите в щата пожари, пише “Коммерсант“. Това са съобщили от „Обществото за запазване на Форт Рос“ за руската агенция ТАСС, казва още вестника. В понеделник бе обявено извънредно положение в Калифорния, поради което местните власти за взели решение да отменят фестивала поради съображения за сигурност. Стихията, която избухна в неделя унищожавайки оттогава над 2000 сгради и отнмайки живота на поне 21 души, все още не е овладяна, въпреки денонощните усилия на пожарникарите. Ок. 50 хил. хектара земеделска земя е засегната, като над 100 души са неизвестност.  \r\n***", "date": "2017.10.12", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/10/12/2445602/sgp-otkaza-da-obrazuva-dosadebno-proizvodstvo-po-signal-na-vitsepremiera-valeri-simeonov-sreshtu-narodniya-predstavitel-elena-yoncheva-za-izdavane-na-darzhavna-tayna-obzor.html", "text": "Софийска градска прокуратура (СГП) отказа да образува досъдебно производство по сигнал срещу народния представител от „БСП за България“ Елена Йончева за издаване на държавна тайна. СГП бе сезирана от заместник министър-председателя по икономическата и демографската политика Валери Симеонов, с твърдения, че на 2 юни 2017 г., по време на участие в предаване на бТВ, Елена Йончева е разпространила информация и снимки на инженерно възпрепятстващо съоръжение (ИВС) по българо-турската граница, с което неправомерно се изнасят факти и обстоятелства, които поставят под риск националната сигурност на страната и дават насока на имигрантския поток. Според подателя на сигнала на 7 юни 2017 г., при свое участие в предаване по Нова телевизия, Елена Йончева поставя акцент върху обстоятелството, че по-голямата част от ИВС в Област Хасково е едноредова. Това Валери Симеонов определя като неправомерно разпространено, некоректно и неотговарящо на действителното правно и фактическо положение, което поставя под риск националната сигурност на страната посредством засилване на имигрантския натиск върху границата в района на Област Хасково. \r\nОт държавното обвинение съобщиха, че СГП е възложила извършване на проверка на ДАНС за това нарушени ли са разпоредбите на българското законодателство с разпространяването на информация, която е поверена или достъпна по служба и от която могат да последват значителни вреди за държавата, в т.ч. риск за националната сигурност на страната. В хода на работата са снети писмени обяснения от множество лица, изискана е информация от ГД “Гранична полиция“, МС, ДКСИ и др. След анализ на събраните данни, СГП е установила, че Елена Йончева не е извършила престъпление от общ характер. \r\nСпоред прокуратурата информацията, разпространена от Елена Йончева е публично достъпна и почива на отговора на тогавашния служебен министър на вътрешните работи Пламен Узунов при проведеното на 3 май 2017 г. заседание на Народното събрание.\r\nДържавното обвинение счита, че информацията за възпрепятстващото съоръжение и прилежаща инфраструктура по българо-турската граница не представлява класифицирана информация. Затова не би следвало да е класифицирана и информацията относно проектирането (извършено от публична фирма), заготовката на материалите (също от публични фирми) и последващото изграждане на аналогично ИВС от Българската армия през 2014 г. в района от Гранична пирамида (ГП) 206 до ГП 268 по същата граница. \r\nТака прокуратурата стига до заключението, че информацията, изнесена от Елена Йончева, по съдържанието си не би могло да се определи като представляваща държавна тайна, поради което тя не е извършила престъпление по чл. 357 Наказателния кодекс - разгласяване на държавна тайна, както и по чл.284 - съобщаване на поверена информация във вреда на държавата.", "date": "2017.10.12", "title": "СГП отказа да образува досъдебно производство по сигнал на вицепремиера Валери Симеонов срещу народния представител Елена Йончева за издаване на държавна тайна (ОБЗОР)"}
{"url": "http://www.focus-news.net/news/2017/10/12/2445603/sport-beroe-ne-uspya-da-se-klasira-za-fiba-balkan-preminava-v-grupovata-faza.html", "text": "Берое не успя да се класира за европейското първенство на международната баскетболна асоциация, след като загуби с 66:79 от белгийския тим Белфиус Монс-Айно. Другият български отбор Балкан (Ботевград), също записа загуба, но успя да се класира за груповата фаза на турнира като един от трите „щастливи губещи“.", "date": "2017.10.12", "title": "Спорт: Берое не успя да се класира за ФИБА, Балкан преминава в груповата фаза"}
{"url": "http://www.focus-news.net/news/2017/10/12/2445604/euronews-24-chasova-stachka-v-belgiya-v-znak-na-nesaglasie-s-politikata-na-pravitelstvoto.html", "text": "Служители в публичния сектор на френскоговорящият регион на Белгия излязоха на 24-часова стачка в знак на несъгласие с политиката на правителството, пише Euronews. \r\nГоворител на протестиращите заяви, че сегашното правителство „не смята публичния сектор за достатъчно важен“, като добави, че „ние трябва да защитим не само нашите работни места, но и услугите, които предлагаме на хората“. Властите планират въвеждане на нов начин на пресмятане на пенсиите, който би ощетил работници. В стачката се включиха служители на градския транспорт, училища, пощи и лечебни заведения. Ако правителството не промени намеренията си, демонстрациите ще продължат, предупредиха протестиращи.  Цанко Цолов", "date": "2017.10.12", "title": "Euronews: 24-часова стачка в Белгия в знак на несъгласие с политиката на правителството"}
{"url": "http://www.focus-news.net/news/2017/10/12/2445605/daily-sabah-spored-ankara-otnosheniyata-sas-sasht-shte-se-podobryat-sled-smyanata-na-poslanika.html", "text": "От турското правителство изразиха мнението си, че издаването на неимигрантски визи за граждани на страната ще бъде подновено, след смяната на американския посланик в Анкара, която ще стана в края на седмицата, пише Daily Sabah. Премиерът Бинали Йълдъръм изрази надеждата си, че двустранните отношения ще се нормализират скоро. Американският посланик Джон Бас също подчерта, че се надява скоро да бъде намерено решение на кризата. Според източници на вестника, в момента текат преговори за възстановяване на издаването на визи. \r\nДипломатическата криза между двете страни започна в неделя, след като полицията арестува служител на американското посолство по обвинение за участие в терористична организация. В отговор,  посланикът Джон Бас преустанови издаването на неимигрантски визи за турски граждани. Това от своя страна предизвика реакция на президента Реджеп Тайип Ердоган, който обвини Бас, че укрива престъпници. От Вашингтон застанаха зад посланика.  Цанко Цолов", "date": "2017.10.12", "title": "Daily Sabah: Според Анкара, отношенията със САЩ ще се подобрят след смяната на посланика"}
{"url": "http://www.focus-news.net/news/2017/10/12/2445606/nato-nyama-da-ima-postoyanna-flotiliya-v-cherno-more-obzor.html", "text": "Няма планове за създаване на постоянно присъствие на военноморски сили на НАТО в Черно море. Това каза на брифинг в Министерския съвет зам.-министърът на отбраната Атанас Запрянов, предаде репортер. Изказването му дойде, след като в парламента лидерът на БСП Корнелия Нинова поиска премиерът Бойко Борисов да даде информация на Народното събрание дали НАТО създава нови многонационални сили в Черно море. По думите й международни авторитетни агенции са обявили, че НАТО създава нови многонационални сили в Черно море. Лидерът на БСП припомни, че преди година и половина премиерът Борисов е отхвърлил създаването на Черноморска флотилия и попита какво е наложило промяната в позицията на българското правителство, ако то по някакъв начин е участвало във вземането на решение. „Какви ще са последиците?“, попита Нинова и подчерта, че е важно правителството да информира Народното събрание.\r\nОтговорът на въпроса й не закъсня, но бе даден задочно от Министерския съвет и не от премиера Бойко Борисов, а от зам.-министър Запрянов. Той уточни, че се изпълняват плановете от срещите на високо равнище на НАТО във Варшава и се формира в Румъния многонационална бригада. По думите му това е старо решение от миналата година. Запрянов подчерта, че мероприятията са прозрачни, като всяко учение го обявяват в пресата, както и срока за неговото участие. За провеждането на учения с фиктивни сценарии, каквото се проведе в НАТО, той посочи, че информират ръководството на страната, като в тези учения сценариите са фиктивни и няма никакво движение на войски никъде на територията на НАТО. По думите му имат за цел единствено да се отработят въпросите за вземане на военнополитически решения в Брюксел, главната квартира, военните командвания на НАТО и в оторизираните държавни органи при управление на военнополитически кризи. Той добави още, че на 27 октомври една наша фрегата ще замине за участие в учението „Sea guardian“ за борба с тероризма. \r\nМинистърът на вътрешните работи Валентин Радев допълни, че цялата информация за това какви учения се осъществяват на територията на страната и как участваме като страна членка, я има в президентството. По думите му, ако нещо е останало, което не е ясно на опозицията, на Корнелия Нинова или на други представители от парламента, нека попитат. „Има начини за това - закрити заседания на комисиите в парламента. Да бъдат добри, ако имат въпроси и неща, които не са ясни, да запитат там и ще бъде отговорено подробно“, каза още Валентин Радев.\r\nНачалникът на отбраната ген. Андрей Боцев допълни, че са на различни етапи от подготовката различните формирования. „Поддържа се постоянна военна бойна готовност, Еър полисинг. Това, което е планирано, го изпълняваме. Няма никаква промяна от това, което е прието във Варшава през 2016 г. за създаване многонационална бригада в Румъния. Преди месец и половина бях на заседание на военния комитет на НАТО, там абсолютно не е ставало въпрос за черноморски флотилии или за нещо допълнително да се приеме“, обясни Боцев. По думите му българското участие в бригадата в Румъния ще бъде до батальон.Агенция „Фокус“ припомня: В началото на годината генералният секретар на НАТО Йенс Столтенберг съобщи, че Алиансът ще увеличи военноморските учения в района на Черно море в допълнение към засиленото си сухопътно и военновъздушно присъствие край границите на все по-агресивната Русия. Столтенберг заяви, че решението е взето от министрите на отбраната на страните членки на алианса в Брюксел.\r\nИнформацията за засилено военно присъствие на НАТО-вски сили в Черноморския басейн вкара в спор БСП и ГЕРБ, които започнаха взаимно да се обвиняват за това кой стои зад решението. След като в понеделник лидерът на ПП ГЕРБ Бойко Борисов заяви, че ако служебният военен министър Стефан Янев, който по думите му, е член на БСП, се е съгласил за засилено присъствие на НАТО в Черно море, това означава, че БСП стои зад същата позиция и са станали ястреби като Росен Плевнелиев, а само той остава гълъб. Пред журналисти Борисов коментира, че няма значение дали е врабче, или гълъб и няма да влиза в тона на Нинова, защото е джентълмен, иначе е щял да я сравни с някоя птица, но не ястреб. Сегашният министър на вътрешните работи Валентин Радев посочи, че му е омръзнало слуша лъжи, основно от БСП по темата за военното присъствие на НАТО в Черно море. Той обясни, че от ГЕРБ са се опитали да дадат тон за диалог по темата. Настоящият вицепремиер и министър на отбраната Красимир Каракачанов призова президента Румен Радев и служебния министър на отбраната Стефан Янев да разкрият истината и да дадат отговори по повод информацията за засилено военно присъствие на НАТО-вски сили в Черноморския басейн. Според него в противен случай остава усещането не просто за нещо гнило, но за нещо, което застрашава националната ни сигурност. \r\nЛюба АЛЕКСИЕВА", "date": "2017.10.12", "title": "НАТО няма да има постоянна флотилия в Черно море (ОБЗОР)"}
{"url": "http://www.focus-news.net/news/2017/10/12/2445607/politicoeu-balgariya-i-polsha-s-nay-visoka-smartnost-zaradi-zamarsyavane-na-vazduha.html", "text": "Най-големия процент на хора, починали преждевременно заради замърсяване на въздуха, е в България и Полша, пише европейското издание на Politico. Според най-новите данни, публикувани в сряда, през 2014 г. почти 400 хил. души са починали вследствие на замърсяването на въздуха, съобщават от Европейската агенция по околната среда. Според данни на организацията, 188 души на всеки 100 хил. в България са станали жертва на замърсения въздух. На второ място в класацията е Полша с 121 преждевременно починали на 100 хил. души. Изданието припомня, че в Полша над 1/3 от населението използва въглища за отопление. \r\nПоследни в класацията са Финландия и Швеция.  Цанко Цолов", "date": "2017.10.12", "title": "Politico.eu: България и Полша с най-висока смъртност заради замърсяване на въздуха"}
{"url": "http://www.focus-news.net/news/2017/10/12/2445608/pregled-na-mezhdunarodnite-novini-do-6-chasa-agentsiya-fokus.html", "text": "От турското правителство изразиха мнението си, че издаването на неимигрантски визи за граждани на страната ще бъде подновено, след смяната на американския посланик в Анкара, която ще стана в края на седмицата. Премиерът Бинали Йълдъръм изрази надеждата си, че двустранните отношения ще се нормализират скоро. Американският посланик Джон Бас също подчерта, че се надява скоро да бъде намерено решение на кризата. Според източници на вестника, в момента текат преговори за възстановяване на издаването на визи. \r\nДипломатическата криза между двете страни започна в неделя, след като полицията арестува служител на американското посолство по обвинение за участие в терористична организация. В отговор,  посланикът Джон Бас преустанови издаването на неимигрантски визи за турски граждани. Това от своя страна предизвика реакция на президента Реджеп Тайип Ердоган, който обвини Бас, че укрива престъпници. От Вашингтон застанаха зад посланика. \r\n*** САЩ ще работят, за да се уверят, че военните връзки с Турция ще останат незасегнати от дипломатическата криза между двете страни. Това заяви в сряда министърът на отбраната на Вашингтон Джеймс Матис. \r\n„Ще работи здраво за да останем свързани с нашия съюзник от НАТО срещу общия враг“, каза Матис, като добави, че до сега двете армии са постигнали добри резултати работейки заедно. Министърът заяви, че в миналото дипломатически кризи между САЩ и други страни не са засягали парарелното военно сътрудничество, като той не смята, че сегашния случай ще е различен. \r\nАмериканската дипломатическа мисия в Анкара обяви в неделя, че ще спре издаването на визи за турски граждани, след като служител на посолството бе арестуван от местните власти по обвинение за връзки с терористична организация. Кризата се задълбочи, след като от Вашингтон обявиха, че стоят твърдо зад решението, въпреки заплахите на турският президент, че това ще доведе до влошаване на двустранните отношения.\r\n*** Сали Джонс, най-търсеният британски член на „Ислямска държава“, позната като „Бялата вдовица“ е загинала при атака на дрон. За три години, тя бе най-търсената жена терорист в света, поясняват от вестника. През 2013 г. Джонс избяга в Сирия, където се е омъжила за член на „Ислямска държава“. Според съобщение на ЦРУ до британското правителство, тя е била убита докато се е опитвала да избяга от град Ракка. Джонс е отговорна за привличането на голям брой жени към редиците на организацията, като също така многократно е правила призива за извършване на терористични атаки срещу Западния свят. \r\n*** Опит за бунт бе предотвратен в британски затвор, намиращ се в близост до Бирмингам. Ок. 80 от затовниците са се опитали да установят контрол над едно от крилата на сградата, влизайки в сблъсък с охранителите, но на място са пристигнали специални екипи, които са предотвратили понататъшна ескалация на напрежението. От министерството на правосъдието потвърдиха информацията. Изданието пояснява, че затворът е определен като „Категория А“, което означава, че в него излежават присъдата си ок. 600 опасни за обществото хора. Организаторите на безредиците ще получат удължаване на присъдата както и различни обвинения в съда.\r\n*** Великобритания не би признала евентуална независимост на Каталуния, съобщиха представители на правителството. Заместник външният министър е заявил след среща с испанския посланик в Лондон, че от „Даунинг стрийт“ не приемат проведения на първи октомври вот за законен. Според него, Великобритания „няма да признае каквато и да е декларация за независимост“, базирана на резултатите от незаконното гласуване. \r\n*** Жертвите на бушуващите пожари в американския щат Калифорния са достигнали 21 души. Екипи на пожарната работят денонощно от неделя, но за сега отгнената стихия все още не е овладяна. До сряда 2,000 сгради са унищожени, ок. 20 хил. души принудени да се евакуират, а засегната земеделска земя е над 50 хил. хектара, броят на безследно изчезналите достига до над 100 души. Властите продължават борбата с огъня, но не е ясно кога ще бъде овладяна стихията.\r\n*** Флагът на Русия от консулството на Москва в Сан Франциско бе свален от американските власти. Това е съобщено от представители на Вашингтон, които са уверили, че знамето е оставено на сигурно съхранение в сградата. Стана ясно, че Русия е пратила протестна нота на Вашингтон, в която се казва, че Москва определя действието като „крайно неприятелска стъпка“, и е изразен искане „държавните символи да бъдат върнати по местата им, като не се предприемат никакви понататъшни действия“. \r\nВестникът напомня, че в края на август, консулството прекрати работа поради недостатъчен персонал, а в началото на септември сградата премина под грижите на Вашингтон. \r\n*** Американски бомбардировачи са прелетели над територия на Северна Корея късно във вторник. Двата самолета тип “B-1B” са били ескортирани и от два южнокорейски изтребители. Същата нощ, американските самолети са провели учение с участие на японската авиация. Демонстрацията на сила е поредната ескалация на напрежението между САЩ и техните съюзници в региона от една страна и Северна Корея от друга.\r\n*** Каталунските органи на реда, заявиха, че испанската правителствена полиция е действала без да се допита до тях по време на сблъсъците между полицаи и гласуващи по време на каталунския референдум за независимост. Според доклад, даден от местната полиция пред каталунския Върховен съд, правителствените органи на реда са се намесили без да информират местните власти за намеренията си. Причината за това е “нефективната“ комуникация, се казва още в доклада. \r\nИзданието припомня, че по данни на каталунската бърза помощ, близо 900 души бяха ранени по време на сблъсъци между полицаи и гласуващи на референдума за независимост, четирима от които бяха откарани в болница в тежко състояние. \r\nАгенция \"Фокус\" припомня, че като автономна област, Каталуния разполага със свои собствени съд и полиция, подчинени на регионалното правителство, чийто лидер е Карлес Пучдемон. \r\nПо-рано в сряда испанският премиер Мариано Рахой даде петдневен срок на Каталуния да излезе със становище дали смята да обяви независимост, след като според него, това не е станало ясно от обръщението на лидера Карлес Пучдемон, направено във вторник пред регионалния парламент.\r\n***", "date": "2017.10.12", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/12/2445609/the-local-atomna-elektrotsentrala-v-norvegiya-be-obyavena-za-opasna.html", "text": "Международната агенция за атомна енергия обяви една от атомните електроцентрали в Норвегия за опасна, пише местното издание на The Local. Според доклада на агенцията, условията в съоръжението са определени като „неадекватни“. Изказването е направено след едноседмично проучване на реактора, който е един от общо двата в скандинавската страна. Има над 30 сериозни проблеми, с които правителството трябва да се справи в най-кратки срокове, предупредиха от агенцията.  Цанко Цолов", "date": "2017.10.12", "title": "The Local: Атомна електроцентрала в Норвегия бе обявена за опасна"}
{"url": "http://www.focus-news.net/news/2017/10/12/2445610/bbc-ispaniya-praznuva-natsionalniya-si-praznik-v-razgara-na-katalunskata-kriza.html", "text": "Испания се готви да празнува националния си празник в четвъртък, в разгара на каталунската криза, предава BBC. На 12 октомври Христофор Колумб достига брега на американския континент. На честванията ще присъстват кралят на страната Фелипе VI, както и министър-председателят Мариано Рахой, на множество места в страната ще бъдат организирани военни паради.  Цанко Цолов", "date": "2017.10.12", "title": "BBC: Испания празнува националния си празник в разгара на каталунската криза"}
{"url": "http://www.focus-news.net/news/2017/10/12/2445611/reuters-pekin-se-obyavi-protiv-novite-pravila-zasyagashti-kitayskiya-vnos-v-es.html", "text": "Пекин се обяви против новите правила на Европейския съюз, които налагат ограничения върху вноса на китайски стоки в Европа, предава Reuters. Според правителството, ограниченията не са съобразени с постановленията на Световна търговска организация. Говорителят на Пекин, прочел в четвъртък изявлението, призова Европейският съюз да следва международните правила. Агенцията напомня, че Европейския парламент одобри миналата седмица пакет от мерки, които са с цел защита на пазара на стария континент от китайските стоки, които се предлагат на далеч по-ниска цена от местните.  Цанко Цолов", "date": "2017.10.12", "title": "Reuters: Пекин се обяви против новите правила, засягащи китайския внос в ЕС"}
{"url": "http://www.focus-news.net/news/2017/10/12/2445612/new-york-times-pochti-osem-hilyadi-dushi-se-boryat-s-oganya-v-kaliforniya.html", "text": "Почти осем хиляди пожарникари са мобилизирани в борбата с огнената стихия, която гори непрестанно от неделя до сега в американския щат Калифорния, пише The New York Times. На разположение са над 550 пожарни машини, 73 хеликоптера и 30 самолета. Още 320 пожарни коли пътуват от съседни щати, но властите се съмняват, че дори с такива ресурси ще успеят да угасят огъня, постоянно разпалван от сухите ветрове. Говорител на пожарната обяви, че целта в момента не е да се потуши огъня, а да не се позволи той да стане заплаха за цивилните. Вестникът напомня, че до сряда вечерта, стихията бе отнела живота на 21 души, като са обхванати вече почти 70 хил. хектара земеделска земя.  Цанко Цолов", "date": "2017.10.12", "title": "New York Times: Почти осем хиляди души се борят с огъня в Калифорния"}
{"url": "http://www.focus-news.net/news/2017/10/12/2445613/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще бъде слънчево, след обяд – топло. Ще бъде почти тихо, след пладне – със слаб западен вятър. Максималните температури ще са между 19° и 24°, в София – около 20°.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:  област София: Ограничено е движението в тунел „Траянови врата” в посока София, поради ремонтни дейности в лявата тръба. Движението се осъществява двупосочно в дясната тръба /посока Бургас/. Срок до 12.10.2017 г. \r\nАМ „Хемус“: област София: Ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут:\r\nПът I-1 – път II-16 при с. Ребърково - гр. Своге - гр. София;\r\nСрокът на действие на ВОБД следва да приключи най-късно до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; област Шумен: Белокопитово-Шумен-Каспичан – почистване на италиански улеи от км 0+000 до км 1+000 и от км 338+520 до км 362+600 южно платно посока Каспичан. Срок до 16.10.2017 г.; изсичане на храсти и млада гора от км 0+000 до км 1+000 южно платно посока Каспичан. Срок до 16.10.2017 г.; област Варна: от км 399+000 до км 386+000 – почистване на регули, шахти и ръчно косене. Срок  до 13.10.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: ограничено е движението в дясното платно /за Перник/ в участъка от км 5+412 до км 11+570, поради ремонтни дейности при км  8+360. Движението се осъществява двупосочно в лявото платно /за София/. Срок до 10.11.2017 г. В понеделник, вторник, сряда, четвъртък, петък и неделя в часовете от 6:00 ч.до 9:00 ч., движението на МПС ще се извършва двупосочно в лявото платно – една лента в посока Перник и две ленти за София, от км 8+160 до км 9+580. \r\nВ понеделник, вторник, сряда, четвъртък, петък и неделя в часовете от 16:00 ч. до 19:00 ч., движението на МПС ще се извършва двупосочно в лявото платно – една лента в посока София и две ленти за Перник, от км 8+210 до км 9+430.\r\nПрез останалата част от денонощията, включително и съботните дни, движението на МПС ще се извършва двупосочно в лявото платно – една лента в посока София и две ленти за посока Перник, от км 8+210 до км 9+430.\r\nВъведени ограничения по основните пътни направлЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Троянски” - отворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Петрохан” - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: ограничено е движение по път І-1 Видин-Монтана-Враца-Ботевград, поради ремонтни дейности по мостове и виадукти на \"Витиня\" на АМ \"Хемус\" за тежкотоварни автомобили над 10 тона. \r\nОбходен маршрут: от Видин в посока София е проход Петрохан или път II-16 през Своге. Срок до 30.11.2017 г.\r\nобласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: Враца-Мездра от км 151+100 до км 161+548 –  подмяна на оптичен кабел в банкета на пътя. Стесняване на една от лентите за движение. Срок до 17.10.2017 г.; област София: ограничено движението при Владая от км 276+813 до км 279+126, поради ремонтни дейности в лявото платно /посока София/ в участъка от км 276+833 до км 279+126. Движението се осъществява двупосочно в дясното платно в посока Перник. Срок от 00:00 до 03:00 ч. на 12.10.2017 г.; ограничено движението при Владая от км 276+813 до км 279+126, поради ремонтни дейности в дясното платно /посока Перник/ в участъка от км 276+893 до км 279+126. Движението се осъществява двупосочно в лявото платно в посока София. Срок от 03:00 до 05:00 ч. на 12.10.2017 г.; ограничено движението при Владая от км 276+813 до км 279+126, поради ремонтни дейности в дясното платно в посока Перник. Движението се осъществява двупосочно в лявото платно в посока София. Срок от 05:00 до 07:00 ч. на 12.10.2017 г.. Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.; област Русе: гара Бяла- Плевен от км 0+000 до км 7+000 – полагане на маркировка по пътните платна. Ограничение на скоростта 40 км/ч. Движението се регулира от сигналисти. Срок до 13.10.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.; област Кюстендил: Кюстендил-с. Цървеняно от км 18+000 до км 34+000 – полагане на хоризонтална напречна маркировка. Срок до 13.10.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; Златни пясъци-Варна от км 83+000 до км 86+000 – почистване на регули. Движение с повишено внимание. Срок до 13.10.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 от км 49+000 до км 53+000 в участъка Детелина-Карнобат – ремонтни дейности по асфалтовата настилка. Срок до 31.10.2017 г.; път III-7306 от км 0+000 до км 5+000 в участъка Лозарево-Черница и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 г\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 13.10.2017 г.;\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.: път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 31.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+000 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 13.10.2017 г.; път III-358 Шипково-Тетевен от км 22+500 до км 48+000 движение с повишено внимание – изсичане на храсти. Срок до 17.10.2017г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 13.10.2017г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут за пътуващите към София: през Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 63+420 до км 67+000 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.; път ІІI-8105 с. Расово-с. Славотин от км 0+000 до км 22+199 – частични ремонтни дейности на асфалтовата настилка. Движението се осъществява в свободната лента и се регулира от сигналисти. Срок до 12.10.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-843 Сърница-Бърдуче от км 48+000 до км 53+800 – движение в свободната лента съгласно поставената сигнализация, поради ремонтни дейности на асфалтовата настилка. Срок до 14.10.2017 г.; път III-3706 с. Дебращица-с. Ветрен дол от км 13+000 до км 15+880 – частичен ремонт на асфалтовата настилка. Движението се извършва поетапно в лява и дясна ленти за движение. Срок до 12.10.2017 г.;\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Перник-Мещица от км 5+000 до км 8+000 – ремонт на асфалтова настилка. Срок до 13.10.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът ІІІ-3402 Славяново-Пордим от км 14+846 до км 21+068  – ограничава се движението на всички МПС, поради строително-монтажни работи в района на ЖП прелез на км 19+600 в чертите на гр. Пордим. Срок до 15.10.2017 г.\r\nОбходен маршрут: \r\n- по направление Славяново-Пордим: Славяново-Обнова-Каменец-Пордим.\r\n- по направление Обнова-Пордим: Обнова-Каменец-Пордим.\r\nРемонтни дейности: \r\nПът III-3004 в границите на гр.Долна Митрополия от км 6+199 до км 8+027 – затваряне за всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа на гр. Д. Митрополия.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 16.10.17 г.;път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 16.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 16.10.17 г.; път ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 16.10.17 г.   \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІ-86 Соколовци-Смолян от км 101+900 до км 101+950 – движение с повишено внимание в свободната лента, съобразно създадената организация на движение, поради възстановяване и изграждане на пътен насип. Срок до 18.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-863 Соколовци-Виево при км 8+767 – кофражни и бетонови работи за нов водосток. Движение с повишено внимание в свободната лента, съобразно създадената организация на движение. Срок до 20.10.2017 г.; път ІІІ-864 Проглед-Пампорово, при км 3+900 – направа на обратен насип зад подпорна стена. Движение с повишено внимание в свободната лента, съобразно създадената организация на движение. Срок до 20.10.2017 г.; път ІІI-866 Смолян-Стойките от км 13+450 до км 17+210 –  почистване на пътни окопи и банкети. Движение с повишено внимание в свободната лента, съобразно създадената организация на движение. Срок до 18.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут за пътуващите към София: през Своге. Срок до 31.03.2018 г.; зът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\n- Първи етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n- Втори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n- Трети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n- Четвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n- Пети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\n- Шести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 от км 4+000 до км 7+000 /в чертите на гр. Стралджа/, движение с повишено внимание, стесняване на една от лентите за движение  – ремонтни дейности по настилката. Срок до 13.10.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.12", "title": "Актуална пътна обстановка"}
{"url": "http://www.focus-news.net/news/2017/10/12/2445614/predstoyashti-mezhdunarodni-sabitiya-za-12-oktomvri-agentsiya-fokus.html", "text": "Продължава кризата между испанското правителство и регионалните власти в Каталуния\r\n*** Завършва петият кръг преговори за Брекзит\r\n*** Насрочена е обща пресконференция на външният и министърът на отбраната на Великобритания с техните полски колеги. \r\n*** Издадена е заповед за арест на членове на комисията, организирала кюрдския референдум за независимост. \r\n***", "date": "2017.10.12", "title": "Предстоящи международни събития за 12 октомври (Агенция „Фокус“)."}
{"url": "http://www.focus-news.net/news/2017/10/12/2445615/predstoyashti-sabitiya-v-stranata-za-12-oktomvri-agentsiya-fokus.html", "text": "***\r\nВицепрезидентът Илияна Йотова ще открие Международния варненски фестивал на червенокръстки и здравни филми в хотел „Радуга“, СОК „Камчия“ – Варна. \r\n***\r\nОт 09.00 часа ще се проведе радовното пленарно заседание на Народното събрание.  \r\n***\r\nОт 09.30 часа в заседателната зала в сградата на Висшия съдебен съвет (ул. \"Eкзарх Йосиф\" №12) Пленумът на Съвета ще проведе редовното си заседание. \r\n***\r\nОт 10.00 часа Столичният общински съвет ще проведе заседание. \r\n***\r\nОт 09.30 часа в зала „Европа“ в сградата на КНСБ ще се проведе международна кръгла маса на тема „Как да се ограничат рисковете на работното място, включително насилието и агресията срещу лекари?“.\r\n***\r\nОт 09.30 часа Софийски градски съд ще заседава по делот срещу Десислава Д., обвинена в пране на пари. \r\n***\r\nОт 10.00 часа в зала 34 в сградата на Софийски районен съд (СРС) на бул. „Цар Борис III“ №54 ще бъде разгледано в открито съдебно заседание гражданско дело, образувано по постъпила искова молба на Елена Йончева, с която срещу Бойко Борисов и Политическа партия ГЕРБ са предявени искове за сумата от 20 000 лв. за претърпени неимуществени вреди.\r\n***\r\nНа 12 и 13 октомври по покана на кмета на София Йорданка Фандъкова, в София пристигат представители на Париж, Виена, и Неймеген, за да вземат участие в SOFAIR - конференция за обмяна на опит и добри практики в справянето със замърсяването на въздуха в градска среда. Конференцията ще започне в 09.30 часа. \r\n***\r\nОт 10.00 до 18.00 часа в Интерпред - СТЦ София ще се проведе кариерният форум „Дни на кариерата” – ИТ, Комуникации и Аутсорсинг.\r\n***\r\nОт 10.00 часа V състав на Специализирания наказателен съд ще проведе съдебно заседание по делото срещу Хованес М., Пламен Т., Мариян М., Пламен М., Димитър К., Милен В., Олег К., Лиляна Р., Стефан Г., Павлина Г., Димитър А., Иван И., Божидар С., Тошко Т. Красимир П. и Йордан П., обвинени в организиране и ръководене на организирана престъпна група с цел избягване на данъчни задължения в големи размери. \r\n***\r\nОт 10.30 часа в конферентна зала ”А” в сградата на БТПП на ул. “Искър” №9, ще се проведе среща на Евроклуба към Българска търговско-промишлена палата. \r\n***\r\nОт 10.30 часа, 3-ти състав на Софийски градски съд ще заседава по молба за изменение на мярка \"Задържане под стража\" от Я. Георгиев и И. Илиев, обвинени за кражба на 300 000 лв. инкасо. \r\n***\r\nОт 11.00 часа, ръководството на КНСБ ще се срещне с парламентарната група на Обединените патриоти. Срещата ще се проведе в Огледална зала в Народното събрание. \r\n***\r\nОт 11.00 часа в градинката пред Народен театър „Иван Вазов“ ще бъде открита инсталация, изработена от артистите от DESTRUCTIVE CREATION. Инициативата е част от кампанията „Детство без решетки“, която цели отмяната на 60-годишния Закон за борба с противообществените прояви на малолетни и непълнолетни, който наказва много сурово децата за постъпки, за които възрастните не носят наказателна отговорност, като бягство от дома, скитничество, просия, кражба на хранителни продукти.\r\n***\r\nОт 11.00 часа в Националния пресклуб на БТА ще се състои пресконференция по случай приключването на тазгодишната кампания за борба с глаукомата, организирана от Пациентска организация \"Глаукома\" и Институт за здравно образование.\r\n***\r\nОт 11.30 часа Църквата ще дари апарати на клиниката за онкоболни деца в ИСУЛ. \r\n***\r\nОт 14.00 часа в Дома на Европа Обществения съвет към ЦИК организира конференция на тема „Електронно гласуване“.\r\n***\r\nОт 16.00 до 20.00 часа в София Хотел Балкан ще се проведе международната конференция \"(Пре)моделирай България, (пре)моделирай Европа! Reshape Bulgaria, Reshape Europe!\". Сред участниците са Георг Георгиев, зам.-министър на външните работи, Деница Златева, зам.-председател на ПП БСП по европейски въпроси и международна политика и Нигяр Джафер, зам.-председател на Народното събрание на Република България. \r\n***\r\nОт 18.30 часа в зала „Вяра“ 1 ет. на Столична библиотека ще се състои премиера на книгата „Франция, разреши да те обичаме“ на известния писател Димо Райков, който от години живее и твори във Франция.\r\n***\r\nОт 19.30 часа в Центъра за култура и дебат „Червената къща „Андрей Николов” ще се проведе танцовия спектакъл Mainstream по концепция и хореография на Марион Дърова. \r\n***\r\nОт 17.30 часа в Градската библиотека „Паисий Хилендарски“ ще се състои рецитал на актрисата Виктория Стефанова, озаглавен „Послание на асеновградски поети“. \r\n***\r\nОт 11.00 часа в зала „Георги Баев“ на Културен център „Морско казично“ ще се състои пресконфренция за 9-ото издание на Фестивала на българския физически и визуален театър и пърформънс „Ерата на Водолея“. \r\n***\r\nОт 10.00 часа в Стаята на общинския съветник в сградата на Община Варна ще се състои заседание на ПК „Култура и духовно развитие“. \r\n***\r\nОт 14.00 до 16.00 часа Общинските съветници от ГЕРБ - Варна Димитър Колев и Калин Калевски ще се срещнат с граждани в офиса на партията, намиращ се на ул. „Георги Бенковски” №1. \r\n***  \r\nОт 10.00 часа във факултет „Математика и информатика“ на ВТУ ще се състои официалното откриване на поредните две изцяло обновени зали 703 и 707.\r\n***  \r\nОт 11.00 часа в пресклуба на БТА ще се проведе пресконференция относно реализацията на проекта на Община Велико Търново „Подобряване на бизнес средата в Западна индустриална зона”. \r\n***  \r\nОт 12.00 часа в Изложбени зали „Рафаел Михайлов“ ще се проведе Откриване на Национално изложение на българските производители „Трапезица Фест“ 2017.\r\n***  \r\nОт 13.00 часа големия салон на МОБАЛ „Д-р Ст. Черкезов” ще се проведе церемония по връчване на статуетки „Звезди“ на близките на всички донори за 2017 година.\r\n***  \r\nОт 13.00 до 16.00 часа в НВУ „Васил Левски“ ще се проведат Дни на отворени врати.\r\n***  \r\nОт 17.30 часа в читалнята на централната сграда на РНБ „П. Р. Славейков“ ще се проведе представяне на новата книга на Светла Андреева „Добри, красиви, зли“.\r\n***  \r\nОт 19.00 часа в театрален салон на НЧ „Надежда 1869“ ще се проведе Благотворителна кинопрожекция на сдружение „Свободата на бъдещото изкуство” кампания „Да помогнем на едно българско семейство”.\r\n***  \r\n19.00 часа в МДТ „К. Кисимов“ в голяма зала ще бъде представен спектакъла „Хъшове“.\r\n***\r\nОт 09.00 часа кметът Огнян Ценков и ръководният екип ще се включат включва в инициативата \"Мениджър за един ден\". Те ще приемат петима ученици от три видински училища, които ще застанат на техните места и ще решават проблеми в реална работна среда.\r\n***\r\nОт 09.20 часа на 15 етаж в сградата на Общинската администрация Огнян Ценков ще даде начало на проявите, свързани с Деня на българската община, който се отбелязва на 12 октомври. От 10.00 часа до 16.00 часа е обявен Ден на отворените врати във връзка с празника. \r\n***\r\nОт 09.00 часа в конферентната зала на Община Враца за поредна година Общината ще посрещне млади хора в рамките на кампанията на Джуниър Ачийвмънт „Мениджър за един ден\".\r\n***\r\nОт 17.00 часа в Конферентната зала на Общински съвет - Враца ще се проведе обществена консултация във връзка с приемане на проект на Наредба за изменение и допълнение на Наредба за реда за придобиване, управление и разпореждане с общинско имущество.\r\n***\r\nОт 19.00 часа в Народно читалище „Развитие 1869“ ще се проведе концерт на Симфониета Враца с диригент Христо Павлов. \r\n***\r\nОт 9.30 часа в Община Казанлък ще се проведе за поредна година инициативата „Млад управленец за един ден в Община Казанлък“ по повод Деня на българската община.\r\n***\r\nОт 10.00 часа в Община Казанлък ще се проведе Среща с кметовете на Казанлък.\r\n***\r\nОт 10.30 часа в Общинска библиотека „Искра“ ще бъде представена лектория на тема \"120 години от рождението на художника Иван Милев – Певецът на народните традиции“. \r\n***\r\nОт 11.00 часа във Военния клуб Тържествено ще бъде отбелязан Деня на българската община. Ще бъдат връчени общински едногодишни стипендии на даровити деца от Казанлък, грамотата за Кмет на месец септември. За първи път ще бъде присъдена награда за „Обективна медия\" и „Обективен журналист“. След официалната част ще бъде представен филмът за Казанлък на Джон Лоутън. \r\n***\r\nОт 16.00 часа в залата на „Искра“ 4 ще се проведе среща с най-младите майки на общинска администрация в Община Казанлък. \r\n***\r\nОт 13.00 до 15.00 часа в Община Каспичан ще се проведе Ден на отворените врати. \r\n***\r\nОт 18.00 часа в Камерната зала на читалището ще се проведе литературен аукцион-рецитал „Из творческия свят на писателя Светослав Цветков“.\r\n***\r\nОт 11.00 часа в залата на Възрожденското училище Областен информационен център организира семинар за земеделски производители. \r\n***\r\nОт 16.00 часа в Регионален исторически музей ще се проведе детска музейна работилница на тема „Антични мозайки”. \r\n***\r\nОт 10.30 часа в Археологически музей - Велики Преслав ще се състои официалното откриване на Международен симпозиум „Константин Преславски и неговата епоха“.\r\n***\r\nОт 11.00 часа в Археологически музей - Велики Преслав ще се състои церемония за награждаване на заслужили изследователи на книжовното наследство на Преславската книжовна школа. \r\n*** \r\nОт 16.00 часа на пл. „Раковски“ ще се състои „Парад на плодородието“, част от програмата на Дни на моя град.\r\n***\r\nВ 11.00 часа в заседателната зала на Община Петрич ще бъде представена презентация на тема „10 години България в Европейския съюз” по повод Деня на българската община.\r\n***\r\nОт 12.00 часа на градския площад в Петрич продължава честването за Деня на българската община под мотото „Петрич – единство на традиция и модерност в Европейското семейство”. \r\n***\r\nОт 09.00 часа в сградата на Общинския съвет на ул. „Авксентий Велешки“ ще се проведе редовното заседание на общинските съветници. \r\n***\r\nОт 10.00 часа в щаба на 68-ма бригада Специални сили бригаден генерал Явор Матеев ще даде пресконференция във връзка с честването на Празника на военния парашутист.\r\n***\r\nОт 10.30 часа в зала 200 на Областна администрация – Пловдив ще се състои пресконференция във връзка със старта на Националната програма „Обучение за ИТ кариера\".\r\n***\r\nОт 16.00 часа в Малката конферентна зала на ДК „Борис Христов“ ще бъде открита изложба „Ден на индианската съпротива и венецуелската реалност“ по повод Дните на венецуелската култура в града.\r\n***\r\nОт 18.00 часа в Конферентната зала на НБ „Иван Вазов“ – Пловдив ще бъде представена книгата на Зафер Галибов „Светлописите“.\r\n***\r\nОт 09.00 до 13.00 часа ученици от ОУ „Юрий Гагарин” и ППМГ „Васил Левски” ще имат възможност да съпреживеят един реален работен ден от управлението на общинската администрация като част от инициативата „Мениджър за един ден”. От 13.00 часа в зала 247 ще се проведе брифинг с участието на младите хора, ръководили местната общинска администрация, които ще споделят какво е усещането да си на ръководен пост, макар и за един ден. \r\n***\r\nОт 13.00 часа в зала 247 в Община Смолян ще се проведе брифинг с участието на младите хора, ръководили местната общинска администрация, които ще споделят какво е усещането да си на ръководен пост, макар и за един ден.\r\n***\r\nОт 09.30 часа в зала „Май“ на Община Сливен ще се проведе регионална среща за представяне на основни акценти в развитието на професионалното образование и обучение, инициирана от Министерството на образованието и науката със съдействието на Община Сливен и Регионално управление на образованието – Сливен.\r\n*** \r\nОт 09.00 часа в зала 363 на Общината зрелостници от всички шуменски училища ще участват в среща с кмета Любомир Христов по повод Деня на българската община.\r\n***\r\nОт 14.00 часа в Пресклуб на БТА – Шумен ще се състои пресконференция на нвоизбрания председател на „Движение България на гражданите“ Димитър Делчев и на Найден Зеленогорски.", "date": "2017.10.12", "title": "Предстоящи събития в страната за 12 октомври (Агенция „Фокус“)"}
{"url": "http://www.focus-news.net/news/2017/10/12/2445616/nimh-dnes-vremeto-shte-bade-slanchevo-s-maksimalni-temperaturi-mezhdu-19-i-24-v-sofiya-okolo-20.html", "text": "Днес ще бъде предимно слънчево, след обяд със слаб западен вятър. Топло време с максимални температури между 19° и 24°, в София – около 21°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Красимир Стоев. Над Черноморието ще е предимно слънчево. Вятърът ще е слаб от запад-северозапад. Максимална температура на въздуха: 19-21°. Температурата на морската вода е 17-18°. Вълнението на морето ще е 1-2 бала.\r\nНад планините ще е предимно слънчево. Ще духа слаб, по билата – до умерен северозападен вятър. Температурите ще се повишат и максималната на височина 1200 метра ще около 15°, на 2000 метра – около 8°.\r\nАтмосферното налягане е по-високо от средното за октомври и няма да се променя съществено.", "date": "2017.10.12", "title": "НИМХ: Днес времето ще бъде слънчево с максимални температури между 19° и 24°, в София – около 20°"}
{"url": "http://www.focus-news.net/news/2017/10/12/2445617/parlamentat-shte-razgleda-na-parvo-chetene-promeni-v-zakona-za-integratsiyata-na-horata-s-uvrezhdaniya-namalyavashti-iziskuemite-dokumenti.html", "text": "Парламентът ще разгледа на първо четене промени в Закона за интеграцията на хората с увреждания, с които се намаляват изискуемите документи и се въвежда задължение на административните органи служебно да събират информация от други институции. Това се посочва в програмата за работа на Народното събрание. С промените отпада изискването за представяне на списък на медицинските изделия и помощни средства, приспособления и съоръжения, предназначени за хора с увреждания, на хартиен носител и се въвежда само на електронен носител.  \r\nНародните представители ще гласуват на второ четене промени в Закона за администрацията, които предвиждат структурата и минималната численост на инспекторатите, редът и начинът за осъществяване на дейността им да се определят с наредба, приета от Министерския съвет. Създава се възможност Министерският съвет да определя допълнителни изисквания, на които трябва да отговарят ръководителят на инспектората и инспекторите. Предвид спецификата на дейността на инспекторатите е необходимо да се въведат конкретни критерии за подбор на служителите в Главния инспекторат и инспекторатите, които да гарантират тяхната ефективност.", "date": "2017.10.12", "title": "Парламентът ще разгледа на първо четене промени в Закона за интеграцията на хората с увреждания, намаляващи изискуемите документи"}
{"url": "http://www.focus-news.net/news/2017/10/12/2445618/the-japan-times-dzheyms-matis-smyata-da-promeni-taktikata-na-amerikanskite-voynitsi-v-niger.html", "text": "Американският министър на отбраната Джеймс Матис смята да промени тактиката на американските войници в Нигер, след като миналата седмица трима военнослужещи бяха убити в следствие на засада, пише The Japan Times. Според Матис, нападателите използват нови методи на водене на бой, непознати досега в региона. Вашингтон свърза атаката с новоформирано подразделение на \"Ислямска държава\" в Нигер. Пентагонът обсъжда също така включването на бронирани машини в редовните патрули.  Цанко Цолов", "date": "2017.10.12", "title": "The Japan Times: Джеймс Матис смята да промени тактиката на американските войници в Нигер"}
{"url": "http://www.focus-news.net/news/2017/10/12/2445619/vitseprezidentat-iliyana-yotova-shte-otkrie-xvii-mezhdunaroden-festival-na-chervenokrastkite-i-zdravni-filmi-humanizam-agresiya-kino.html", "text": "Вицепрезидентът Илияна Йотова ще открие XVII Международен фестивал на червенокръстките и здравни филми – „Хуманизъм, агресия, кино“ днес в Санитарно-оздравителен комплекс \"Камчия\". Това съобщиха от прессекретариата на държавния глава. Вицепрезидентът е патрон на тазгодишното издание, което ще започне с премиера на новия италиански игрален филм „Фортуната“. \r\nФестивалът е организиран от Българския червен кръст и Медицински университет „Проф. д-р Параскев Стоянов“. За първи път се провежда през 1965 г., а през 2014 г. е възстановен след 23-годишно прекъсване.", "date": "2017.10.12", "title": "Вицепрезидентът Илияна Йотова ще открие XVII Международен фестивал на червенокръстките и здравни филми – „Хуманизъм, агресия, кино“"}
{"url": "http://www.focus-news.net/news/2017/10/12/2445620/ministar-tsetska-tsacheva-shte-bade-na-rabotno-poseshtenie-v-lyuksemburg.html", "text": "Министърът на правосъдието Цецка Цачева ще бъде на работно посещение в Люксембург. Това съобщиха от пресцентъра на Министерство на правосъдието. Днес Цачева ще вземе участие в заседанието на Съвета на Европейския съюз „Правосъдие и вътрешни работи“ (част „Правосъдие“). Министър Цачева ще представи пред Съвета позициите на България, сред които приоритетен е регламентът  за създаване на Служба на Европейския прокурор. В тази връзка министър Цачева ще проведе работна среща с министъра на  правосъдието на Люксембург Феликс Браз.\r\nПо време на визитата е предвидено и провеждането на работен обяд, в рамките на който министрите на правосъдието ще обсъдят темата относно „Предизвикателства във връзка с приложението на Общия регламент за защита на личните данни “.", "date": "2017.10.12", "title": "Министър Цецка Цачева ще бъде на работно посещение в Люксембург"}
{"url": "http://www.focus-news.net/news/2017/10/12/2445621/parlamentarnata-komisiya-po-otbrana-shte-obsadi-prezidentskoto-veto-varhu-zakona-za-otbranata-i-vaorazhenite-sili.html", "text": "Парламентарната комисия по отбрана ще разгледа и обсъди наложеното вето от президента Румен Радев върху последните приети промени в Закона за отбраната и въоръжените сили. Това се посочва в дневния ред за работа на комисията. На 9 октомври държавният глава върна за ново обсъждане промените в закона, приети от Народното събрание на 27 септември. \r\nС окончателните промени в закона парламентът въведе изисквания при назначаването на постоянен секретар на отбраната. На този пост се назначава държавен служител с професионален опит не по-малко от 8 години и 4-ти старши ранг. Друго изискване е да е изпълнявал ръководна длъжност в държавна администрация не по-малко от 3 години, от които не по-малко от 1 година в Министерството на отбраната. Според Румен Радев с промените се въвеждат нови, завишени и кумулативно приложими изисквания за заемане на длъжността. Президентът счита, че новата редакция няма да преодолее съществуващите неясноти и непълноти в действащата законова уредба и създава условия за дискриминация спрямо редица категории лица. Новите изисквания не са гаранция за по-висок професионализъм.\r\nДепутатите приеха министърът на отбраната да представя в Комисията по отбрана удостоените с висши офицерски звания след издадения указ от президента. Според Румен Радев законът не дава отговор на въпроса дали при всяко удостояване с висше офицерско звание на един и същи офицер следва да се прави такова представяне. Държавният глава коментира, че неясната разпоредба крие риск от политизиране на висшия команден състав на Въоръжените сили.", "date": "2017.10.12", "title": "Парламентарната комисия по отбрана ще обсъди президентското вето върху Закона за отбраната и въоръжените сили"}
{"url": "http://www.focus-news.net/news/2017/10/12/2445622/gd-granichna-politsiya-na-gkpp-lesovo-ima-4-km-kolona-ot-tovarni-avtomobili-na-izhod-3-km-e-kolonata-na-gkpp-kapitan-andreevo.html", "text": "На ГКПП \"Лесово\" има 4 км колона от товарни автомобили на изход, 3 км е колоната на ГКПП \"Капитан Андреево\". Това сочат данни към 6.00 часа, публикувани в сайта на ГД \"Гранична полиция\". На границата с Румъния на ГКПП \"Дунав мост-Видин\" се е образувала 2 км колона от товарни автомобили на изход. \r\nТрафикът е нормален на всички български контролно-пропускателни пунктове на границите със Сърбия, Македония и Гърция.", "date": "2017.10.12", "title": "ГД \"Гранична полиция\": На ГКПП \"Лесово\" има 4 км колона от товарни автомобили на изход, 3 км е колоната на ГКПП \"Капитан Андреево\""}
{"url": "http://www.focus-news.net/news/2017/10/12/2445623/stolichniyat-obshtinski-savet-shte-obsadi-izmeneniya-v-organizatsiyata-na-dvizhenieto-na-teritoriyata-na-stolitsata-i-v-opredelyaneto-na-mestnite-taksi-i-tseni-na-uslugite-predlagani-ot-obshtinata.html", "text": "Столичният общински съвет ще обсъди изменения в организацията на движението на територията на столицата и в определянето на местните такси и цени на услугите, предлагани от общината. Това предвижда втората точка от дневния ред на 41-вото заседание на  Столичния общински съвет (СОС). Докладът ще бъде изнесен от заместник-кметът на София с ресор транспорт и транспортни комуникации Евгени Крусев. Главният архитект на София Здравко Здравков ще представи пред общинските съветници два доклада – единият е за приемане на проект на Наредба за изменение на елементите на техническата инфраструктура и гаранциите при строителството, а другият е за приемане на нова Наредба за реда и начина за провеждане на обществени обсъждания в областта на пространственото развитие и устройството на територията на Столична община.\r\nОбщинските съветници ще разгледат и стратегията за развитие на инженерната инфраструктура по части „Водоснабдяване“, „Канализация“ и „Корекции на речни корита“. Докладът ще представят общинските съветници Ирина Савина, Зафир Зарков, Калоян Паргов и Карлос Контрера.\r\nЗаместник-кметът на София по Екология Йоана Христова ще представи доклад за адаптацията към климатичните промени, а шефът на транспортната комисия Екатерина Йорданова и заместник-кметът по направление „Култура, образование, спорт и превенция на зависимости” доц. д-р Тодор Чобанов ще представят проект за развитие на София като туристическа дестинация – 2017-2030 година.\r\nОбщинските съветници Зафир Зарков, Борислав Бориславов, Калоян Паргов и Станил Станилов ще представят доклад за изграждане на интермодален Транспортен възел при пресичане на ж.п. линия с метроучастъка Метростанция „Сливница“ - Метростанция „Обеля“, включващ нова метростанция, перони на ж.п. спирка и независима връзка на Линия 2 на метрото с метродепо в кв. Обеля.\r\nА общинският съветник Карлос Контрера ще отправи питане относно процедурите по отчуждаване и изкупуване на имоти за общински нужди.", "date": "2017.10.12", "title": "Столичният общински съвет ще обсъди изменения в организацията на движението на територията на столицата и в определянето на местните такси и цени на услугите, предлагани от общината"}
{"url": "http://www.focus-news.net/news/2017/10/12/2445624/bbc-deyvid-deyvis-i-mishel-barnie-shte-obobshtyat-napredaka-ot-petiya-krag-na-pregovorite-za-brekzit.html", "text": "Преговарящият за Брекзит от страна на Великобритания Дейвид Дейвис и неговият колега от Европейския съюз Мишел Барние, ще обобщят в четвъртък напредъка от петия кръг на преговорите, предава BBC. От медията напомнят, че Великобритания ще излезе от съюза пред март 2019 г., което означава, че до тогава трябва да има готово споразумение. По предварителни данни, все още не е постигнат пробив или някакво съгласие между двамата. Очаква се Брекзит да бъде една от важните теми по време на срещата на европейските лидери, което ще се проведе на 19 и 20 октомври.  Цанко Цолов", "date": "2017.10.12", "title": "BBC: Дейвид Дейвис и Мишел Барние ще обобщят напредъка от петия кръг на преговорите за Брекзит"}
{"url": "http://www.focus-news.net/news/2017/10/12/2445625/balgarskata-pravoslavna-tsarkva-shte-dari-aparati-na-klinikata-za-onkobolni-detsa-v-isul.html", "text": "Три инфузоматни помпи за регулиране на вливките на онкоболните деца, бяха закупени със средствата, набрани от кампанията \"Деца рисуват за деца\", организирана от Културно-просветния отдел при Светия Синод на Българската православна църква. Това съобщиха от пресцентъра на Светия синод на БПЦ. Апаратите официално ще бъдат предадени на Клиниката в ИСУЛ от 11.30 часа днес.\r\nПрез 2017 г. Св. Синод благослови да бъде направена благотоворителна изложба-базар с натрупаните през годините от 2014 до 2017 год. рисунки и фотографии от Национален конкурс \"Възкресение Христово\".\r\nНа 31 май 2017 г. в х-л \"Маринела\" беше открита изложбата базар \"Деца рисуват за деца\" в помощ на Клиниката за лечение на деца с онкохематологични заболявания към ИСУЛ, която остана разположена в лобито на хотела до средата на м. август 2017 г. От кампанията бяха събрани около 10 000 лв., с помощта на които бяха закупени необходимите апарати.", "date": "2017.10.12", "title": "Българската православна църква ще дари апарати на клиниката за онкоболни деца в ИСУЛ"}
{"url": "http://www.focus-news.net/news/2017/10/12/2445626/vss-shte-obsazhda-ukaza-na-prezidenta-s-koyto-toy-varna-predlozhenieto-za-naznachavane-na-georgi-cholakov-za-predsedatel-na-vas.html", "text": "Пленумът на Висшият съдебен съвет ще обсъди указа на президента Румен Радев, с който той върна на Съвета предложението за назначаване на Георги Чолаков за председател на Върховния административен съд за повторно предложение. Това предвижда първа точка от дневния ред на заседанието на ВСС. Агенция „Фокус” припомня: На 11 септември Висшият съдебен съвет избра съдия Георги Чолаков за председател на Върховния административен съд. Той получи 20 гласа в подкрепа на своята кандидатура, а конкурентната кандидатура на съдия Соня Янкулова събра едва 5 гласа.  Ден по-късно, на основание чл. 129, ал. 2 от Конституцията на Република България, до държавния глава Румен Радев бе изпратено извлечение от решението на Пленума на ВСС с предложение за издаване на указ за назначаване на Георги Чолаков за председател на съда. На 2 октомври президентът Радев обяви, че ще очаква новият състав на ВСС да потвърди кандидатурата. „Мисля, че това е основателно и ще даде нова легитимност на кандидатурата в духа на реформите в съдебната система, които провеждаме“, аргументира се тогава държавният глава, а два дни по-късно обяви, че връща предложението.", "date": "2017.10.12", "title": "ВСС ще обсъжда указа на президента, с който той върна предложението за назначаване на Георги Чолаков за председател на ВАС"}
{"url": "http://www.focus-news.net/news/2017/10/12/2445627/denyat-12-oktomvri-v-balgarskata-istoriya.html", "text": "На този ден през 1874 г. излиза последният брой на в. „Независимост”, списван от Любен Каравелов. От изданието, в което са публикувани всички повести и разкази на Каравелов, излизат 52 броя. Сътрудник на вестника е и Христо Ботев. \r\nГодина по-късно Христо Ботев подава писмено заявление, че напуска БРК.\r\nНа този ден през 1927 г. Вътрешната тракийска революционна организация се саморазпуска под натиска на властите и дейците й учредяват Комитет за свободата на Тракия с председател Димитър Маджаров (Маришки) и подпредседател Константин Георгиев.\r\n1980 г.\r\nОт 12 до 15 октомври на посещение в България е президентът на Гърция  -Константинос Караманлис.\r\n1975 г.\r\nВ периода 9 - 12 октомври в Пловдив се провежда Първият фестивал на българския късометражен филм.\r\n1960 г.\r\nБългария признава независимостта на Република Мали, а на 23 октомври същата година се установяват дипломатически отношения с нея.\r\n1944 г.\r\nОбявява се декларация на ръководствата на отечественофронтовските партии, в която се заявява, че в Отечествения фронт могат да бъдат приети само политическите организации, които преди и на 9 септември вземат активно участие в борбата срещу фашизма.\r\n1938 г.\r\nВ периода 12 - 14 октомври на посещение в София е германският стопански министър Вилхелм Функ. Сключва се споразумение за износ на български селскостопански продукти и внос на немски промишлени стоки и военни материали.\r\n1937 г.\r\nДвадесет и шест опозиционни водачи от \"Петорката\", Демократическата партия, БЗНС “Пладне” и Националното социално движение с писмо до царя настояват да се възстанови политическият живот в страната.\r\n1933 г.\r\nРодена е Бригита Василева Чолакова – българска журналистка. \r\n1931 г.\r\nСъставя се ново правителство на Народния блок начело с Никола Мушанов, водач на Демократическата партия.\r\nВ правителството на Народния блок, съставено през юни 1931 г., Никола Мушанов поема за трети път поста министър на вътрешните работи, но през октомври 1931 г. цар Борис III го назначава за министър-председател и министър на външните работи и изповеданията. \r\n1930 г.\r\nВ периода 5 - 12 октомври в Атина е свикана Първа балканска конференция за сътрудничество с участието на всички балкански страни. Българската делегация е водена от проф. Стефан Киров.\r\n1928 г.\r\nНа председателя на Съвета на Обществото на народите се връчва изложение-протест на добруджанските българи против румънските изстъпления в Южна Добруджа през септември.\r\n1927 г.\r\nВътрешната тракийска революционна организация се саморазпуска под натиска на властите и дейците ѝ учредяват Комитет за свободата на Тракия с председател Димитър Маджаров (Маришки) и подпредседател Константин Георгиев.\r\n1913 г.\r\nВ периода 4 - 12 октомври, по време на Балканската война, българската армия повторно завзема Малкотърновско и Свиленград.\r\n1901 г.\r\nТрети земеделски конгрес в София оформя окончателно БЗНС като политическа партия.\r\n1879 г.\r\nМитрополит Григорий Доростоло-Червенски предава духовната власт над Северна Добруджа на Румънската православна църква.\r\n1875 г.\r\nВисоката порта обнародва султански ферман, с който се дават нови гаранции за продължаване на реформите в Османската империя.\r\n1875 г.\r\nХристо Ботев подава писмено заявление, че напуска БРК.\r\n1874 г.\r\nИзлиза последният 52-ри брой на в. \"Независимост\". Поради финансови затруднения Любен Каравелов се принуждава да преустанови издаването на вестника.На тази дата са родени: \r\n1928 г.\r\nРоден е Рангел Петров Вълчанов – български режисьор и актьор. \r\n1920 г.\r\nРоден е Петър Незнакомов (псевдоним на Петър Димитров Димитров) - български писател. На тази дата умират:\r\n1980 г.\r\nУмира Васил Стефанов Попов – български писател белетрист. \r\nРаботи като редактор в сп. \"Наша родина\" (1954 г.), в-к \"Народна култура\" (1957-1958 г.), \"Литературен фронт\" (от 1973 г. завежда отдел \"Белетристика\"). Дебютира през 1951 г., но истинският му талант на разказвач проличава след 1956 г. и особено през 60-те години. За изготвянето на историческата справка на Агенция “Фокус” са използвани следните източници:", "date": "2017.10.12", "title": "Денят 12 октомври в българската история"}
{"url": "http://www.focus-news.net/news/2017/10/12/2445628/api-dvizhenieto-v-tunel-trayanovi-vrata-na-avtomagistrala-trakiya-shte-se-osashtestvyava-dvuposochno-v-trabata-za-plovdiv-zaradi-remontni-deynosti.html", "text": "От 9.30 до 15.00 часа днес движението в тунел „Траянови врата“ на автомагистрала „Тракия“ ще се осъществява двупосочно в тръбата за Пловдив. Това съобщиха от пресцентъра на Агенция \"Пътна инфраструктура\".\r\nВременната организация е за извършване на краткотрайни ремонтни дейности на осветлението в тунелната тръба в посока София. Необходимо е шофьорите да карат внимателно и със съобразена скорост, спазвайки пътната сигнализация.", "date": "2017.10.12", "title": "АПИ: Движението в тунел „Траянови врата“ на автомагистрала „Тракия“ ще се осъществява двупосочно в тръбата за Пловдив заради ремонтни дейности"}
{"url": "http://www.focus-news.net/news/2017/10/12/2445629/new-zealand-herald-dvama-balgari-sa-osadeni-na-osem-mesetsa-zatvor-v-nova-zelandiya.html", "text": "Двама българи са осъдени на осем месеца затвор в Нова Зеландия, заради обир на множество банкомати, пише местното издание New Zealand Herald. Неделчо Колев и Стоян Христов са пристигнали в страната на 20 април 2017 г., като използвайки копирани банкови карти са успели да откраднат 15 хил. долара, и са направили опит да изтеглят още 30 хил., но безуспешно. В процеса на кражбите, българите са били заснените неколкократно от охранителни камери. Колев е признал, че двамата получили голям брой клонирани карти от непознати, които им позволили да ги ползват, като в замяна задържат част от откраднатото. Служебният адвокат е обяснил, че това са „двама глупави младежи, забъркали се в нещо“, като е отказал излезе със защита в съда. \r\nДвамата ще бъдат депортирани обратно в България след като излежат присъдите си.  Цанко Цолов", "date": "2017.10.12", "title": "New Zealand Herald: Двама българи са осъдени на осем месеца затвор в Нова Зеландия"}
{"url": "http://www.focus-news.net/news/2017/10/12/2445630/sofiyski-rayonen-sad-shte-provede-zasedanie-po-deloto-koeto-elena-yoncheva-zavede-sreshtu-boyko-borisov-i-pp-gerb.html", "text": "От 10.00 часа в зала 34 на Софийски районен съд (СРС), бул. „Цар Борис III“ №54, ще бъде разгледано в открито съдебно заседание гражданско дело № 18039/17г. по описа на съда, съобщават от пресслужбата на Софийски градски съд. Делото е образувано по постъпила искова молба на Елена Йончева, с която срещу Бойко Борисов и Политическа партия ГЕРБ са предявени искове с правно основание чл. 45, ал. 1 и чл. 49, вр. чл. 45, ал. 1 Закона за задълженията и договорите, за солидарно плащане на сумата от 20 000 лева, представляваща обезщетение за претърпени неимуществени вреди, за които Йончева твърди, че са причинени от твърдения на Борисов, направени на 10 март 2017 г., в град Бургас и на 12 март 2017 г.Агенция „Фокус“ припомня: По време на водената предизборна кампания за предсрочните парламентарни избори, проведени на 26 март 2017 г., водачът на листата на „БСП за България” в Хасково Елена Йончева обяви, че ще съди лидерът на ГЕРБ Бойко Борисов за клевета. Повод за това решение бяха думите на Борисов: „Бяхме принудени да платим милиони за интервютата на Елена Йончева”, изречени във връзка с участието на Йончева в предизборно студио по Нова телевизия, където коментира, че съществуват злоупотреби на ГЕРБ при изграждането на оградата с югоизточната ни съседка и санирането на жилища.\r\n„Делян Добрев беше вдигнал ръце от Елена Йончева по телевизията. Вторият след нея санира блокове. Вторият след нея от БСП. Вторият след нея в Хасково санира блоковете там. И тя вика „крадете“. Ами краде! Спри го – той е втори, след теб в листата“, заяви Борисов в Бургас. \r\nОт своя страна Йончева обяви, че е силно разочарована от поведението на Борисов, „който си позволява да изрича лъжи и клевети“ по неин адрес и така петни журналистическата професия. Затова тя обяви, че ще потърси правата си в съда. Елена Йончева призовава българските адвокати, които не се страхуват от Бойко Борисов, да се свържат с нея. \r\nПо-късно лидерът на ГЕРБ написа в социалната мрежа „Фейсбук“, че с удоволствие ще участва в такъв съдебен процес. По думите му още по-компетентен от него е бившият финансов министър Симеон Дянков за финансовата част, както и шефовете на разузнавателните служби.", "date": "2017.10.12", "title": "Софийски районен съд ще проведе заседание по делото, което Елена Йончева заведе срещу Бойко Борисов и ПП ГЕРБ"}
{"url": "http://www.focus-news.net/news/2017/10/12/2445631/mvr-edin-e-zaginal-a-26-sa-raneni-pri-katastrofi-v-stranata-prez-izminaloto-denonoshtie.html", "text": "Един е загинал, а 26 са ранени при 18 тежки катастрофи в страната през изминалото денонощие. Това съобщиха от пресцентъра на МВР. Един от пострадалите е с опасност за живота. В столицата са станали 5 тежки и 167 леки пътни инцидента, при които са пострадали 5 души.\r\nОт началото на годината жертвите при катастрофи са 486, а  пострадалите - 6704.", "date": "2017.10.12", "title": "МВР: Един е загинал, а 26 са ранени при катастрофи в страната през изминалото денонощие"}
{"url": "http://www.focus-news.net/news/2017/10/12/2445632/v-sofiya-shte-se-provede-preskonferentsiya-za-rezultatite-ot-distantsionnoto-izmervane-na-emisiite-na-avtomobilite-v-grada.html", "text": "Резултатите от дистанционното измерване на емисиите на автомобилите в столицата ще бъдат представени в рамките на конференцията за качеството на въздуха – SOFAIR на 12 октомври. Това съобщиха от пресцентъра на Столична община. На пресконференцията, която ще започне в 9.30 часа, г-жа Жозефина де ла Фуенте от RSLab ще представи резултатите от дистанционното измерване на емисиите на автомобилите, което се проведе в София между 5 и 15 септември. През тези две седмици камерите за дистанционно отчитане смениха четири различни локации, които първоначално се пазеха в тайна, но поради големия интерес, по-късно бяха обявени на страницата на Зелена София във Facebook. Още в момента на преминаване, шофьорите имаха възможност да получат информация за нивото на техните емисии под формата на усмихнат или намръщен емотикон, който се изобразяваше на специално монтиран екран, встрани от пътното платно.\r\nЗа 14 дни екипът на испанската компания успя да засече емисиите на над 20 000 превозни средства и в рамките на конференцията, обработените резултати от измерването в София ще бъдат сравнени с тези от Мадрид и Барселона, а г-жа Фуенте ще разкаже за техните бъдещи проекти и за различните възможности за приложение на технологията.\r\nНа събитието ще присъстват кметът на София Йорданка Фандъкова, Министърът на околната среда и водите Нено Димов и Джордж Кремлис от Генерална дирекция \"Околна среда\" на ЕК.", "date": "2017.10.12", "title": "В София ще се проведе пресконференция за резултатите от дистанционното измерване на емисиите на автомобилите в града"}
{"url": "http://www.focus-news.net/news/2017/10/12/2445633/bchk-agresiya-humanizam-kino-e-mototo-na-festivala-na-chervenokrastkite-i-zdravni-filmi-tazi-godina.html", "text": "БЧК организира 17-и Международен фестивал на червенокръстки и здравни филми – Варна. Това съобщиха от пресцентъра на БЧК. Днес от 18.00 часа в хотел „Радуга“ на СОК „Камчия“ вицепрезидентът на Република България и патрон на Фестивала Илияна Йотова ще открие официално тазгодишната международна филмова надпревара.\r\nОрганизатори на Фестивала са Българският Червен кръст и Медицинският университет – Варна. Тази година той се провежда от 12 до 15 октомври под мотото „Агресия – хуманизъм – кино“. Освен прожекциите на състезаващите се игрални и документални филми от цял свят в програмата на Фестивала са включени Академия за документално кино и дискусии по темата с участието на доц. д-р Харалан Александров, журналистите и анализатори Тома Томов, Валери Найденов, Емил Спахийски и на писателя Михаил Вешим. \r\nХудожествен директор на Фестивала е проф. Божидар Манов, а председател на международното жури е известният италиански режисьор, сценарист и продуцент Беппе Чино. Сред гостите на Фестивала са любими български артисти и филмови дейци като Васил Михайлов, Филип Трифонов, Стоян Алексиев, Антон Радичев, Любен Чаталов, Орлин Павлов, Александра Сърчаджиева, Иван Ласкин, сценаристът Георги Мишев и много други.\r\nЗа участие в 17-и Международен фестивал във Варна пристигнаха и много чуждестранни гости – представители на Международния комитет на Червения кръст, на Международната федерация на Червения кръст и Червения полумесец, на Хърватски, Румънски и Италиански Червен кръст, на Турския и Иракския Червен полумесец. Гости на Фестивала са и режисьори и журналисти от Швеция, Иран, Кипър, Бразилия.\r\nЗа контакти и допълнителна информация: Илия Раев, директор на Фестивала, тел. 0888573435.", "date": "2017.10.12", "title": "БЧК: „Агресия – хуманизъм – кино“ е мотото на Фестивала на червенокръстките и здравни филми тази година"}
{"url": "http://www.focus-news.net/news/2017/10/12/2445634/sofiya-vavedena-e-vremenna-organizatsiya-na-dvizhenieto-vav-vrazka-s-remont-na-republikanski-pat-i-1-sofiya-pernik.html", "text": "Въведена е временна организация на движението във връзка с ремонт на републикански път I-1 София – Перник, съобщиха от пресцентъра на Столична община. От 00.00 часа тази сутрин до 24.00 часа на 13 октомври се забранява влизането на ППС по северното пътно платно на републикански път I-1 София – Перник, в участъка между кв. „Княжево“ и село Владая, от км 277+453 до км 277+610. Движението на ППС ще се извършва двупосочно в по една лента в посока по южното пътно платно на републикански път I-1, от км 277+453 до км 278+566.60.\r\nОт 00.00 часа на 14 октомври до 24.00 часа на 15 октомври се забранява влизането на ППС по северното пътно платно на републикански път I-1 София – Перник, в участъка между кв. „Княжево“ и село Владая, от км 277+295 до км 277+453. Движението на ППС ще се извършва по южното пътно платно на републикански път I-1 в работния участък, като същото се регулира с преносима светофарна уредба.\r\nОт 00.00 часа на 16 октомври до 24.00 часа на 16 октомври се забранява влизането на ППС по северното пътно платно на републикански път I-1 София – Перник, в участъка между кв. „Княжево“ и село Владая, от км 277+153 до км 277+295. Движението на ППС ще се извършва по южното пътно платно на републикански път I-1 в работния участък, като същото се регулира с преносима светофарна уредба.\r\nОт 00.00 часа на 17 октомври до 24.00 часа на 17 октомври се забранява влизането на ППС по южното пътно платно на републикански път I-1 София – Перник, в участъка между кв. „Княжево“ и село Владая, от км 277+295 до км 277+453. Движението на ППС ще се извършва по северното пътно платно на републикански път I-1 в работния участък, като същото се регулира с преносима светофарна уредба.", "date": "2017.10.12", "title": "София: Въведена е временна организация на движението във връзка с ремонт на републикански път I-1 София – Перник"}
{"url": "http://www.focus-news.net/news/2017/10/12/2445635/burgas-v-grada-shte-se-provede-initsiativata-metal-za-smet-vklyuchvashta-kontserti-i-sabitiya-za-pochistvane-na-otpadatsi-v-8-balgarski-grada.html", "text": "Започва третото издание на турнето “Метъл за Смет”, което се превръща в традиция за група GRIMAZE. Това съобщиха от пресцентъра на Община Бургас. Турнето ще включва концерти и събития за почистване на отпадъци в 8 града, сред останалите градове са: Русе, Пловдив, Варна, Стара Загора, Плевен, Шумен и София. Идеята за турнетата тръгва от инициативата “Да Живеем в Чистота”, която GRIMAZE започват като страничка във фейсбук, където качват снимки от почиствания, които правят, пътувайки като група. Постепенно стотици други хора започват да пращат собствени снимки и инициативата събира над 7 000 последователя и успява да изчисти над 280 000 литра отпадъци от природата. В един момент идеята за турнетата “МЕТЪЛ ЗА СМЕТ” идва натурално, защото хората, които подкрепят инициативата, започват да пращат запитвания за организирани съвместни почиствания. Днес ще се проведе концерт в БАР БЕЗ ИМЕ - Бургас от 22.00 заедно с Infected Rain. На 13 октомври ще се състои почистване от 12.00 на плажната ивица, започваща от Сакса Бийч, в посока Солниците. Срещата е на паркинга на капаните в 12.00.", "date": "2017.10.12", "title": "Бургас: В града ще се проведе инициативата “Метъл за Смет”, включваща концерти и събития за почистване на отпадъци в 8 български града"}
{"url": "http://www.focus-news.net/news/2017/10/12/2445636/denyat-12-oktomvri-v-svetovnata-istoriya.html", "text": ": На този ден през 1285 г. 180 евреи са изгорени живи в Мюнхен, след като отказват да бъдат кръстени. \r\nТеодор Рузвелт официално преименува Изпълнителния дом на Белия дом на този ден през 1901 г. На следващата година започва реконструкцията и обзавеждането на самата сграда. Построени са нови офиси за президента и също така допълнително западно крило. До края на годината плановете са реализирани под ръководството на архитектите: Макким, Миид и Уайт.\r\nПрез 1992 г. земетресение с магнитуд 5.8-ма степен по Рихтер предизвиква мащабни разрушения на територията на Кайро. Бедствието убива 552 души, ранява 6500, а щетите са за над 600 милиона долара. Около 80 големи сгради се срутват. Трусът продължава една минута и е усетен на 425 километра в Йерусалим.\r\n2015 г.\r\nНобеловата награда за икономика за 2015 година се присъжда на Ангъс Дийтън за проучвания на моделите на потребление.\r\n2014 г.\r\nВъв Федерация Босна и Херцеговина се провеждат парламентарни избори.\r\n2013 г.\r\nКатастрофа в Перу причинява смъртта на 50 човека.\r\n2012 г.\r\nНобеловата награда за мир е присъдена на Европейския съюз за шест десетилетия защита правата на човека.\r\n2011 г.\r\nПо данни на Съвета по правата на човека към ООН жертвите на вълненията в Сирия надхвърлят 3 хиляди, като сред тях има и 200 деца. Към 6 октомври жертвите са 2900. Загиналите сътрудници на специалните служби са над 1000.\r\n2005 г.\r\nКитай изстрелва втория си пилотиран космически апарат - Шънджоу 6, на борда на който се намират астронавтите Фей Дзюнлун и Ние Хайшън.\r\n2002 г.\r\nТерористи взривяват две бомби в нощен клуб в курортния град Кута на остров Бали, като убиват 202-ма и раняват 209 предимно чуждестранни туристи. Атентатът е един от най-кървавите на индонезийска територия. Мнозинството от туристите са австралийци, а една пета от загиналите са индонезийци.\r\n2000 г.\r\nВ Аден, Йемен терористи взривяват лодка, пълна с експлозиви, в близост до USS Cole. Убиват 19 моряци и раняват 37 души.\r\n1992 г.\r\nЗеметресение с магнитуд 5.8-ма степен по Рихтер предизвиква мащабни разрушения на територията на Кайро. Бедствието убива 552 души, ранява 6500, а щетите са за над 600 милиона долара. Около 80 големи сгради се срутват. Трусът продължава една минута и е усетен на 425 километра в Йерусалим.\r\n1986 г.\r\nСрещата в Рейкявик между Роналд Рейган и Михаил Горбачов приключва без споразумение за контрол върху въоръженията.\r\n1984 г.\r\nПетима души са убити от бомба на Ирландската републиканска армия (ИРА) в Брайтън на конференция на английските консерватори.\r\n1973 г.\r\nХуан Перон е избран за президент на Аржентина, а вицепрезидент става жена му Исабел.\r\nХуан Доминго Перон е роден през 1895 г. Президент е на Аржентина в периода 1946-1955 г. и 1973-1974 г. \r\n1968 г.\r\nЕкваториална Гвинея получава независимостта си след 190 години испанско управление. \r\n1964 г.\r\nСССР изстрелва \"Восход-1\" – първият в света космически кораб с повече от един човек на борда. Екипажът е Владимир Комаров, Константин Феоктистов и Борис Егоров.\r\n1962 г.\r\nУстановени са дипломатически отношения с Алжирската демократична република.\r\n1944 г.\r\nАтина, столицата на Гърция, е освободена от фашистка окупация по време на Втората световна война (1939-1945 г.).\r\n1901 г.\r\nТеодор Рузвелт официално преименува “Изпълнителния дом” на “Белия дом”.\r\n1886 г.\r\nУраганът “Индианола” и приливни вълни убиват 250 души, и разрушават едноименния град в Тексас. Това е един от най-силните урагани връхлитал Щатите.\r\n1875 г.\r\nВисоката порта обнародва султански ферман, с който се дават нови гаранции за продължаване на реформите в Османската империя.\r\n1860 г.\r\nБритански и френски войски окупират Пекин, Китай, като опожаряват Летния дворец. \r\n1810 г.\r\nКронпринцът на Бавария Лудвиг се жени за принцеса Тереза Саксонска Хилдбургхаузен. Събитието се превръща в ежегоден празник на бирата, известен днес като Октоберфест.\r\n1771 г.\r\nВ Санкт Петербург е роден Михаил Андреевич Милорадович – руски генерал. Главен подбудител за опожаряването на Москва през 1812 г., извършено, за да не падне градът в ръцете на Наполеон I Бонапарт. \r\n1492 г.\r\nЕкспедицията на Христофор Колумб достига за първи път Новия свят - след 33-дневно плаване корабите му достигат Бахамските острови. До края на дните си Колумб вярва, че е осъществил мечтата си да открие път към Индия, пътувайки в западна посока.\r\n1428 г.\r\nАнглийската армия започва обсадата на Орлеан по време на Стогодишната война. Продължилата седем месеца обсада на града бележи повратната точка във войната между Франция и Англия и прославя името на Жана д'Арк (известна още като Орлеанската дева).\r\n1285 г.\r\n180 евреи са изгорени живи в Мюнхен, след като отказват да бъдат кръстени.На тази дата са родени: \r\n1935 г.\r\nРоден е Лучано Павароти – италиански оперен певец, тенор. \r\n1896 г.\r\nРоден е Еудженио Монтале – италиански поет и литературен критик, представител на литературно течение херметизъм.\r\n1798 г.\r\nРоден е Педро I – бразилски император от 1822 до 1831 г. (през 1821-1822 г. регент). Под натиска на движението за независимост през 1822 г. обявява Бразилия за независима от Португалия конституционна монархия. На тази дата умират:  \r\n2011 г.\r\nУмира Денис Ричи.\r\nТой е създателят на програмния език С, както и един от ключовите разработчици на операционната система Unix. Езикът С е в основата на такива разпространени програмни езици като C++, Java, C#, Objective-C, Perl, Python и PHP. На базата на Unix е създадена операционната система Mac OS X, използвана в компютрите на Apple. Под влияние на Unix е създадена и операционната система Linux.\r\n1997 г.\r\nУмира Джон Денвър (псевдоним на Джон Хенри Дойчендорф) – един от популярните кънтри певци в САЩ през 70-те години. \r\n1912 г.\r\nУмира Ото Крюмел в Кьолн – германски океанограф. Роден е на 8 юли 1854 г. в Есен. Автор е на класификация за подразделението на Световния океан, основаваща се на морфологически и хидрологически признаци.\r\n1870 г.\r\nУмира Робърт Едуард Лий – американски военачалник, генерал. Командва армията на Конфедерацията (12-те южни щата) по време на Гражданската война в САЩ (1861-1865 г.). За изготвянето на историческата справка на Агенция “Фокус” са използвани следните източници:", "date": "2017.10.12", "title": "Денят 12 октомври в световната история"}
{"url": "http://www.focus-news.net/news/2017/10/12/2445637/faz-v-hanover-be-obezvredena-bomba-ot-vtorata-svetovna-voyna.html", "text": "В късните часове на сряда в столицата на провинция Долна Саксония бе обезвреден снаряд от Втората световна война, съобщава германският национален ежедневник Die Frankfurter Allgemeine Zeitung. \r\nОбезвреждането продължи около половин час и приключи малко преди полунощ. След това на близо 10 хил. души, евакуирани от района от съображения за сигурност, бе позволено да се завърнат по домовете си. \r\nОт редакцията обръщат внимание, че процедурата по обезвреждането на бомбата е приключила около час по-рано от предвиденото. Тереза Герова", "date": "2017.10.12", "title": "FAZ: В Хановер бе обезвредена бомба от Втората световна война"}
{"url": "http://www.focus-news.net/news/2017/10/12/2445638/elena-yoncheva-bsp-ne-sam-vzimala-pari-ot-darzhavata-pod-nikakva-forma-za-moite-filmi.html", "text": "Не съм взимала пари от държавата под никаква форма за моите филми. Това каза депутатът от ПГ на „БСП за България“ Елена Йончева в интервю за предаването „Тази сутрин“ по бТВ.\r\n„Днес започва делото срещу Бойко Борисов, но искам да кажа, че това не е просто дело срещу двама души. Г-н Борисов като министър-председател и лидер на най-голямата политическа партия отправи клевети към мен по време на предизборната кампания и поради тази причина аз го съдя“, каза Йончева и обясни, че става дума за това, че държавата е платила милиони за нейни филми и че тя се е възползвала от своето положение като човек, който е бил до тогавашният министър-председател Сергей Станишев. \r\n„Искам да кажа, че в своята журналистическа практика съм направила над 50 документални филма. По времето на управлението на г-н Станишев между 2005 и 2009 г. съм направила 4 филма и от държавата не съм взимала пари под никаква форма“, обясни тя.\r\nПо думите й това се случва, след като в телевизионен дебат казала, че ГЕРБ краде от санирането и че българската ограда на границата се прескача със стълби. „След като имаше този диспут, г-н Борисов каза следното: „Туй лице, което си позволява  за ГЕРБ да каже, че краде и ако си позволи да каже още една дума, ще си позволя да кажа как бяхме принудени милиони да платим за нея“. Нямам нищо общо с платени независимо за какво пари, никога не съм кандидатствала за държавни субсидии или някакви държавни бюджети. От страна на г-н Борисов и неговият адвокат Марин Марковски отговорът е, че г-н Борисов не е имал предвид мен. Това лично мен изключително много ме изненадва, защото той споменава моето име. Всъщност най-интересно е, че г-н Марковски казва, че по време на политическа кампания може да се лъже и да се злепоставят хора и това е нормално“, каза Йончева и обясни, че всичките пари от делото ще даде за благотворителност.", "date": "2017.10.12", "title": "Елена Йончева, БСП: Не съм взимала пари от държавата под никаква форма за моите филми"}
{"url": "http://www.focus-news.net/news/2017/10/12/2445639/haskovo-8-uchenitsi-shte-uchastvat-v-initsiativata-menidzhar-za-edin-den-koyato-shte-se-provede-v-obshtinata.html", "text": "8 ученици ще влязат в ролята на кмет, зам.-кмет и директори на дирекции и общински предприятия днес в Община Хасково. Това съобщиха от пресцентъра на Общината. Те участват в инициативата на „Джуниър ачийвмънт“ - „Мениджър за един ден“, за която са изпратили мотивационни писма, с които кандидатстват за определена длъжност. Днес в 9.00 часа учениците ще бъдат посрещнати от кмета Добри Беливанов, зам.-кмета Велин Балкански и директорите на дирекции в залата на втория етаж на Общината. Освен кмет и зам.-кмет ученици ще заемат местата на директорите на „Общинска данъчна дирекция“, „Администрация и правно нормативно обслужване“, „Архитектура градоустройство строителство и инвестиции“, „Хуманитарни дейности и обслужване на населението“, „Икономика и стопански дейности“, „Управление на общинска собственост“ и ОП „Туристически информационен център“. \r\nОбщина Хасково взе участие в инициативата и миналата година.", "date": "2017.10.12", "title": "Хасково: 8 ученици ще участват в инициативата „Мениджър за един ден“, която ще се проведе в Общината"}
{"url": "http://www.focus-news.net/news/2017/10/12/2445640/ivan-iliev-stolichen-obshtinski-savet-tekstat-za-upotrebata-na-alkohol-v-parka-v-novata-naredba-za-red-v-sofiya-mozhe-da-se-okazhe-izlishen.html", "text": "Текстът за употребата на алкохол в парка в Новата наредба за ред в София може да се окаже излишен. Това каза в сутрешния блок „Добро утро, България“ на Радио „Фокус“ Иван Илиев, председател на постоянната комисия по обществен ред и сигурност в Столичния общински съвет. Той уточни, че санкциите имат за цел да дисциплинират гражданите, т.е. да не се допуска презентирането на едно или друго нарушение. Иван Илиев изброи и някои от конкретни текстове, които се различават от настоящата наредба. “Един от важните текстове, това е шумът. Лятото има много жалби и за да стигнем до този проект на наредба работихме в работна група почти цялата 2016 година. Мога да отбележа и още няколко неща – забраняват се в сгради етажна собственост, шумни увеселителни прояви от 22.00 до 08.00 часа, също така осигуряваме интервали за почивка на гражданите от 14.00 до 16.00 часа. Същото е и със свиренето на музикални инструменти и различни други форми на пеене и обучение, които текстове ги има и в сегашната наредба, но просто сме ги прецизирали. За много дискутирания текст за алкохолни напитки, които водят до нарушаване на обществения ред и спокойствието на гражданите, направихме няколко консултации предишните дни и с юрист, може би този текст ще се окаже излишен”, уточни Иван Илиев. \r\nТой каза още, че на 19 октомври ще бъде проведено обществено обсъждане на текста за алкохола, като причинител на обществения ред, който е различен от новата наредба. “Разнопосочни са мненията на хората за наредбата\", коментира още Илиев.", "date": "2017.10.12", "title": "Иван Илиев, Столичен общински съвет: Текстът за употребата на алкохол в парка в Новата наредба за ред в София може да се окаже излишен"}
{"url": "http://www.focus-news.net/news/2017/10/12/2445641/pregled-na-osnovnite-temi-v-dobrudzhanskiya-pechat.html", "text": "„Осъдиха 19 иракчани за незаконно преминаване на границата“ е водещо заглавие на вестник „Нова добруджанска трибуна“. Условни наказания „лишаване от свобода“ за срок от 10 месеца с 3-годишен изпитателен срок, както и глоби от 200 лв., са получили 19 иракски граждани, след като Районният съд в Генерал Тошево е одобрил споразуменията, сключени между чужденците, техните защитници и прокуратурата. Подсъдимите - 9 жени и 10 мъже, са се признали за виновни в това, че на 18 август тази година в землището на село Росица, община Генерал Тошево, в района на 244 и 245 гранични пирамиди, са излезли през границата на страната без разрешение на надлежните органи на властта. „Над 400 души в подписка против добива на шистов газ“, съобщава изданието. В подписката е посочено, че гражданите не желаят Добруджа да бъде отровена при фракинг, подпалване на въглищни пластове и други дейности, които замърсяват природата, без значение коя фирма би спечелила. Подписката ще бъде внесена за разглеждане в Общинския съвет на Генерал Тошево и ще бъде адресирана до съответните ресорни министерства. „Инициатор на форума „Добрич в бъдеще време“ с отличие от Сдружението на общините. Пламен Пеев от Добрич ще получи престижната награда „Активни граждани“ от Националното сдружение на общините в категорията големи общини. Отличието ще бъде връчено в рамките на Годишната среща на местните власти в курортен комплекс „Албена“ на 16 октомври. По време на форума са обсъдени идеи за бъдещето на Добрич, които са от важно обществено значение и могат да допринесат за ангажиране на повече граждани. \r\n„Местните власти се събират на традиционната си Годишна среща“, съобщава на първа страница другият регионален вестник „Добруджанска трибуна“. Домакин е курортният комплекс „Албена“. Форумът ще се проведе от 15 до 17 октомври. В него участват повече от 900 общински лидери. Програмата на форума е организирана в четири панела. Първият ще се състои на 15-ти. Обявен е за общодържавно издирване 31-годишен мъж от Добрич, съобщава изданието. Велин Михайлов за втори път не се е явил в съда. Окръжният съд в Добрич го е обявил за общодържавно издирване заради разпространение на наркотици. Съдът е изменил мярката от „парична гаранция“ в „задържане под стража“. Денят на българската община ще бъде отбелязан днес в Добрич с младежка инициатива „Мениджър за един ден“ и поднасяне на цветя на барелефа на първия кмет на добруджанския град след Освобождението Стефан Баев.", "date": "2017.10.12", "title": "Преглед на основните теми в добруджанския печат"}
{"url": "http://www.focus-news.net/news/2017/10/12/2445642/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството. Във връзка с подмяна на спирателен кран зад бл. 605, жк. „Люлин“ 6, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: блокове: 601, 602, 603, 604, 605, 606, 609, 662 и ул. 605-та от бул. „Джавахарлал Неру“ до ул. „Полк. Никола Попов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на бл. 605.\r\nВъв връзка с монтаж на спирателен кран на ул. „Георги Дражев“, жк. „Люлин“ 3, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: блокове: 328,329, 329А, 330, бул. „Панчо Владигеров“ от бул. „Захари Стоянов“ до ул. „301-ва“, ул. „Георги Дражев“ от бул. „Захари Стоянов“ до ул. „301-ва“ и бивш кооперативен пазар. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на бл. 330.\r\nВъв връзка с подмяна на спирателен кран на Алея „Ален мак“, кв. „Кремиковци“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Белите брези“, Алея „Ален мак“, ул. „Райна Княгиня“, ул. „Странджата“, ул. „Княз Борис“, ул. „Св. Св. Кирил и Методий“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: Алея „Ален мак“ и Алея „Горски път“.\r\nВъв връзка с демонтаж на спирателен кран на бул. „Патриарх Евтимий“, Център, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: по бул. „Патриарх Евтимий“ от ул. „Проф. Фритьоф Нансен“ до ул. „Георги С. Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на бл. 330.\r\nВъв връзка с подмяна на сградно водопроводно отклонение на ул. „Ален мак“, кв. „Горубляне“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Ален мак“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ален мак“ №5. \r\nВъв връзка с изграждане на сградно водопроводно отклонение на ул. „Джон Атанасов“, кв. „Кръстова вада“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Джон Атанасов“, бул. “Черни връх“ №102А и №102Б и ул. „Ген. Колев“ №2А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Джон Атанасов“ №4. \r\nВъв връзка с подмяна и монтаж на спирателни кранове на ул. „Урвич“, с. Железница, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Стамболова река“, ул. „Ведена“, ул. „Урвич“, ул. „Дъбова гора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ведена“ ъгъла с ул. „Урвич“.\r\nВъв връзка с подмяна на сградно водопроводно отклонение на ул. „Просвета“, с. Чепинци, се налага спиране на водоподаването от 9:30 до 14:30 часа на клиентите на „Софийска вода”, живеещи в района на: ул. „Отечество“, ул. „Читалищна“, ул. „Старата ливада“, ул. „Зора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Просвета“ ъгъла с ул. „Стара планина“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/12/2445643/der-spiegel-es-othvarli-vazmozhnostta-za-predogovaryaneto-na-sporazumenieto-za-yadrenata-programa-na-iran.html", "text": "Европейският съюз призова американския президент Доналд Тръмп да не прекратява едностранно споразумението за ядрената програма на Иран, а да се придържа към него, пише германското издание Der Spiegel.\r\n„Очакваме, че докато Иран изпълнява споразумението, всички останали ангажирани страни също ще го спазват\", заяви генералният секретар на Европейската служба за външна дейност (ЕСВД) Хелга Шмид.\r\nСамият германски дипломат е участвала в дългосрочните преговори за постигането на ядрената сделка с Техеран. Поради тази причина тя се противопостави на предоговарянето му.  „Не бива да се забравя, че това е споразумение е за неразпространение на ядреното оръжие и изцяло изпълни предназначението си, следователно не е необходимо да бъде предоговаряно”, подчерта Шмид.\r\nТръмп многократно критикува иранските ракетни тестове и ролята на Техеран в страни като Сирия и Йемен. Шмид призна, че ядрената сделка не урежда регионалните конфликти. „Има големи проблеми, като непоносимото положение в Сирия и Йемен, но ние се опитваме да ги решим в други форуми\", обясни дипломатът.\r\nТя отправи предупреждения за опасностите от ескалирането на ситуацията. „Вече имаме ядрена криза със Северна Корея, нямаме нужда от втора ядрена криза в Близкия изток\". Според Шмид има опасност от „надпревара за ядрено въоръжение\" в региона: „Това ще го направи още по-опасен -  за всички нас\". Споразумението с Техеран е „резултат от 12-годишни преговори при невинаги прости обстоятелства\", припомни  Шмид. Но то е направило света по-безопасен и елиминира „източник на опасност от неконтролирано ядрено разпространение\".\r\nОчаква се в четвъртък държавният глава на САЩ да обяви официално решението си дали Вашингтон ще се оттегли от споразумението между световните сили и Иран.Тереза Герова", "date": "2017.10.12", "title": "Der Spiegel: ЕС отхвърли възможността за предоговарянето на споразумението за ядрената програма на Иран"}
{"url": "http://www.focus-news.net/news/2017/10/12/2445644/smolyan-za-poredna-godina-obshtinata-shte-bade-domakin-na-initsiativata-menidzhar-za-edin-den.html", "text": "За поредна година Община Смолян ще бъде домакин на инициативата „Мениджър за един ден”, съобщиха от пресцентъра на Община Смолян. Днес ученици от ОУ „Юрий Гагарин” и ППМГ „Васил Левски” ще имат възможност да съпреживеят един реален работен ден от управлението на общинската администрация. От 9.00 до 13.00 часа младите хора ще заемат ключови постове - на кмет, заместник-кметове, секретар, директори на дирекции и ще ръководят Община Смолян. От 13.00 часа в зала 247 ще се проведе брифинг с участието на младите хора, ръководили местната общинска администрация, които ще споделят какво е усещането да си на ръководен пост, макар и за един ден. \r\n“Мениджър за един ден” е сред най-популярните инициативи на Джуниър Ачийвмънт България. Тя се провежда ежегодно в над 100 държави по целия свят. В нея винаги се включват, както висши държавни управници, така и утвърдени мениджъри от всички сфери на бизнеса и обществения живот. \r\nИнициативата „Мениджър за един ден” се организира за шестнадесета поредна година от фондация „Джуниър Ачийвмънт България”. Мисията на фондацията е да подготвя младите хора за успешното им реализиране на все по-конкурентния пазар на труда и превръщането им във финансово грамотни и социално отговорни бизнес лидери.", "date": "2017.10.12", "title": "Смолян: За поредна година Общината ще бъде домакин на инициативата „Мениджър за един ден”"}
{"url": "http://www.focus-news.net/news/2017/10/12/2445645/elena-yoncheva-bsp-gd-granichna-politsiya-e-promenila-proekta-za-ogradata-na-balgaro-turskata-granitsa-a-nyama-pravo-na-tova.html", "text": "ГД „Гранична полиция“ е променила проекта за оградата на българо-турската граница, а няма право на това. Това каза депутатът от ПГ на „БСП за България“ Елена Йончева в интервю за предаването „Тази сутрин“ по бТВ.\r\n„Проблемът с оградата има няколко пласта, но имаме съмнения за корупционни практики. Какъв е казусът? На вас ви дават едни пари да направите къща, а вие правите ограда. Ние внесохме сигнал в прокуратурата и ДАНС с документи и в момента те се разглеждат“, каза Йончева и обясни, че в единият документ се казва, че ГД „Гранична полиция“ е променила проекта с оградата, като е изпратила писмо до областните управители и така оградата става от двуредова в едноредова. „Това е в нарушение, защото ГД „Гранична полиция“ няма право да променя строежа на оградата. Това е единият пласт на нарушението. Трябва да знаем, че тази ограда не е направена, за да спира мигрантите, а за да ги възпрепятства, но тя не го прави защото голяма част от нея се минава със стълба за минути“, каза Йончева.", "date": "2017.10.12", "title": "Елена Йончева, БСП: ГД „Гранична полиция“ е променила проекта за оградата на българо-турската граница, а няма право на това"}
{"url": "http://www.focus-news.net/news/2017/10/12/2445646/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2017.10.12", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/10/12/2445647/pregled-na-osnovnite-temi-v-starozagorskiya-pechat.html", "text": "“Фениксът \"литна\", но не към топлите страни” е водещо заглавие от страниците на вестник „Старозагорски новини“. Птицата Феникс, символ на опожарявана и възкръснала Стара Загора, която беше монтирана по идея на Ротари клуб през 2012 година в центъра на Стара Загора, вчера отлетя... Временно, до завършването на проекта за реконструкцията и обновяването на площадното пространство и ларгото, което трябва да се случи в рамките на следващите 270 дни. Произведението на изкуството, работа на скулптора Красимир Зарков, беше прибрано в склад под погледите на представители на местната ротарианска организация, които наскоро дадоха съгласието си за демонтажа и преместването на паметния знак. Мощна техника разби стоманобетонния пилон, на който има плоча с изписани осемте имена на града през хилядолетията. Тя също ще бъде демонтирана и върната обратно след време, уточниха изпълнителите на проекта от ДЗЗД \"Красива Стара Загора\". В сряда бяха извадени заедно с корените и няколко от старите дървета на площада, сред тях е и борчето, засадено с идея да бъде ползвано като жива коледна елха преди 10 години. Част от дърветата са изсъхнали и ще бъдат заменени с други догодина, останалите ще бъдат върнати обратно на финала, увериха следящите за процеса еколози.\r\n“За разлика от софийските журналисти: Ние знаем кой опразни столовете ни!” е друго заглавие от страниците на ежедневника. С празни столове, символизиращи незаетите по финансови причини журналистически места, вестник \"Старозагорски новини\" участва вчера в контрапротест на софийския. За разлика от столичните журналисти, “Старозагорски новини“ не издигна лозунга \"КОЙ опразни стола\", тъй като столовете на регионалните медии са празни, защото те не получават нито стотинка от милионите публични средства, разпределени сред няколко национални телевизии. Затова и посланието на “Старозагорски новини“ е кратко и ясно - публичният ресурс да бъде разпределен 50:50% между национални и регионални медии!\r\n“Задържаният за убийство в Гърция казанлъшки полицай признал вината си”, пише още изданието. Задържаният по обвинение, че е организирал и извършил убийството на 62-годишния кардиолог д-р Христодоло Каландзакис полицай Красимир Карчев се е признал за виновен пред съда в гръцкия град Неаполи, съобщиха електронните медии на остров Крит в сряда. Те се позовават на преводача, който е присъствал по време на процеса относно мярката за неотклонение на българина и неговата съучастничка - казанлъчанката Десислава Говедарова. Същото е потвърдил и служебният защитник на двамата Янис Манделенис, който е уточнил, че Карчев е поел цялата вина за убийството. Мъжът е заявил, че на 14 август е получил заплашително писмо от д-р Каландзакис и това го е мотивирало да организира засадата и стрелбата на 7 октомври по пътя за село Йерапетра. Карчев е отрекъл 3-годишното момченце на Десислава и критския медик да е негово, връзката му със съпругата на кардиолога била след раждането на детето. До излизането на съдебното решение за мярката Карчев и Говедарова са приведени в затвора \"Коридалос\", който се намира в едноименното предградие на Атина. Междувременно се появиха и публикации, според които майката на Десислава, 70-годишната Иванка Говедарова, била сключила брак с учител от Гърция, който се развел заради нея. Преди малко повече от месец възрастният мъж починал и нашенката се явявала негова наследница. От кметството на село Копринка, където Говедарова е адресно регистрирана, отрекоха да имат официално информация за промяна на семейното й положение. \r\n“Осветиха приватизатори на общински дружества в Стара Загора с принадлежност към ДС” е друго заглавие от страниците на вестника. Комисията по досиетата разкри принадлежността към Държавна сигурност на двама от приватизаторите на общински дружества в Стара Загора - \"Чистота\" ЕООД (общинската фирма, която извършваше сметопочистването и сметоизвозването на общината), и на \"Заводски строител\" ЕООД. Раздържавяването на двете общински дружества се случи през 1998 г. с решение на тогавашния Общински съвет. Преди това - през 1996-97 г. бяха приватизирани още пет общински фирми, а последната приватизационна сделка беше реализирана през 2007 г. на \"Автобусни превози\" ЕООД. Публикуваното на 10 октомври т.г. решение на Комисията по досиетата сочи, че и двамата приватизатори на общинските дружества преди това са били техни управители. Единият от тях е Петко Влаев - управител на общинското дружество \"Чистота\" ЕООД, а впоследствие - член на Управителния орган на фирмата-купувач \"Еко-Зара\" ООД. Според откритите документи от ръководилия го щатен служител, лично дело, както и собственоръчно написана и подписана от Влаев декларация, той е сътрудничил на III-IV-VII управление на ДС като агент под псевдонима \"Найденов\". Вторият, осветен от Комисията по досиетата, е Стефан Стефанов - управител на общинското дружество \"Загорски строител\" ЕООД, а впоследствие - член на Управителния орган на фирмата-приватизатор \"Загорски строител 97\" ООД. За него са открити документи, че е бил информатор на ДС и съдържател на явочна квартира под псевдонимите \"Кичук\" и \"Явор\". Все още обаче Комисията по досиетата не е обявила агентите на ДС, приватизирали българските задгранични дружества и големите държавни предприятия, което и е причината 28 години след демократичните промени все още да няма яснота, дали Държавна сигурност стои в основата на трансформирането на държавния капитал в частен.", "date": "2017.10.12", "title": "Преглед на основните теми в старозагорския печат"}
{"url": "http://www.focus-news.net/news/2017/10/12/2445648/dobrich-obshtinata-shte-posveti-uchastieto-na-mladite-hora-ot-initsiativata-menidzhar-za-edin-den-na-denya-na-balgarskata-obshtina.html", "text": "Община Добрич ще посвети участието на младите хора от инициативата „Мениджър за един ден“ на Джуниър Ачийвмънт България на Деня на българската община, който отбелязваме днес – 12 октомври. Това съобщиха от пресцентъра на Община Добрич. Активните и обществено ангажирани младежи ще имат възможността да се запознаят с функциите на местната власт и как тя работи с гражданите. В ролята на кмет ще влезе Стефани Маринова, която първа заяви своето желание за участие в креативната инициатива и с радост прие новината, че е одобрена. Тя е ученичка в Профилираната гимназия по туризъм и предприемачество „Райко Цончев“. Редом с нея за зам.–кметове ще се представят Грациела Великова от СУ „Любен Каравелов“, Наско Николов, Тодор Николушев от същото училище и Ейнджъл Петрова от Профилираната гимназия по туризъм и предприемачество „Райко Цончев“. В продължение на един ден младите хора ще участват в реалния процес на вземане на решения, свързани с различни сфери като икономическо развитие и европейски фондове, устройство на територията, финанси и общинска собственост и хуманитарни дейности. Това ще допринесе за обогатяване на техните познания и ще ги подготви за реалния живот.  \r\nПо традиция в Деня на българската община в 12.00 часа ще бъдат поднесени цветя на барелефа на първия кмет на Добрич след Освобождението Стефан Баев.", "date": "2017.10.12", "title": "Добрич: Общината ще посвети участието на младите хора от инициативата „Мениджър за един ден“ на Деня на българската община"}
{"url": "http://www.focus-news.net/news/2017/10/12/2445649/prokuror-rumyana-arnaudova-na-zadarzhaniya-politseyski-sluzhitel-v-plovdiv-shte-bade-povdignato-obvinenie-za-podkup.html", "text": "На задържания полицейски служител в Пловдив ще бъде повдигнато обвинение за подкуп в рамките на днешния ден. Това каза говорителят на главния прокурор Румяна Арнаудова в предаването „Здравей, България“ по Нова телевизия във връзка с ареста на служител на районно полицейско управление в Пловдив Стоян Павлов, затова, че е участвал в схема за телефонни измами.\r\n“В момента това разследване се ръководи от Окръжна прокуратура-Пловдив и колегите имат намерение в рамките на днешния ден да повдигнат обвинение и да задържат полицейския служител в рамките на 72 часа по обвинение за подкуп. На този етап мога да кажа само, че лицето има съпричастност към телефонни измами и e било връзка с лица, които са извършвали такива действия. Подробности по случая ще има по-късно днес“, каза Арнаудова.", "date": "2017.10.12", "title": "Прокурор Румяна Арнаудова: На задържания полицейски служител в Пловдив ще бъде повдигнато обвинение за подкуп"}
{"url": "http://www.focus-news.net/news/2017/10/12/2445650/el-pais-mariano-rahoy-e-otvoren-za-dialog-s-kataluntsite-no-samo-pri-opredeleni-usloviya.html", "text": "Министър-председателят на Испания Мариано Рахой увери, че е отворен за диалог с каталунците и дори се съгласи да бъде разгледана възможността за конституционна реформа, но само ако регионалното правителство в Барселона отстъпи от „отцепнишките“ си закони, пише националният ежедневник El Pais.\r\n\"Демокрацията не може да бъде упражнявана извън правилата; където тези правила се нарушават, там демокрацията не съществува. Да гласувате против демокрацията или извън нея не е демокрация\", подчерта испанският премиер.\r\nИспанска социалистическа работническа партия (ИСРП) и центристката „Граждани“ подкрепиха правителствената позиция за спазване на конституционната рамка. От „Подемос“ настояха за провеждане на законен референдум, който веднъж завинаги да покаже дали каталунците искат или не независимост.\r\n„Нямам деца, но бих искал да имам, и ако това се случи, нека те да познават тази Испания, в чиито състав влиза и Каталуния. Не прилагайте член 155 от Конституцията, действайте като лидер на правителството и спрете разпадането на Испания“,  бе призивът към Рахой, отправен от председателят на „Подемос“ Пабло Иглесиас.Тереза Герова", "date": "2017.10.12", "title": "El Pais: Мариано Рахой е отворен за диалог с каталунците – но само при определени условия"}
{"url": "http://www.focus-news.net/news/2017/10/12/2445651/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Варна Димитър Колев и Калин Калевски ще се срещнат с граждани днес и утре (13 октомври). Това съобщиха от пресцентъра на ПП ГЕРБ. Приемният ден Димитър Колев е днес, а на Калин Калевски – на 13 октомври. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.", "date": "2017.10.12", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2017/10/12/2445652/press-tv-nay-malko-11-tsivilni-sa-zaginali-pri-bombena-eksploziya-v-irakskata-provintsiya-anbar.html", "text": "Най-малко 11 цивилни са загинали при бомбена експлозия в западната иракска провинция Анбар, задействана в заведение в малките часове на нощта, предава телевизионният канал Press TV.\r\nМесните власти съобщават за най-малко 15 пострадали в резултат на нападението. Няма данни дали то е извършено от самоубийствен атентатор. Към момента нито една групировка не е поела отговорност за атаката.Тереза Герова", "date": "2017.10.12", "title": "Press TV: Най-малко 11 цивилни са загинали при бомбена експлозия в иракската провинция Анбар"}
{"url": "http://www.focus-news.net/news/2017/10/12/2445653/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-sabitie.html", "text": "Въвежда се временна организация на движението във връзка с провеждане на събитие. Това съобщиха от пресцентъра на Столична община. Временно се забраняват престоят и паркирането в отсечки на ул. „Ген. Гурко“ и ул. „Солунска\". Забраняват се престоят и паркирането на пътни превозни средства, както следва:\r\n- От 15.00 часа днес до отпътуването на делегацията на 13 октомври на ул. „Ген. Гурко“ пред Гранд хотел София - 5 паркоместа.\r\n- От 8.00 часа до 14.00 часа на 13 октомври на ул. „Солунска“, между ул. „Кн. Борис“ и ул. „Цар Асен“. \r\nПромяната в организацията на движение се налага във връзка с държавно мероприятие.", "date": "2017.10.12", "title": "София: Въвежда се временна организация на движението във връзка с провеждане на събитие"}
{"url": "http://www.focus-news.net/news/2017/10/12/2445654/stara-zagora-v-grada-se-provezhda-natsionalnata-sreshta-na-tema-dni-na-uchilishtnata-psihologiya.html", "text": "Инициативна група от училищни психолози и педагогически съветници, в партньорство с Община Стара Загора и Регионалното управление по образованието, организират Национална среща „Дни на училищната психология“. Това съобщиха от пресцентъра на Община Стара Загора. В срещата, която се провежда в периода от 10 октомври 2017 г. до 13 октомври 2017 г., участват представители на образователните институции от цялата страна. В рамките на формата ще се обменят добри практики за преодоляване на проблемите сред подрастващите.\r\nТемата на срещата днес е „Приобщаващо образование“ в СУ „Г. Райчев“, а началото е от 11.00 часа. На 13 октомври тема на събитието ще бъде „Ученическо самоуправление“ в Библиотека „Захарий Княжески“ от 11.00 часа.\r\nУчастие в Националната среща ще вземат представители от деветнадесет населени места: Стара Загора, Казанлък, Асеновград, Пловдив, Раднево, Гурково, Разград, Ямбол, Варна, Търговище, Гълъбово, Шумен, Чирпан, Нова Загора, с. Руен, с. Ругош, с. Скалица, с. Старо Оряхово, с. Ветрен.", "date": "2017.10.12", "title": "Стара Загора: В града се провежда Националната среща на тема „Дни на училищната психология“"}
{"url": "http://www.focus-news.net/news/2017/10/12/2445655/burgas-9-to-izdanie-na-festivala-erata-na-vodoleya-shte-se-provede-v-grada.html", "text": "9-то издание на Фестивала на българския физически и визуален театър и пърформънс „Ерата на Водолея“ ще се проведе в Бургас от днес до 15 октомври в Драматичен театър „Адриана Будевска“, Държавен куклен театър - Бургас, Културен център „Морско казино“, Младежки културен център Бургас и Дом на НХК. Това съобщиха от пресцентъра на Община Бургас. По този повод ще се проведе пресконференция в зала \"Георги Баев\" на КЦ „Морско казино“ от 11.00 часа. Във фестивала ще вземат участие Танцова компания „Едита Браун“ & Ирис Хайцингер (Австрия), „Махол Шалем Данс Хаус“ (Израел), „Скок“ (Словакия/Чехия), Държавен куклен театър - Бургас (България), Танцова компания „Дерида“ (България), Танцова компания „Дюн“ (България), Ива Свещарова и Вили Прагер (България), „Гараж“ & „Хамалогика 2014“ (България, Македония, Швеция), „Де Стилте Кру“ (България, Холандия).\r\nФестивалът се организира от Независима фондация „Театър в куфар“ в съорганизаторство Фондация “За Родопите”. Събитието се финансира от Министерство на културата, Община Бургас, програма “Изкуство в движение” на Фондация “Америка за България и Фондация “Арт Офис”, Израелско посолство в София, Фонд за подкрепа на изкуствата Словакия, Министерство на културата Австрия, Град Залцбург.", "date": "2017.10.12", "title": "Бургас: 9-то издание на Фестивала „Ерата на Водолея“ ще се проведе в града"}
{"url": "http://www.focus-news.net/news/2017/10/12/2445656/prokuror-rumyana-arnaudova-do-momenta-nyama-zadarzhan-po-sluchaya-s-izmamenite-litsa-ot-aleksandar-nikolov.html", "text": "До момента няма задържан и арестуван по случая с измамените лица от Александър Николов. Това каза говорителят на главния прокурор Румяна Арнаудова в предаването „Здравей, България“ по Нова телевизия.\r\n„Ние осъществихме контакт с ГДБОП, които ни увериха, че извършват предварителна проверка и до този момент са стигнали до 40 измамени лица с обща щета над 30 хил. лева, но очакваме да ни изпратят материалите и едва тогава ще можем да предприемем съответни действия. До този момент нищо не е постъпило, но имаме уверението от страна на ГДБОП, че продължават да извършват проверка, че продължават да се появяват лица с оплаквания и очакваме до края на месеца този случай да бъде официално депозиран в Прокуратурата“, каза Арнаудова.", "date": "2017.10.12", "title": "Прокурор Румяна Арнаудова: До момента няма задържан по случая с измамените лица от Александър Николов"}
{"url": "http://www.focus-news.net/news/2017/10/12/2445657/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани. Това съобщиха от пресцентъра на ПП ГЕРБ. Днес общинските съветници от ГЕРБ в Пловдив ще проведат приемни, както следва:\r\nПетър Попов, от 17.30 до 19.00 часа, в офиса на ГЕРБ в район „Западен” на ул. ”Царевец” №9; \r\nЯсен Михайлов, от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков, от 17.30 до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов, от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски, от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2017.10.12", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2017/10/12/2445658/pregled-na-osnovnite-temi-v-shumenskiya-pechat.html", "text": "„Радостин Емануилов от Шумен с награда от президента“, е водещото заглавие във вестник Шуменска заря“. Възпитаникът на СУ „Сава Доброплодни“ Радостин Емануилов е носител на наградата „Джон Атанасов“. Отличието се връчва на млади български учени в областта на компютърните науки в национален и световен мащаб на българи до 35 години, независимо къде развиват научната си изследователска дейност. „Убиец на майка си влиза за 20 години в затвора“, съобщава ежедневникът. Окръжната прокуратура в Шумен привежда в изпълнение влязла в сила присъда на Радослав Златев, убил родната си майка. 26-годишният мъж бе осъден през 2016 г. от състав на Шуменския окръжен съд първоначално на 30 години лишаване от свобода при строг режим за умишленото убийство. “Административният съд с решения по атакувани от прокуратурата общински наредби“, пише вестникът. Четири наредби на общинските съвети в Смядово, във Велики Преслав и в Каолиново бяха атакувани от прокуратурата в Шуменския административен съд. „Кампанията „Българската Коледа“ помага на шуменската болница с апаратура“, информира всекидневникът. Целта на кампанията „Българската Коледа“ 2016 - 2017 година беше да подпомогне децата с тежки хронични заболявания, като осигури високотехнологична апаратура за прецизна диагностика и съвременно лечение. „В Шумен целогодишно ще кастрят опасни дървета“, пише вестникът. Над 650 молби са подадени от граждани с искане да бъдат премахнати стари дървета около жилищни блокове. „Полицията в Шумен проведе акция по широкообхватния контрол ТИСПОЛ“, е акцент от стр.4 в броя. На главен път Шумен - Бургас униформените спираха автомобили и проверяваха редовността на документите и спазването на закона за движение по пътищата.“Обявиха Недялко Цонев за професор на гайдата“, съобщава изданието. Дългогодишният музикант Недялко Цонев от прославения ансамбъл за народни песни и танци „Мадара“ към шуменското народно читалище „Тодор Петков-1963“ получи престижното звание „Лауреат на българската народна музика, професор на гайдата“. “Симфониетата в Шумен открива днес творческия си сезон“, съобщава от стр.5 вестникът. Диригент на концерта ще бъде Калина Василева, а солист пианистът Йовчо Крушев.", "date": "2017.10.12", "title": "Преглед на основните теми в шуменския печат"}
{"url": "http://www.focus-news.net/news/2017/10/12/2445659/die-zeit-v-germaniya-e-registrirana-nova-partiya-stoi-li-frauke-petri-zad-neyai.html", "text": "Два дни след изборите за Бундестаг в Германия е подадено заявление за регистриране на нова политическа структура – т.нар. Синя партия. Медиите в страната побързаха да съобщат, че тя е регистрирана от съветника на Фрауке Петри – Михаел Мустер, но до този момент нито един от двамата не иска да коментира истинността на докладите, пише националният ежедневник  Die Zeit.\r\nВ началото на октомври вече бившият лидер на популистката „Алтернатива за Германия“ потвърди, че ще основе нова партия. Новата партия следва да бъде с курс на „реална политика“ и да е с ориентирана към пазара насоченост. Петри обаче така и не пожела да разкрие името на новата партия. \r\nПо повод новата политическа структура съпругът на Петри Марк Прецел, бивш председател на „Алтернатива за Германия“ в Северен Рейн-Вестфалия, заяви, че „има нужда от Християнсоциален съюз (ХСС) за цялата страна“. Но моделът за него няма да бъде търсен в баварската партия, а в тази на френския президент Еманюел Макрон – „Република, напред!“.Тереза Герова", "date": "2017.10.12", "title": "Die Zeit: В Германия е регистрирана нова партия – стои ли Фрауке Петри зад нея?"}
{"url": "http://www.focus-news.net/news/2017/10/12/2445661/plovdiv-obshtina-asenovgrad-osiguryava-bezplaten-dostap-do-npk-asenova-krepost-po-povod-denya-na-balgarskata-obshtina.html", "text": "Асеновград отбелязва Деня на българската община с редица инициативи. Това каза за Радио „Фокус“ – Пловдив инж. Мария Вълканова, заместник-кмет на Община Асеновград. По думите ѝ част от инициативите днес е и провеждането на Ден на отворените врати в Общината за ученици, студенти и всички граждани, които искат да се запознаят с дейността на администрацията и нейната структура. По повод 12-ти октомври Младежкият общински съвет кани ученици от средните училища и представители от младежките политически формации на среща с кмета д-р Емил Караиванов от 15.00 часа днес. Събитието е част от Годишния план за младежката политика, приет с решение на Общинския съвет. Целта е да се продължи започналия диалог с младите хора на Асеновград. Основната част от дискусията ще бъде на тема „Какво мога да направя за моя град?”. Датата 12 октомври е избрана и за едно от публичните обсъждания, които Община Асеновград организира. От 11.00 часа в 601 зала ще се проведе обсъждане на отчета на бюджета за миналата година.\r\nТони МИХАЙЛОВ", "date": "2017.10.12", "title": "Пловдив: Община Асеновград осигурява безплатен достъп до НПК „Асенова крепост“ по повод Деня на българската община"}
{"url": "http://www.focus-news.net/news/2017/10/12/2445662/pregled-na-osnovnite-temi-v-blagoevgradskiya-pechat.html", "text": "„Бакалавър по електроника се нареди на опашката сред 200 безработни: Готов съм на всякаква работа, за да не тежа на майка и на баба“ е водещото заглавие от вестник „Струма“. В дописката се посочва още, че 200 безработни участваха в организираната трудова борса, на която фирми от Дупница, Бобов дол и Костинброд предложиха 129 работни места, но само за шивачи, готвачи, механици, стругари. „Офшорка, регистрирана в Кипър, кандидат да асфалтира улица в Покровник за 1.4 млн. лв.\" е друго заглавие от страниците на вестника. В статията четем още, че три фирми се конкурират за обществена поръчка на община Благоевград за благоустрояването на ул. „Яне Сандански“ в село Покровник срещу 1 395 971 лв. без ДДС. От челото на вестника четем още, че „Проф. Ал Воденичаров, евродепутатът А. Новаков, бившите парламентаристи Г. Андонов и И. Атанасов сред „приятелите“ на измамника Спас от Кочериново. В родния град на вихрещия се в интернет под фалшиво име кочериновец никой не вярва, че той има толкова акъл да измисли схемата и толкова богат речник, че да дава скайп интервюта за телевизии и радиа. По този случай свидетелства и библиотекарка от Дупница, която твърди, че Сп. Мурджов е завлякъл с по 300 лв. сина ѝ и негов приятел за самолетни билети за Англия.\r\n„Със 100 чифта обувки опитват да обуят 800 енергетици в ТЕЦ „Бобов дол“, плашат с глоба всеки, останал без екстра“ е водещото заглавие на вестник „Вяра“. Работниците твърдят, че охраната го дебне постоянно, удрят с 50 лв., ако те видят без работа, записват кой ходи на кафе. От двоя страна директорът Емил Христов казва, че никой не е глобяван. На челото на вестника четем, че кметът на Баланово Явор Митов стана татко на първороден син. С майката Гери са кръстили момченцето Явор, цял оркестър свири за щастливото събитие. „Арестуваха Спас Мурджов от Кочериново за измами със самолетни билети, МВР отрича\", пише още изданието. Измамникът Спас от Кочериново, който се представя като Александър Николов, е арестуван в Пловдив. Става дума за Спас Василев от Кочериново, който успял да измъкне над 20 хил. лв. от 40 души, които са подали сигнали в полицията. Задържан е след няколко дни издирване. Той е измамил с евтини самолетни билети и семейство от Благоевград. От МВР обаче опровергаха новината и заявиха, че плъзналата по сайтовете новина не отговаря на истината.", "date": "2017.10.12", "title": "Преглед на основните теми в благоевградския печат"}
{"url": "http://www.focus-news.net/news/2017/10/12/2445663/preskonferentsiya-na-tema-elektronno-glasuvane-shte-se-provede-v-stolitsata.html", "text": "Общественият съвет към ЦИК и Централната избирателна комисия организират конференция на тема \"Електронно гласуване\", която ще се проведе днес, от 14.00 часа, в дома на Европа, на ул. \"Г. С. Раковски\" №124. Това съобщиха от пресцентъра на Централната избирателна комисия. Събитието е в отговор на големия обществен интерес към дигитализацията на изборния процес и е с цел създаване на реален форум за споделяне на успешен опит и ефективни решения на предизвикателствата в законово издържаната и ефикасна организация при упражняването на основното гражданско право - да избираш. Пресконференцията ще бъде открита от председателя на ЦИК Ивилина Алексиева-Робинсън и председателя на ОС към ЦИК Тодор Гунчев.", "date": "2017.10.12", "title": "Пресконференция на тема \"Електронно гласуване\" ще се проведе в столицата"}
{"url": "http://www.focus-news.net/news/2017/10/12/2445664/sport-grigor-dimitrov-se-klasira-za-chetvartfinala-na-turnira-v-shanhay-sled-63-76-nad-sam-kueri.html", "text": "Григор Димитров се класира за първи път четвъртфинала на турнира \"Мастърс 1000\" в Шанхай след победа над американския тенисист Сам Куери 6:3, 7:6.\r\nНай-вероятният противник на Димитров в следващия кръг ще бъде Рафаел Надал.", "date": "2017.10.12", "title": "Спорт: Григор Димитров се класира за четвъртфинала на турнира в Шанхай след 6:3, 7:6 над Сам Куери"}
{"url": "http://www.focus-news.net/news/2017/10/12/2445665/montana-82-godishna-zhena-e-stanala-zhertva-na-telefonna-izmama-sas-sumata-ot-4-550-britanski-paunda-i-150-lv.html", "text": "82-годишна жена е станала жертва на телефонна измама със сумата от 4 550 британски паунда и 150 лв. Това съобщиха от ОДМВР - Монтана. На 11 октомври 2017 г., за времето от 10.30 часа До 15.30 часа, неизвестен извършител се обадил на стационарния телефон на 82-годишната жителка на Берковица, като я въвел в заблуждение, че е служител на МВР. Същият поискал от нея да съдейства на полицията за залавянето на група телефонни измамници, като за целта същата трябвало да предостави наличните и пари. Жената се съгласила и около 12.00 часа оставила 4 550 британски паунда и 150 лв., увити в черен плик, под черга, намираща се пред входната врата на апартамента ѝ. След това се прибрала. На 11 октомври 2017 г., около 17.00 часа, жената установила, че е станала жертва на телефонна измама.", "date": "2017.10.12", "title": "Монтана: 82-годишна жена е станала жертва на телефонна измама със сумата от 4 550 британски паунда и 150 лв."}
{"url": "http://www.focus-news.net/news/2017/10/12/2445666/pregled-na-osnovnite-temi-vav-velikotarnovskiya-pechat.html", "text": "„300 топ готвачи превземат с черпаци Велико Търново“, е заглавие от първа страница на областния всекидневник „Янтра Днес”. Най-добрите готвачи на България се събират на традиционната си национална среща във Велико Търново, организирана от Българската асоциация на професионалните готвачи. Форумът ще се състои на 21 октомври. \r\n„Едва 61 психолози работят с всички около 22 000 ученици в областта“, е друг акцент от днешното издание. Голяма част от училищата от област Велико Търново не могат да си позволят да назначат психолози, поради ограничените средства в бюджетите си. \r\n„Над 140 кг опасни отпадъци събраха във Велико Търново“, пише още вестникът. Над 140 кг опасни битови отпадъци събраха граждани във Велико Търново. Те бяха събрани преди дни, а това е третата кампания, която Общината провежда в старата столица за тази година, уточни Мирослава Цонева, шеф на общинския отдел по екология. \r\n„22-годишен в ареста за притежание на марихуана и амфетамин“, е  новина от криминалната хроника. \r\nНа страниците на вестника ще откриете и материал, разказващ за Снежана Боянова, която „стана принцеса в Хималаите“.  \r\n„Общинските съветници имат срок до 15 октомври да внасят предложения за инвестиции в община Велико Търново“, е заглавие от другия областен ежедневник - „Борба“. Кметът Даниел Панов даде срок до 25-и този месец на общинските съветници да внесат своите предложения за включване на обекти в инвестиционната програма на община Велико Търново за догодина. \r\n„Изпитанието „Консерви „Дилмано Дилберо“, отбрани вина, домашни рецепти и местни храни на първия „Трапезица фест“, е друга тема от вестника. Отбрани вина, домашни рецепти и всичко най=добро от местната хранително-вкусова промишленост показват на първия „Трапезица фест“, който се открива днес в 12.00 часа във Велико Търново.\r\n„Търновските артисти обикалят страната с „Хъшове“, четем още във всекидневника. Спектакълът „Хъшове“ по мотиви от повестта „Немили – недраги“ на Иван Вазов се завръща на сцената на Музикално-драматичен театър „Константин Кисимов“ във Велико Търново след успешно турне в страната. \r\n„Шефът на ДФ „Земеделие“ прие символа на домакинството на разплащателните агенции в ЕС“, пише още ежедневникът. Търновецът Живко Живков, който ръководи Държавен фонд „Земеделие“ прие символа на домакинството на разплащателните агенции в ЕС. Съдийското чукче – символ на ротационното домакинство на форума, му бе връчено от Ати Блейв, ръководител на 42-рата конференция на разплащателните агенции в ЕС. \r\nНа страниците на  днешното издание е поместена и статия, разказваща за предстояща конференция по фолклор, която ще се проведе във Велико Търново.", "date": "2017.10.12", "title": "Преглед на основните теми във великотърновския печат"}
{"url": "http://www.focus-news.net/news/2017/10/12/2445667/diana-yordanova-i-boyko-atanasov-polozhiha-kletva-v-narodnoto-sabranie-kato-zamestnik-predsedateli-na-komisiyata-po-finansov-nadzor.html", "text": "Диана Йорданова и Бойко Атанасов положиха клетва в Народното събрание като заместник-председатели на Комисията по финансов надзор, предаде репортер на Агенция „Фокус“. Вчера Диана Йорданова бе избрана за заместник-председател на КФН, ръководещ управление „Осигурителен надзор“, а Бойко Атанасов за заместник, ръководещ управление „Надзор на инвестиционната дейност\". Двамата кандидати бяха изслушани в Парламентарната комисия по бюджет и финанси. \r\n„Заклевам се в името на Република България да спазвам Конституцията и законите на страната, да работя за целите на осъществяване на Комисията по финансов надзор, да се ръководя от приниципите на независимост, обективност, при изпълнение на задълженията, наложени ми в закона. Заклех се“, каза двамата от парламентарната трибуна. \r\nДеница КИТАНОВА", "date": "2017.10.12", "title": "Диана Йорданова и Бойко Атанасов положиха клетва в Народното събрание като заместник-председатели на Комисията по финансов надзор"}
{"url": "http://www.focus-news.net/news/2017/10/12/2445668/haaretz-hamas-i-fatah-postignaha-sporazumenie-za-politichesko-pomirenie.html", "text": "Палестинските организации „Хамас“ и „Фатах“ постигнаха споразумение за политическо помирение, съобщава вестник Haaretz.\r\nПодробности за споразумението, което идва след два дни на интензивни преговори между двете страни в централата на египетското разузнаване в Кайро, все още не са оповестени. Очаква се в обедните часове на четвъртък представители на двете партии да проведат пресконференция, на която да представят детайли за резултатите от преговорите.\r\nРедица ключови въпроси са заложени в помирението, което се основава на договореностите, постигнати в предишното споразумение от Кайро от 2011 г. Уточнява се, че след първия кръг на новите преговори е постигнато съгласие единствено върху въпросите на гражданската, административната и вътрешната сигурност. Въпросът за оръжията и военното крило на \"Хамас\" все още не е обсъден.Тереза Герова", "date": "2017.10.12", "title": "Haaretz: „Хамас“ и „Фатах“ постигнаха споразумение за политическо помирение"}
{"url": "http://www.focus-news.net/news/2017/10/12/2445669/plovdiv-obshtinskiyat-savet-shte-glasuva-osiguryavane-na-2-mln-lv-za-osnovna-rekonstruktsiya-na-ulitsite-v-zonata-na-tyutyunevite-skladove.html", "text": "Общински съвет – Пловдив ще гласува осигуряване на 2 млн. лв. за основна реконструкция на улиците в зоната на Тютюневите складове, на сесията, която ще се проведе днес. Това съобщи за Радио „Фокус“ – Пловдив Валентин Парпулев, специалист „Връзки с обществеността“ в Общинския съвет. Предвижда се настилките в Тютюневия град да са паважни, а улиците да са с режим на преминаване и контрол на достъп. Стойността на целия ремонт в зоната на Тютюневите складове е 3 милиона лева, но един милион от тях се осигурява от 7-те милиона лева, които държавата преведе на Пловдив за инициативата Европейска столица на културата – 2019. \r\nНа днешната сесия общинските съветници ще гласуват и предоставяне на 1 милион лева за изграждане на площадно пространство пред Голямата базилика, както и изменение на бюджета, чрез което 2 млн. лв. от общо 7 млн. лв. за ремонта на подлеза на „Гладстон“ да бъдат пренасочени за ремонт на уличната мрежа в район „Южен“, за довършване на новата детска градина в кв. \"Коматево\", както и към общинския резерв за неотложни разходи.\r\nТони МИХАЙЛОВ", "date": "2017.10.12", "title": "Пловдив: Общинският съвет ще гласува осигуряване на 2 млн. лв. за основна реконструкция на улиците в зоната на Тютюневите складове"}
{"url": "http://www.focus-news.net/news/2017/10/12/2445670/pss-dobri-sa-usloviyata-za-turizam-v-planinite.html", "text": "Добри са условията за туризъм в планините.Това съобщиха за Агенция \"Фокус\" от Планинската спасителна служба (ПСС) към БЧК. Атмосферните условия позволяват безпроблемни разходки в планината. Сутрешните температури по върховете са близки до 0 градуса, а в района на хижите около 4-5 градуса. В най-високите части на планините има разкъсана снежна покривка от последния студент фронт. Най-слабо тя е изразена в района на Пирин. Но в района на вр. Вихрен все пак има снежна покривка и хората трябва да се съобразяват с това.\r\nЛифтовете никъде не работят, защото са в профилактичен режим преди зимния сезон. През изминалото денонощие не са регистрирани инциденти с туристи.", "date": "2017.10.12", "title": "ПСС: Добри са условията за туризъм в планините"}
{"url": "http://www.focus-news.net/news/2017/10/12/2445671/evgeniya-angelova-ot-gerb-be-izbrana-za-zamestnik-predsedatel-na-parlamentarnata-komisiya-po-byudzhet-i-finansi.html", "text": "Евгения Ангелова от ГЕРБ бе избрана за заместник-председател на парламентарната комисията по бюджет и финанси, предаде репортер на Агенция „Фокус“. Ангелова бе избрана на мястото на Диана Йорданова, която стана заместник-председател на Комисията по финансов надзор. За член на бюджетната комисия бе избрана Галя Василева от ПГ на ГЕРБ „За“ проекторешението гласуваха 173, „против“ – 0 и „въздържали се“ – 6, с което то бе прието. \r\nДеница КИТАНОВА", "date": "2017.10.12", "title": "Евгения Ангелова от ГЕРБ бе избрана за заместник-председател на парламентарната комисия по бюджет и финанси"}
{"url": "http://www.focus-news.net/news/2017/10/12/2445672/new-europe-indeksat-na-es-za-ravenstvo-mezhdu-polovete-pokazva-mnogo-baven-progres-prez-2017-g.html", "text": "Европейският институт за равенство между половете, заедно с Европейския съвет и Европейската комисия представи в сряда актуализирания Индекс за равенство между половете за 2017 г., показващ скромен напредък, съобщава електронното издание New Europe.\r\n„Положението не се е подобрило през последните години. Аз съм разочарован, в някои случаи съм шокиран\", заяви Вера Йоурова, еврокомисар по правосъдието, потребителите и равенството между половете. „Правим нещо нередно, ние не осъзнаваме, че имаме този проблем в някои държави-членки\", добави комисарят.\r\nСпоред индекса средният резултат на ЕС е само с четири пункта по-висок от този, отчетен преди десет години, или 66,2 от максимале резултат 100. \r\nНай-добре представящата се страна е Швеция с резултат от 82.6. Шампионът за неравенство между половете е Гърция, който се движи до дъното на индекса само с 50 точки. Най-подобрената страна е Италия, като през последния период индексът за равенство се е покачил с 12,9 пункта. България е на 17-то място в ЕС с индекс 58,0. Тереза Герова", "date": "2017.10.12", "title": "New Europe: Индексът на ЕС за равенство между половете показва много бавен прогрес през 2017 г."}
{"url": "http://www.focus-news.net/news/2017/10/12/2445673/prezidentat-rumen-radev-shte-bade-na-ofitsialno-poseshtenie-v-republika-azerbaydzhan.html", "text": "Държавният глава Румен Радев ще бъде на официално посещение в Република Азербайджан на 13 и 14 октомври 2017 г., по покана на президента Илхам Алиев. Това съобщиха от прессекретариата на държавния глава. В Баку президентите на България и Азербайджан ще проведат среща „на четири очи“, след което ще ръководят пленарните разговори между официалните делегации на двете държави. По-късно двамата държавни глави ще направят съвместни изявления. \r\nПо време на разговорите се очаква да бъдат обсъдени аспекти от двустранния политически диалог, търговско-икономическото сътрудничество и партньорството в областта на образованието, науката и културата, отношенията и сътрудничеството в областта на енергетиката и транспорта, както и актуални международни теми и въпроси на глобалната сигурност и миграцията.   \r\nВ рамките на посещението си президентът Радев ще проведе срещи с министър-председателя на Азербайджан Артур Расизаде, както и със заместник-председателя на парламента Зияфат Асгеров.", "date": "2017.10.12", "title": "Президентът Румен Радев ще бъде на официално посещение в Република Азербайджан"}
{"url": "http://www.focus-news.net/news/2017/10/12/2445674/montana-4-straka-kanabis-s-teglo-nad-2-kg-sa-izzeti-pri-proverka-na-chasten-imot-v-selo-vladimirovo.html", "text": "4 стръка канабис с тегло над 2 кг са иззети при проверка на частен имот в село Владимирово. Това съобщиха от ОДМВР - Монтана. На 11 октомври 2017 г., след получен сигнал за държане на наркотични вещества е извършена проверка в имот с адрес село Владимирово, ул. \"Георги Петров Лилов\" обитаван от 61-годишен мъж с инициали И. Г. При проверката са намерени и иззети 4 стръка растения с различна височина от 15 см до 200 см с общо тегло на зелената листна маса от 2.536 кг. и суха зелена растителна маса с тегло 0.468 кг., които при направения полеви наркотест реагират на канабис. По случая е образувано досъдебно производство.", "date": "2017.10.12", "title": "Монтана: 4 стръка канабис с тегло над 2 кг са иззети при проверка на частен имот в село Владимирово"}
{"url": "http://www.focus-news.net/news/2017/10/12/2445675/irakskite-kyurdi-alarmirat-irakskata-armiya-gotvi-golyamo-napadenie-sreshtu-kirkuk-i-mosul.html", "text": "Съветът за сигурност на автономното кюрдско самоуправление в Северен Ирак алармира, че разполага с разузнавателна информация за подготвяна от иракската армия голяма офанзива срещу градовете Киркук и Мосул, предаде информационната агенция  Догу хабер ажансъ (ДХА). Съобщението е публикувано в една от социалните медии и е подписано от Месрур Барзани – председателстващ заседанието на Съвета и син на лидера на иракските кюрди Масуд Барзани. Според разузнавателните данни Киркук ще бъде нападнат от юг и от запад, а Мосул – от север. Сред нападателите ще бъдат силите на федералната полиция, както и военните структури на иракските туркомани, известни като бойните части „Хашди Шаби”, посочва още ДХА.. Георги Димов", "date": "2017.10.12", "title": "Иракските кюрди алармират: Иракската армия готви голямо нападение срещу Киркук и Мосул"}
{"url": "http://www.focus-news.net/news/2017/10/12/2445676/krum-zarkov-bsp-nay-loshiyat-variant-e-parlamentat-da-naznachava-shef-na-antikoruptsionniya-organ.html", "text": "\"БСП твърди, че най-лошият вариант за избор на шеф на  антикорупционния орган е да става от Народното събрание. Той трябва да разследва хората от Народното събрание, а също така и министрите, които всъщност се избират от самото Народно събрание. Изборът на практика ще става от мнозинството на Народното събрание и избраният трябва да контролира това мнозинство”. Това обясни по Нова телевизия народният представител от „БСП за България” Крум Зарков, съобщиха от пресцентъра на ПП БСП. „За съжаление, корупцията е неделима част от властта. Тя се генерира там, където има власт”, добави той. Той обясни още, че институцията, която по Конституция стои над политическите страсти, е тази на президента. „За съжаление, процедурата по избиране от Народното събрание не оставя усещане за прозрачност, за да бъде пример. Всеки избор от парламента се политизира до екстремност. Такава е неговата функция. Затова е много важно- кой ще избира шефа на антикорупционния орган”, поясни Крум Зарков.\r\nНародният представител каза, че по варианта на БСП, антикорупционният орган би разследвал скандала „Кумгейт” по публикациите, заради съмнения в корупция.", "date": "2017.10.12", "title": "Крум Зарков, БСП: Най-лошият вариант е парламентът да назначава шеф на антикорупционния орган"}
{"url": "http://www.focus-news.net/news/2017/10/12/2445677/veliko-tarnovo-kvartal-buzludzha-ostava-bez-voda-do-1500-chasa-zaradi-avariya.html", "text": "Квартал „Бузлуджа“ във Велико Търново остава без вода до 15.00 часа заради авария. Причината е възникнала авария на водопроводната мрежа, чието отстраняване ще започне в 10.00 часа. Това съобщиха за Радио „Фокус“ – Велико Търново от ВиК-Велико Търново. „Фокус“ припомня, че мащабни ремонтни дейности на главен водопровод се извършват и по ул. „Краков“ в кв. „Колю Фичето“.  Те затрудняват движението в региона и е необходимо водачите да карат с повишено внимание и съобразена скорост.\r\nЛуиза ТРАНЧЕВА", "date": "2017.10.12", "title": "Велико Търново: Квартал „Бузлуджа“ остава без вода до 15.00 часа заради авария"}
{"url": "http://www.focus-news.net/news/2017/10/12/2445678/dimitar-danchev-bsp-nyakoi-ot-tekstovete-na-zakona-za-elektronnite-saobshtitelni-mrezhi-i-fizicheskata-infrastruktura-shte-uzakonyat-problemite.html", "text": "Някои от текстовете на Закона за електронните съобщителни мрежи и физическата инфраструктура ще узаконят проблемите. Това каза народният представител от ПГ на „БСП за България“ Димитър Данчев по време на дебатите по проекта за Закон за електронните съобщителни мрежи и физическата инфраструктура, предаде репортер на Агенция „Фокус“. „Като народен представител от София, искам София и останалите градове в страната да имат европейски вид, да бъдат подредени и да нямат висящи кабели“, каза той. Данчев посочи, че не иска градовете в България да се сравняват с такива от третия свят. „Разбира се, че всички искаме да имаме достъп до евтин интернет, но съгласете се, че окабеляването е извършено без да са спазени елементарни технически изисквания“, допълни Данчев. По думите му заради това при буря горят рутери, приемници и т.н. \r\nДеница КИТАНОВА", "date": "2017.10.12", "title": "Димитър Данчев, БСП: Някои от текстовете на Закона за електронните съобщителни мрежи и физическата инфраструктура ще узаконят проблемите"}
{"url": "http://www.focus-news.net/news/2017/10/12/2445679/montana-nad-400-grama-kanabis-sa-izzeti-pri-proverka-na-chasten-imot-v-selo-vladimirovo.html", "text": "Над 400 грама канабис са иззети при проверка на частен имот в село Владимирово. Това съобщиха от ОДМВР - Монтана. На 11 октомври 2017 г. след получен сигнал за държане на наркотични вещества е извършена проверка в имот с адрес село Владимирово, ул. \"Владимир Петков Минчев\", обитаван от 33-годишен мъж с инициали Ю. С. При извършената проверка е намерена и иззета суха зелена листна маса с общо тегло от 0.432 кг, която при направения полеви наркотест реагира на наркотичното вещество канабис. По случая е образувано досъдебно производство.", "date": "2017.10.12", "title": "Монтана: Над 400 грама канабис са иззети при проверка на частен имот в село Владимирово"}
{"url": "http://www.focus-news.net/news/2017/10/12/2445680/prof-hristo-pimpirev-pri-sledvashtata-ekspeditsiya-balgarskite-ucheni-shte-badat-prinudeni-da-stignat-do-bazata-ni-na-antarktida-s-platnohodka.html", "text": "При следващата експедиция българските учени ще бъдат принудени да стигнат до базата ни на Антарктида с платноходка. Това каза директорът на Българския антарктически институт проф. Христо Пимпирев в интервю за Агенция „Фокус“. По думите му тази експедиция е първата, която ще работи по Националната полярна програма, която е приета с решение на Министерски съвет. „Така че българските полярници отиваме на континента да изпълняваме задача, възложена ни от правителството, тъй като Антарктида е много сериозна външна политика и много сериозна наука. Така че там ще бъдем учени геолози, геофизици, биолози, които ще работим по проекти заедно с наши чуждестранни колеги. Това ще бъде основното нещо, което ще правим през предстоящата 26-та експедиция“, каза проф. Пимпирев.\r\nТой уточни, че пред българските полярници тази година са се открили много трудности с транспорта, тъй като България няма собствена логистика и разчита да стигне до остров Ливингстън, където се намира полярната ни база, с кораби на други държави. „Ние вече четвърт век получаваме безкористната помощ на испанците, които са ни съседи по база на Антарктида и имат научно-изследователски кораби. Но тази година има проблем с техния основен кораб „Есперидес“, с който бяхме си начертали график през декември да стигнем до базата и да я открием за научни изследвания през новия полярен сезон, но се получи така, че корабът ще стигне чак януари“, каза още проф. Пимпирев и обясни, че това е принудило изследователите да търсят друг превоз. \r\n„Ще използваме бразилските военни самолети „Херкулес“, като транспорт до остров Кинг Джордж. Но проблемът е предвиждането от там до о. Ливингстън. И само преди няколко дни успяхме да се свържем с един австралийски кораб, който по същество е ветроходна яхта. Тя може да вози само 9 души и стига до Антарктида на платна, което е рисковано мероприятие. Но ако не намерим никакъв друг начин, нашите полярници ще се доберат до базата с тази ветроходна яхта, за която трябва да заплатим и доста прилична сума. А за да върви нашата Национална антарктическа програма и научните ни проекти, ще бъдем принудени да стигнем до базата с платноходка в ледените води на южния океан“, каза проф. Пимпирев.\r\nЦветилена СИМЕОНОВА", "date": "2017.10.12", "title": "Проф. Христо Пимпирев: При следващата експедиция българските учени ще бъдат принудени да стигнат до базата ни на Антарктида с платноходка"}
{"url": "http://www.focus-news.net/news/2017/10/12/2445681/ekathimerini-posleditsite-ot-petrolniya-razliv-kray-salamina-vse-oshte-ne-sa-preodoleni-po-plazhovete-na-atina.html", "text": "Замърсяването, причинено от потъването на танкера „Агия Зони II\" край бреговете на остров Саламина край пристанището Пирея, все още не се е отстранено в определени райони, според Гръцкия център за морски изследвания (ELKETHE), съобщава електронното издание Ekathimerini.\r\nВъпреки че плажовете в южната част на Атина ще бъдат почистени и обеззаразени до следващата седмица, проби, взети от центъра, показват, че части от Саламина, както и плажовете в Агиос Козма и Глифада в южната част на Атина, все още страдат от последиците от петролния разлив.\r\nТестовете са направени върху проби от вода, събрани съответно на 18, 22 и 29 септември, и на 3 октомври от крайбрежните райони, засегнати от разлива, както и от открито море в югоизточната част на Атика.\r\nПървоначалните измервания след разлива показват, че всички засегнати райони са силно замърсени - в Саламина и южните крайбрежни райони на Палео Фалиро, Алимос и Агиос Космас нивата на петролните въглеводороди са 750 пъти повече от нормалната граница 0,5-2 микрограма на литър.Тереза Герова", "date": "2017.10.12", "title": "Ekathimerini: Последиците от петролния разлив край Саламина все още не са преодолени по плажовете на Атина"}
{"url": "http://www.focus-news.net/news/2017/10/12/2445682/plovdiv-prokuraturata-i-politsiyata-shte-dadat-brifing-vav-vrazka-sas-zadarzhaniya-politseyski-sluzhitel.html", "text": "Прокуратурата и полицията в Пловдив ще дадат брифинг във връзка със задържания вчера полицейски служител. Това съобщи за Радио „Фокус” – Пловдив говорителят на Апелативна прокуратура-Пловдив. В брифинга ще участват представители на Окръжна прокуратура-Пловдив, дирекция “Вътрешна сигурност” към МВР и ОДМВР-Пловдив.\r\nБрифингът е насрочен за 11.00 часа, в сградата на прокуратурата в Пловдив, на площад “Съедниение” №3, в залата на втория етаж.", "date": "2017.10.12", "title": "Пловдив: Прокуратурата и полицията ще дадат брифинг във връзка със задържания полицейски служител"}
{"url": "http://www.focus-news.net/news/2017/10/12/2445683/hristian-mitev-obedineni-patrioti-zakonoproektat-za-elektronnite-saobshtitelni-mrezhi-i-fizicheskata-infrastruktura-kasae-kachestvena-promyana-i-tryabva-da-bade-priet.html", "text": "Законопроектът за електронните съобщителни мрежи и физическата инфраструктура касае качествена промяна и трябва да бъде приет. Това каза народният представител от ПГ на „Обединени патриоти“ Христиан Митев по време на дебатите по проекта за Закон за електронните съобщителни мрежи и физическата инфраструктура, предаде репортер на Агенция „Фокус“. „Не само, че сме пред прага на наказателна процедура за невъвеждане на европейска директива“, каза Митев. По думите му законопроектът има подкрепата на Министерство на транспорта, информационните технологии и съобщенията, Министерство на регионалното развитие и благоустройството, както и от някои асоциации. \r\nДеница КИТАНОВА", "date": "2017.10.12", "title": "Христиан Митев, „Обединени патриоти“: Законопроектът за електронните съобщителни мрежи и физическата инфраструктура касае качествена промяна и трябва да бъде приет"}
{"url": "http://www.focus-news.net/news/2017/10/12/2445684/kyustendil-21-godishen-mototsikletist-e-postradal-tezhko-pri-katastrofa-v-selo-yabalkovo.html", "text": "21-годишен мотоциклетист е пострадал тежко при катастрофа в село Ябълково, съобщиха от пресцентъра на Областна дирекция на МВР – Кюстендил. Инцидентът е възникнал  в района на село Ябълково между лек автомобил „Ситроен“ и мотоциклет „Сузуки“.  35-годишната жена, управлявала лекия автомобил, не е пострадала. Нанесени са значими материални щети на двете моторни превозни средства. Мотоциклетистът е закаран в кюстендилската болница с множество фрактури. По случая е започнато досъдебно производство в Районно управление – Кюстендил, уведомен е дежурен прокурор.", "date": "2017.10.12", "title": "Кюстендил: 21-годишен мотоциклетист е пострадал тежко при катастрофа в село Ябълково"}
{"url": "http://www.focus-news.net/news/2017/10/12/2445685/parlamentat-prie-na-parvo-chetene-proekt-na-zakon-za-elektronnite-saobshtitelni-mrezhi-i-fizicheskata-infrastruktura.html", "text": "Парламентът прие на първо четене проект на Закон за електронните съобщителни мрежи и физическата инфраструктура, предаде репортер на Агенция „Фокус“. Законопреоктът е внесен от ПГ на „Обединени патриоти“. „За“ него гласуваха 99 народни представители, „против“ - 0, „въздържали се“ - 56, с което той бе приет. Със законопроекта се съкращават някои от процедурите, свързани с разгръщането на високоскоростни кабелни електронни съобщителни мрежи, като не се изискват подробни устройствени планове, когато трасето на физическата инфраструктура за тези мрежи попада в обхвата на съществуващ път и в сервитутите на газопроводи, електропроводи, канализационни мрежи и железопътни линии или друга съществуваща мрежа. Предвижда се още да отпадне изискването на ПУП, ако изграждането на мрежите попада във вече изградени електропроводи, газопроводи, съществуващ път. Министерството на транспорта пък ще бъде център за т. нар. \"Единна информационна точка\", която ще съдържа актуална база данни, която да улесни координацията по изграждането на физическата инфраструктура. \r\nЧрез достъпа и съвместното ползване на вече изградена инфраструктура ще се понижат разходите, ще се облекчи инвестиционния процес и ще се ускори разполагането на високоскоростни електронни съобщителни мрежи, ще се спомогне за преодоляване на трудностите при разполагане на електронни съобщителни мрежи в труднодостъпни райони, както и в райони, където нови инженерно-строителни дейности биха имали неблагоприятно въздействие върху околната среда или биха изисквали сериозни финансови инвестиции.\r\nЗаконопроекът предвижда още при проектирането на нови сгради да се предвижда изграждането на физическа инфраструктура, подходяща за разполагането на високоскоростни електронни съобщителни мрежи, а също и при извършване на основен ремонт в сградата да бъде изградена такава физическа инфраструктура.\r\nДеница КИТАНОВА", "date": "2017.10.12", "title": "Парламентът прие на първо четене проект на Закон за електронните съобщителни мрежи и физическата инфраструктура"}
{"url": "http://www.focus-news.net/news/2017/10/12/2445686/shumen-20-kg-tyutyun-bez-banderol-sa-namereni-i-izzeti-ot-chasten-imot-v-novi-pazar.html", "text": "20 кг тютюн без бандерол са намерени и иззети от частен имот в Нови пазар. Това съобщиха от ОДМВР - Шумен. Претърсването е извършено вчера в имот на ул. “Любен Каравелов“ и било предприето след сигнал, че мъж държи акцизни стоки без бандерол. В дома на 42-годишен мъж с инициали А. Б. са намерени 20 кг. тютюн без бандерол. Акцизната стока е иззета. За престъпление по чл. 234 ал. 1 от НК е започнато досъдебно производство.", "date": "2017.10.12", "title": "Шумен: 20 кг тютюн без бандерол са намерени и иззети от частен имот в Нови пазар"}
{"url": "http://www.focus-news.net/news/2017/10/12/2445687/burgas-mezhdunarodna-konferentsiya-za-opazvane-na-malkiya-kresliv-orel-se-provezhda-v-grada.html", "text": "Международна конференция за опазване на малкия креслив орел се провежда в Бургас, съобщиха от пресцентъра на Община Бургас. Организатори са Българското дружество за защита на птиците (БДЗП) и екипът на LIFE проекта „Горите на орела“. В конференцията участват над 60 учени и представители на природозащитни организации от 17 страни. Тя се провежда в Бургас, в периода 11-14 октомври 2017 г.\r\nНа конференцията ще бъдат представени последните достижения в изследванията на малкия креслив орел, състоянието на неговата популация и приложените мерки за опазването му от Русия до Иран. Сред презентациите има такива за генетичината  структура на популацията на малкия креслив орел, храната и местообитанията му, както и за мерките за неговото опазване.\r\nЕкспертите от БДЗП ще представят резултатите от проучванията на миграцията, разпространение, местообитанията на малкия креслив орел в България, както и анализ на заплахите за него в страната. Голям интерес се очаква да предизвика презентацията на професор Бернд Мейбург за сателитното проследяване на мигриращите малки кресливи орли от Германия до Африка, както и заплахите за тях в местата за гнездене и по прелетния път. Професор Мейбург ще говори и за рисковете, които вятърните генератори представляват за орлите и необходимостта от правилно планиране на тяхното местоположение. От голяма практическа полза ще бъдат и презентациите, споделящи опит за опазването на горските местообитания на вида и прилагането на горскоекологични мерки.\r\nБургас е едно от най-важните места за мигриращите малки кресливи орли. Бургас и околностите му се явяват така наречено ”bottle neck site” или място с тесен фронт на миграция. Тук през ранната есен се концентрират хиляди малки кресливи орли, които прелитат от Централна и източна Европа към Африка.\r\nКонференцията се организира в рамките на LIFE проект „Горите на орел“, изпълняван от Българско дружество за защита на птиците и Изпълнителна агенция по горите, финансиран от Европейския съюз.", "date": "2017.10.12", "title": "Бургас: Международна конференция за опазване на малкия креслив орел се провежда в града"}
{"url": "http://www.focus-news.net/news/2017/10/12/2445688/kyustendil-izvarshva-se-pochistvane-na-otvodnitelnite-shahti-v-dupnitsa.html", "text": "Извършва се почистване на отводнителните шахти в Дупница. Това съобщи за Радио „Фокус” – Кюстендил инженер Мая Спасова, директор на Дирекция „Околна среда, транспорт и сигурност“ в Общината. По думите й дейностите са периодични, но с настъпването на есенно-зимния сезон се извършва цялостно почистване на уличните шахти. В дейностите са ангажирани строителни работници, назначени към Община Дупница. Отводнителните шахти се почистват от наноси и отпадъци, а през есенния сезон се обръща особено внимание на състоянието им. Подменят се повредени казанчета и решетките върху шахтите.\r\nВенцеслав ИЛЧЕВ", "date": "2017.10.12", "title": "Кюстендил: Извършва се почистване на отводнителните шахти в Дупница"}
{"url": "http://www.focus-news.net/news/2017/10/12/2445689/die-welt-pozhar-izpepeli-kulata-na-gyote-vav-franfurt-na-mayn.html", "text": "Пожар изпепели напълно издигнатата преди 80 г. Кула на Гьоте (Гьотетурн) в германския град Франкфурт на Майн, провинция Хесен, съобщава националният ежедневник Die Welt.\r\n„Кулата рухна и вече не може да бъде спасена\", заяви в сутрешните часове на четвъртък говорител на противопожарните служби.\r\nПоради огромните пламъци и риска от разпадане на дървената кула с височина 43 метра, пожарникарите най-напред обезопасиха прилежащия район. Към сутринта на четвъртък от конструкцията бяха запазени единствено четирите носещи колони. \r\nКулата района на Заксенхаузен е една от най-високите дървени кули за наблюдение в Германия. Името й е дадено при откриването й през 1931 г. по повод на предстоящата стогодишнина от смъртта на Йохан Волфганг фон Гьоте.\r\n„Щетите не може да бъдат количествено определени\", каза говорителят на пожарната, допълвайки, че те ще бъдат „огромни“.\r\nКъм момента полицията все още не е установила причините, довели до избухването на пожара.Тереза Герова", "date": "2017.10.12", "title": "Die Welt: Пожар изпепели Кулата на Гьоте във Франфурт на Майн"}
{"url": "http://www.focus-news.net/news/2017/10/12/2445690/prof-hristo-pimpirev-balgariya-shte-uchastva-v-razpredelenieto-na-golemite-prirodni-resursi-na-antarktida-kogato-nastapi-takav-moment.html", "text": "България ще участва в разпределението на големите природни ресурси на Антарктида, когато настъпи такъв момент. Това каза директорът на Българския антарктически институт проф. Христо Пимпирев в интервю за Агенция „Фокус“. По думите му Антарктида е един от най-богатите на полезни изкопаеми континенти. Той уточни, че българската полярна база се намира на Антарктическия полуостров, който е продължение на Андите, а най-дългата планинска верига е изключително богата на мед, злато и сребро. „Освен това е доказано, че в шелфовите морета има големи залежи на нефт и газ, а в другите планински вериги има огнища на много ценни суровини“, каза проф. Пимпирев. Той обясни, че в момента Антарктическият договор и 29-те консултативни страни, сред които е и България, са наложили мораториум върху експлоатацията на тези полезни изкопаеми. \r\n„Въпреки това когато дадена ценна суровина, която е изключително нужна за прогреса на човечеството, се изчерпа на другите континенти, неминуемо ще се опре до това да се използват залежите от Антарктида“, каза още той и обясни, че се радва, че това засега не се случва, защото всяка една експлоатация би довела до нарушаване на крехкото екологично равновесие в района. \r\n„Континентът Антарктида е и най-големият резервоар на сладка вода в света. А с последните изменения на климата има вероятност да дойде момент, в който водата ще се окаже най-ценното богатство на човечеството, защото без нея хората ще загинем само след три дни. Така че Антарктида крие много големи природни богатства и България ще участва в тяхното разпределение в бъдеще“, каза проф. Пимпирев.\r\nЦветилена СИМЕОНОВА", "date": "2017.10.12", "title": "Проф. Христо Пимпирев: България ще участва в разпределението на големите природни ресурси на Антарктида, когато настъпи такъв момент"}
{"url": "http://www.focus-news.net/news/2017/10/12/2445691/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Усвояваме 152 985 571 лева от Европа“. Голям  напредък в изпълнението на европрограмите отчита област Пазарджик. От старта на програмния период  до началото на октомври 2017-а по програмите, съфинансирани от Европейските структурни и инвестиционни  фондове, в региона са сключени договори за изпълнение на 307 проекта на обща стойност 152 985 571,01 лева. 133 от тях са по оперативните програми с бюджет в размер на 109 722 072,90 лева. Проектите по Програмата за развитие на селските райони наброяват 174, тяхната стойност е 43 263 498,11 лева.\r\n„Тодор Попов се среща с протестиращите родители“, научаваме от втора страница на изданието. \"Не е нужно да се самозапалиш пред Общината, за  да ти обърнат внимание. Винаги сме били отворени към  хората, затова крайни апели: ще правим  живи  вериги, ще лягаме пред училище само  защото едни деца за два месеца ще учат при други, ми се струват леко неприемливи\". Това  заявява кметът на Пазарджик Тодор Попов по повод протестите на родители от ОУ „Христо Смирненски“ срещу намеренията в тяхната сграда да учат и възпитаниците на ОУ „Христо Ботев“, докато там текат  планираните  ремонти и саниране.\r\n„Пазарджиклия лови в кадър джигити, дава ги на КАТ“, ни информира от трета страница вестникът. Пазарджиклия се сдоби с ново хоби – да лови  в кадър неизчерпаемите изпълнения на автоджигити и по-безобидни нарушители, за да ги дава на  Пътната  полиция. От миролюбив иначе човек се е превърнал в страстен преследвач на подобни ситуации. Макар че всъщност в нашия град не му се налага да ги търси. Те просто се случват  всеки ден, на  всеки от нас, на почти всяка оживена улица. Разликата между нас и него е обемът на чашата на  търпението. Тази на Владимир  Георгиев преляла в началото на това лято. Първоначално започнал да публикува фотосите в групата „Паркирал съм като идиот – Пазарджик“.", "date": "2017.10.12", "title": "Преглед на основните теми в пазарджишкия печат"}
{"url": "http://www.focus-news.net/news/2017/10/12/2445692/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Министър-председателят на Испания Мариано Рахой увери, че е отворен за диалог с каталунците и дори се съгласи да бъде разгледана възможността за конституционна реформа, но само ако регионалното правителство в Барселона отстъпи от „отцепнишките“ си закони, пише националният ежедневник El Pais.\r\n\"Демокрацията не може да бъде упражнявана извън правилата; където тези правила се нарушават, там демокрацията не съществува. Да гласувате против демокрацията или извън нея не е демокрация\", подчерта испанският премиер.\r\nИспанска социалистическа работническа партия (ИСРП) и центристката „Граждани“ подкрепиха правителствената позиция за спазване на конституционната рамка. От „Подемос“ настояха за провеждане на законен референдум, който веднъж завинаги да покаже дали каталунците искат или не независимост.\r\n„Нямам деца, но бих искал да имам, и ако това се случи, нека те да познават тази Испания, в чиито състав влиза и Каталуния. Не прилагайте член 155 от Конституцията, действайте като лидер на правителството и спрете разпадането на Испания“,  бе призивът към Рахой, отправен от председателят на „Подемос“ Пабло Иглесиас.\r\n*** Европейският институт за равенство между половете, заедно с Европейския съвет и Европейската комисия представи в сряда актуализирания Индекс за равенство между половете за 2017 г., показващ скромен напредък, съобщава електронното издание New Europe.\r\n„Положението не се е подобрило през последните години. Аз съм разочарован, в някои случаи съм шокиран\", заяви Вера Йоурова, еврокомисар по правосъдието, потребителите и равенството между половете. „Правим нещо нередно, ние не осъзнаваме, че имаме този проблем в някои държави-членки\", добави комисарят.\r\nСпоред индекса средният резултат на ЕС е само с четири пункта по-висок от този, отчетен преди десет години, или 66,2 от максимале резултат 100. \r\nНай-добре представящата се страна е Швеция с резултат от 82.6. Шампионът за неравенство между половете е Гърция, който се движи до дъното на индекса само с 50 точки. Най-подобрената страна е Италия, като през последния период индексът за равенство се е покачил с 12,9 пункта. България е на 17-то място в ЕС с индекс 58,0.\r\n*** Замърсяването, причинено от потъването на танкера „Агия Зони II\" край бреговете на остров Саламина край пристанището Пирея, все още не се е отстранено в определени райони, според Гръцкия център за морски изследвания (ELKETHE), съобщава електронното издание Ekathimerini.\r\nВъпреки че плажовете в южната част на Атина ще бъдат почистени и обеззаразени до следващата седмица, проби, взети от центъра, показват, че части от Саламина, както и плажовете в Агиос Козма и Глифада в южната част на Атина, все още страдат от последиците от петролния разлив.\r\nТестовете са направени върху проби от вода, събрани съответно на 18, 22 и 29 септември, и на 3 октомври от крайбрежните райони, засегнати от разлива, както и от открито море в югоизточната част на Атика.\r\nПървоначалните измервания след разлива показват, че всички засегнати райони са силно замърсени - в Саламина и южните крайбрежни райони на Палео Фалиро, Алимос и Агиос Космас нивата на петролните въглеводороди са 750 пъти повече от нормалната граница 0,5-2 микрограма на литър.\r\n*** Европейският съюз призова американския президент Доналд Тръмп да не прекратява едностранно споразумението за ядрената програма на Иран, а да се придържа към него, пише германското издание Der Spiegel.\r\n„Очакваме, че докато Иран изпълнява споразумението, всички останали ангажирани страни също ще го спазват\", заяви генералният секретар на Европейската служба за външна дейност (ЕСВД) Хелга Шмид.\r\nСамият германски дипломат е участвала в дългосрочните преговори за постигането на ядрената сделка с Техеран. Поради тази причина тя се противопостави на предоговарянето му.  „Не бива да се забравя, че това е споразумение е за неразпространение на ядреното оръжие и изцяло изпълни предназначението си, следователно не е необходимо да бъде предоговаряно”, подчерта Шмид.\r\nТръмп многократно критикува иранските ракетни тестове и ролята на Техеран в страни като Сирия и Йемен. Шмид призна, че ядрената сделка не урежда регионалните конфликти. „Има големи проблеми, като непоносимото положение в Сирия и Йемен, но ние се опитваме да ги решим в други форуми\", обясни дипломатът.\r\nТя отправи предупреждения за опасностите от ескалирането на ситуацията. „Вече имаме ядрена криза със Северна Корея, нямаме нужда от втора ядрена криза в Близкия изток\". Според Шмид има опасност от „надпревара за ядрено въоръжение\" в региона: „Това ще го направи още по-опасен -  за всички нас\". Споразумението с Техеран е „резултат от 12-годишни преговори при невинаги прости обстоятелства\", припомни  Шмид. Но то е направило света по-безопасен и елиминира „източник на опасност от неконтролирано ядрено разпространение\".\r\nОчаква се в четвъртък държавният глава на САЩ да обяви официално решението си дали Вашингтон ще се оттегли от споразумението между световните сили и Иран.\r\n*** Сали Джонс, най-търсеният британски член на „Ислямска държава“, позната като „Бялата вдовица“ е загинала при атака на дрон, пише The Telegraph. За три години, тя бе най-търсената жена терорист в света, поясняват от вестника. През 2013 г. Джонс избяга в Сирия, където се е омъжила за член на „Ислямска държава“. Според съобщение на ЦРУ до британското правителство, тя е била убита докато се е опитвала да избяга от град Ракка. Джонс е отговорна за привличането на голям брой жени към редиците на организацията, като също така многократно е правила призива за извършване на терористични атаки срещу Западния свят.\r\n***", "date": "2017.10.12", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/12/2445693/blagoevgrad-petrich-shte-otbelezhi-denya-na-balgarskata-obshtina-s-reditsa-proyavi.html", "text": "Петрич ще отбележи Деня на българската община с редица прояви. Това съобщиха от пресцентъра на Община Петрич. Тази година инициативата за отбелязването на Деня на българската община – 12 октомври ще бъде съвместна на Областна администрация Благоевград и на Общинска администрация Петрич. В първата си част проявите ще преминат под мотото „Българската община – европейски мост към бъдещето”. Програмата, която започва в 11.00 часа в заседателната зала на Община Петрич включва презентация на тема „10 години България в Европейския съюз”, която ще направи областният управител Бисер Михайлов. Веднага след нея ще бъде излъчена мултимедийна презентация на тема „10 години в Европейски съюз – възможности и предизвикателства за община Петрич”, подготвена от специалисти на Общинска администрация Петрич. \r\nМладите хора ще се включат с мултимедийна презентация на тема „Какво дава Европейският съюз на младежта” представена от Станислава Стефанова, ученичка в ПГ „Пейо Яворов”-Петрич. От 12.00 часа на 12 октомври на градския площад в Петрич продължава честването за Деня на българската община под мотото „Петрич – единство на традиция и модерност в Европейското семейство”. Ще бъдат представени творби на местни художници, кулинарна изложба на традиционни ястия, дегустация на вина и месни продукти, произвеждани в община Петрич. Успоредно с тях на сцената ще се изявят младежки състави и групи от град Петрич.", "date": "2017.10.12", "title": "Благоевград: Петрич ще отбележи Деня на българската община с редица прояви"}
{"url": "http://www.focus-news.net/news/2017/10/12/2445694/parlamentat-prie-zakona-za-administratsiyata-chrez-koyto-strukturata-na-inspektoratite-shte-se-opredelya-s-naredba-ot-ministerski-savet.html", "text": "Парламентът прие на второ четене промени в Закона за администрацията, предвиждащи структурата на минималната численост на инспекторатите да се определя с наредба от Министерски съвет, предаде репортер на Агенция „Фокус“ . Освен структурата на инспекторатите с наредбата ще се определят още минималната им численост, редът и начинът за осъществяване на дейността им. С промените се постига независимост на инспекторатите като звена за вътрешен административен контрол. С приетия закон се ограничава административният контрол от другите видове контролна дейност, въвеждат се единни правила и процедури, регламентиращи дейността на инспекторатите. С промените се повишава ефективността на дейността на инспекторатите чрез укрепване на експертния, административния и аналитичния им капацитет. С промените се изгражда обща система за предотвратяване, разкриване и отстраняване на нарушения при функционирането на администрацията. \r\nДеница КИТАНОВА", "date": "2017.10.12", "title": "Парламентът прие Закона за администрацията, чрез който структурата на инспекторатите ще се определя с наредба от Министерски съвет"}
{"url": "http://www.focus-news.net/news/2017/10/12/2445695/veliko-tarnovo-zapochva-parvoto-po-roda-si-v-grada-spetsializirano-izlozhenie-za-balgarski-hrani-i-napitki-trapezitsa-fest.html", "text": "Започва първото по рода си във Велико Търново специализирано изложение за български храни и напитки Трапезица фест. Това съобщи за Радио „Фокус“ – Велико Търново директорът на Общинското туристическо дружество „Царевград Търнов“ Борислав Йорданов. Събитието е вдъхновено от инициативата на една от националните телевизии „Вкусът на България“ и е част от кампанията „Купувам българското“. „Община Велико Търново се включи активно във всички етапи на кампанията, която стартира през месец май тази година, в партньорство с Националното сдружение на общините в Република България.  Мога да обобщя, че основната цел на инициативата е да съдейства на българските производители в преодоляване на пречките, които имат пред своите развитие и икономическа активност“, посочи още Борислав Йорданов. Изложението ще се проведе в Изложбените зали „Рафаел Михайлов“, където щандовете ще бъдат отворени всеки ден от днес до събота включително от 10.00 до 19.00 часа. \r\nДостъпът е свободен и всички жители и гости на Велико Търново ще могат да посетят феста. Участниците обещават множество дегустации и промоционални отстъпки, а Общинската агенция по туризъм „Царевград Търнов“ предоставя възможност на всеки, закупил продукти в дните на изложението, да получи талон за отстъпка при посещението на най-новата атракция в града – Парка с миниатюрите. През трите дни на събитието в Изложбени зали „Рафаел Михайлов“ ще бъдат представени месо и месни произведения, мляко и млечни продукти, яйца, хляб и хлебни изделия, захарна и сладкарска продукция, риба и рибни продукти, мед и пчелни продукти, сокове и безалкохолни напитки, вино, пиво и спиртни напитки, плодове, зеленчуци и подправки, кулинарна продукция и консерви по оригинални регионални рецепти от цялата страна.\r\nОрганизатори на събитието са Общинската туристическа агенция „Царевград Търнов“, Националното сдружение на общините и две частни компании.\r\nЛуиза ТРАНЧЕВА", "date": "2017.10.12", "title": "Велико Търново: Започва първото по рода си в града специализирано изложение за български храни и напитки Трапезица фест"}
{"url": "http://www.focus-news.net/news/2017/10/12/2445696/pregled-na-osnovnite-temi-vav-varnenskiya-pechat.html", "text": "„Ремонтът на Аспаруховия мост се отлага за пролетта“, е заглавие от първа страница във варненския вестник „Черно море“. Следващият етап от ремонта на Аспаруховия мост на път I-9 Варна – Бургас ще започне през пролетта на 2018 г. Това съобщиха от Агенция „Пътна инфраструктура“ в отговор на запитване от Медийна група „Черно море“. От там допълниха, че това е във връзка с наближаващия зимен сезон. Работата по поетапното ремонтиране на съоръжението, което беше предприето през 2016 г. и през пролетта на тази година, ще продължи в началото на строителния сезон на 2018 г., съобщават от АПИ, но не уточняват през кой месец ще стане това. \r\n„Кабинетът одобри допълнително 85 млн. лв. за морската столица“, е друго заглавие в броя. На своето заседание правителството одобри допълнителни средства за 2017 г. по бюджета на община Варна, съобщиха от пресцентъра на МС. Предоставят се средства в общ размер на 85 млн. лв., разпределени за изграждане на бул. „Васил Левски“ в участъка от ул. „Подвис“ до ул. „Девня“ и на пробив на бул. „Сливница“ от бул. „Ян Хунияди“ до бул. „Атанас Москов“. \r\n„Експерти обсъждат бъдещето на морските професии“, информира ежедневникът. Черноморският регион се превърна в доставчик на морски кадри за европейския пазар. Интересът към морските професии е константен, а развитието на образованието е влог за бъдещето. Това каза кап. I ранг, проф. д-р Калин Калинов, зам.-началник по учебната и научната част на ВВМУ „Никола Й. Вапцаров“ пред Медийна група „Черно море“ преди началото на 18-ата годишна генерална асамблея на Международната асоциация на морските университети, чийто домакин е ВВМУ „Н. Й. Вапцаров”. \r\n„Кой изгони клиентите от зеленчуковите борси на дребно?“, е озаглавен материал от  стр. 3 в изданието днес. Авторът разказва за сезона на туршиите, липсата на клиенти по пазарите и причините за това – заради некоректното отношение на търговци и лошата слава клиентите са „избягали“. \r\n„60% от училищата в община Варна имат психолози“, информира още изданието. 38 са назначените на щат психолози в училищата на територията на община Варна, които са общо 63. Справката показва, че 60% от училищата на територията на общината имат психолози, което на фона на 22-та процента за страната е един отличен резултат. В 35% от училищата на територията на Варненска област има назначени специалисти – 44, при 124 школа, посочва изданието.„В 3 учебни заведения започват мащабни ремонти с европари“, допълва вестникът. До месец и половина предстои да започне реконструкцията и строително-монтажните работи в 3 от общо 10-те училища и детски градини по проекта „Модернизация на образователната инфраструктура на територията на град Варна“ по ОП „Региони в растеж“. Общият размер на безвъзмездната финансова помощ е 16,3 млн. лв., а крайният срок за приключване на всички обекти е юни 2019 г.", "date": "2017.10.12", "title": "Преглед на основните теми във варненския печат"}
{"url": "http://www.focus-news.net/news/2017/10/12/2445697/evrodeputatat-eva-maydel-s-nagradata-na-boris-kolev-balgariya-za-poreden-pat-pokaza-che-ima-myasto-na-digitalnata-stsena.html", "text": "С наградата на Борис Колев България за пореден път показа, че има място на дигиталната сцена. Това заяви българският евродепутат Ева Майдел по време на представянето на класацията на Джуниър Ачийвмънт Европа за млади предприемачи, иноватори и лидери (FERD’s list), съобщиха от пресцентъра на ПП ГЕРБ. Ева Майдел ГЕРБ/ЕНП бе сред специалните гости-говорители на събитието, заедно с Улла Енгелман ръководител на отдела на Еврокомисията за социална икономика и предприемачество. \r\nКласацията на Джуниър Ачийвмънт Европа и норвежкия инвестиционния фонд FERD има за цел да насърчи предприемачеството сред младите хора и да обърне внимание на важността на уменията, необходими за успех в новата икономика на 21-и век. „Предприемачеството не е нещо, което може да се заучи или постави във формула, то не е самоцел, а умение да решаваш проблеми, да подобряваш среда, да създаваш иновации и блага за обществото.“, коментира Ева Майдел ГЕРБ/ЕНП пред лауреатите. \r\nБългарският евродепутат Ева Майдел подкрепя редица инициативи за развитие на младежта. Тя е посланик на Еврокомисията в програмата ѝ за нови умения. Майдел също така е сред основателите на „Образование България 2030“ - неформално обединение на неправителствения сектор, бизнеса и политици, подкрепено от заместник-председателя на ЕК отговарящ за работни места, растеж и конкурентоспособност Юрки Катайнен. Визията на ОБ2030 е до 2030 г. българското образование да осигурява равен достъп до възможности за развитие и обучение в крак с 21 век за младите хора в България.", "date": "2017.10.12", "title": "Евродепутатът Ева Майдел: С наградата на Борис Колев България за пореден път показа, че има място на дигиталната сцена"}
{"url": "http://www.focus-news.net/news/2017/10/12/2445698/inzh-ralyo-ralev-kmet-na-rayon-severen-v-plovdiv-aktsiya-po-sabaryane-na-dve-masivni-nezakonni-kashti-se-provezhda-na-teritoriyata-na-arman-mahala.html", "text": "Акция по събаряне на две масивни незаконни къщи се провежда на територията на „Арман махала“ в пловдивския район „Северен“. Това каза за Радио „Фокус“–Пловдив районният кмет инж. Ральо Ралев. По думите му акцията е част от процеса по премахване на незаконните постройки, издигнати върху общински или частни терени. \r\n„Процесът продължава с пълна сила. Всички къщи, които са тук и са издигнати на имот, който е общинска собственост, трябва да бъдат премахнати. Миналата седмица Европейския съд по правата на човека отмени временната ограничителна мярка за премахване на незаконни къщи. Стана ясно, че Агенцията за социално подпомагане многократно е предлагала на живущите тук да им осигури социални жилища, но те са отказали. Затова съда отмени временната мярка за премахване и разреши да продължа с премахването на незаконните къщи“, обясни инж. Ральо Ралев. \r\nТой посочи, че акцията се провежда днес, тъй като през предходните дни пречка се е оказало лошото време, както и организирането на процеса с органите на реда и с фирмата, събаряща постройките. „След като тези две масивни къщи бъдат премахнати, остават още 9 незаконни къщи за събаряне“, уточни кметът на район „Северен“ в Пловдив. Инж. Ральо Ралев е категоричен, че няма напрежение в „Арман махала“ по време на акцията. \r\nТони МИХАЙЛОВ", "date": "2017.10.12", "title": "Инж. Ральо Ралев, кмет на район „Северен“ в Пловдив: Акция по събаряне на две масивни незаконни къщи се провежда на територията на „Арман махала“"}
{"url": "http://www.focus-news.net/news/2017/10/12/2445699/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В късните часове на сряда в столицата на провинция Долна Саксония бе обезвреден снаряд от Втората световна война, съобщава германският национален ежедневник Die Frankfurter Allgemeine Zeitung. \r\nОбезвреждането продължи около половин час и приключи малко преди полунощ. След това на близо 10 хил. души, евакуирани от района от съображения за сигурност, бе позволено да се завърнат по домовете си. \r\nОт редакцията обръщат внимание, че процедурата по обезвреждането на бомбата е приключила около час по-рано от предвиденото.\r\n*** Европейският съюз призова американския президент Доналд Тръмп да не прекратява едностранно споразумението за ядрената програма на Иран, а да се придържа към него, пише германското издание Der Spiegel.\r\n„Очакваме, че докато Иран изпълнява споразумението, всички останали ангажирани страни също ще го спазват\", заяви генералният секретар на Европейската служба за външна дейност (ЕСВД) Хелга Шмид.\r\nСамият германски дипломат е участвала в дългосрочните преговори за постигането на ядрената сделка с Техеран. Поради тази причина тя се противопостави на предоговарянето му.  „Не бива да се забравя, че това е споразумение е за неразпространение на ядреното оръжие и изцяло изпълни предназначението си, следователно не е необходимо да бъде предоговаряно”, подчерта Шмид.\r\nТръмп многократно критикува иранските ракетни тестове и ролята на Техеран в страни като Сирия и Йемен. Шмид призна, че ядрената сделка не урежда регионалните конфликти. „Има големи проблеми, като непоносимото положение в Сирия и Йемен, но ние се опитваме да ги решим в други форуми\", обясни дипломатът.\r\nТя отправи предупреждения за опасностите от ескалирането на ситуацията. „Вече имаме ядрена криза със Северна Корея, нямаме нужда от втора ядрена криза в Близкия изток\". Според Шмид има опасност от „надпревара за ядрено въоръжение\" в региона: „Това ще го направи още по-опасен -  за всички нас\". Споразумението с Техеран е „резултат от 12-годишни преговори при невинаги прости обстоятелства\", припомни  Шмид. Но то е направило света по-безопасен и елиминира „източник на опасност от неконтролирано ядрено разпространение\".\r\nОчаква се в четвъртък държавният глава на САЩ да обяви официално решението си дали Вашингтон ще се оттегли от споразумението между световните сили и Иран.\r\n*** Два дни след изборите за Бундестаг в Германия е подадено заявление за регистриране на нова политическа структура – т.нар. Синя партия. Медиите в страната побързаха да съобщат, че тя е регистрирана от съветника на Фрауке Петри – Михаел Мустер, но до този момент нито един от двамата не иска да коментира истинността на докладите, пише националният ежедневник  Die Zeit.\r\nВ началото на октомври вече бившият лидер на популистката „Алтернатива за Германия“ потвърди, че ще основе нова партия. Новата партия следва да бъде с курс на „реална политика“ и да е с ориентирана към пазара насоченост. Петри обаче така и не пожела да разкрие името на новата партия. \r\nПо повод новата политическа структура съпругът на Петри Марк Прецел, бивш председател на „Алтернатива за Германия“ в Северен Рейн-Вестфалия, заяви, че „има нужда от Християнсоциален съюз (ХСС) за цялата страна“. Но моделът за него няма да бъде търсен в баварската партия, а в тази на френския президент Еманюел Макрон – „Република, напред!“.\r\n*** Пожар изпепели напълно издигнатата преди 80 г. Кула на Гьоте (Гьотетурн) в германския град Франкфурт на Майн, провинция Хесен, съобщава националният ежедневник Die Welt.\r\n„Кулата рухна и вече не може да бъде спасена\", заяви в сутрешните часове на четвъртък говорител на противопожарните служби.\r\nПоради огромните пламъци и риска от разпадане на дървената кула с височина 43 метра, пожарникарите най-напред обезопасиха прилежащия район. Към сутринта на четвъртък от конструкцията бяха запазени единствено четирите носещи колони. \r\nКулата района на Заксенхаузен е една от най-високите дървени кули за наблюдение в Германия. Името й е дадено при откриването й през 1931 г. по повод на предстоящата стогодишнина от смъртта на Йохан Волфганг фон Гьоте.\r\n„Щетите не може да бъдат количествено определени\", каза говорителят на пожарната, допълвайки, че те ще бъдат „огромни“.\r\nКъм момента полицията все още не е установила причините, довели до избухването на пожара.\r\n***", "date": "2017.10.12", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/12/2445700/veliko-tarnovo-obshtina-svishtov-chestiti-dneshniya-praznik-denya-na-balgarskata-obshtina-na-vsichki-svoi-sluzhiteli.html", "text": "Община Свищов честити днешния празник – Деня на българската община, на всички свои служители. Това съобщиха от пресцентъра на Общината. О\r\nт Община Свищов припомнят, че през 1998 г., водени от желанието да се създаде нова традиция в историята на българските общини, която да свързва миналото, настоящето и бъдещето на местното самоуправление в България, делегатите на Общото събрание на Национално сдружение на общините вземат решение отбелязването на Деня на българската община да бъде на 12 октомври. На тази дата през 1882 г. в брой 117 на Държавен вестник е публикуван първият Закон за общините и градското управление. В него за първи път се регламентира дейността на общинските съвети, на кметовете и техните помощници. Целта на общото отбелязване е да се популяризира дейността на местната власт, да се постигне по-добро обществено разбиране за ролята й в развитието на обществото, както и да се стимулира по-активно и съпричастно гражданско участие в процесите на управление на местно ниво.", "date": "2017.10.12", "title": "Велико Търново: Община Свищов честити днешния празник – Деня на българската община, на всички свои служители"}
{"url": "http://www.focus-news.net/news/2017/10/12/2445701/targovishte-81-godishna-zhena-e-stanala-zhertva-na-telefonna-izmama-sas-sumata-ot-1-200-lv.html", "text": "81-годишна жена е станала жертва на телефонна измама със сумата от 1 200 лв. Това съобщиха от ОДМВР - Търговище. На 11 октомври 2017 г. за времето от 13.30 часа до 15.30 часа в град Попово неизвестен извършител е въвел в заблуждение самотноживееща 81-годишна жена от същия град и под предлог за необходимост да окаже съдействие на полицейски служители, осъществяващи операция по задържане на извършители на телефонни измами, ѝ е нанесъл имотна вреда в размер на 1200 лв. и 3 златни пръстена. По случая е образувано досъдебно производство по чл. 209 от Наказателния кодекс по описа на РУ-Попово.\r\nЗа изминалото денонощие на територията, обслужвана от РУ - Попово, са регистрирани още няколко опита за телефонни измами, които не са били реализирани благодарение на адекватната реакция на гражданите, получили такива обаждания. От ОД МВР - Търговище отново отправят призив към хората от областта  да не предоставят пари и ценности на непознати и да имат предвид, че не съществува практика полицията да иска пари от гражданите за изпълнение на служебните си задачи. Гражданите трябва да имат предвид, че всяко телефонно обаждане с искане на пари под различни предлози е измама. При получаване на такова те не следва да се доверяват на казаното, а е необходимо да се свържат с близките си или да сигнализират на тел. 112.", "date": "2017.10.12", "title": "Търговище: 81-годишна жена е станала жертва на телефонна измама със сумата от 1 200 лв."}
{"url": "http://www.focus-news.net/news/2017/10/12/2445702/yordanka-fandakova-kmet-na-sofiya-nablyudava-se-tendentsiya-za-prodalzhavashto-namalyavane-na-vrednite-veshtestva-vav-vazduha-ot-2011-g-nasam.html", "text": "Тенденцията е за продължаващо намаляване на вредните вещества във въздуха от 2011 година насам. Това каза кметът на Столична община Йорданка Фандъкова по време на конференцията за качеството на въздуха – SOFAIR, предаде репортер на Агенция „Фокус”. „За Столична община качеството въздуха е приоритет. Затова на първо място за нас са решаването на проблемите с въздуха и комуникацията с всички граждани и институции по въпроса. През последните години това е заложено като приоритет в работата на Общината и в тази посока предприети са мерки за намаляване на вредните емисии”, обясни Фандъкова. \r\nКато една от мерките в посока подобряване качеството на въздуха кметът на София посочи новите автобуси и метрото. 75 000 тона вредни емисии са спестени годишно след построяването на втората линия метро. А с изграждането на третата линия се очаква да бъдат спестени годишно 50 000 тона вредни емисии. \r\n90% от автобусния парк е подменен, закупуват се нови рециклирани трамваи, каза още Фандъкова. Подготвяме процедура за модернизация на трамвайните линии и закупуване на 13 нови трамвая, каза още тя. По думите ѝ автобусният транспорт има своето място в града въпреки развитието на електротранспорта. Над 50% от парка е подменен и е взето окончателно решение миналата година от Столична община и Столичния общински съвет да се приключи със закупуването на дизелови автобуси – това са усилия в посока закупуване на автобуси на газ. Подготвя се процедура за закупуването на 20 електробуса, допълни Фандъкова. \r\nКато друга мярка за подобряването качеството на въздуха, Фандъкова посочи разширяването на мрежата за зелената система. По думите ѝ голямото предизвикателство е намаляването на финните прахови частици. През лятото те са били минимални, но през зимата се очаква показателите на тези частици да се повишат. \r\nОт пролетта Столична община работи по изпълнение на програмата за подобряване качеството на въздуха с хоризонт 2020 година. От началото на следващата година ще се изработва следваща програма в тази посока. По отношение на намаляването емисиите от битовете горене – има разработени проекти, каза още Фандъкова. По думите ѝ обаче част от мерките се непопулярни, защото те засягат гражданите и навиците им. \r\nИнна ПЕЙЧЕВА", "date": "2017.10.12", "title": "Йорданка Фандъкова, кмет на София: Наблюдава се тенденция за продължаващо намаляване на вредните вещества във въздуха от 2011 г. насам"}
{"url": "http://www.focus-news.net/news/2017/10/12/2445703/reuters-turskite-vlasti-zadarzhaha-sedem-dushi-vav-vrazka-s-eksploziyata-v-rafineriya-v-izmir.html", "text": "Турските власти задържаха седем души във връзка с експлозията, която разтърси в сряда рафинерия в провинцията Измир, в резултат на която загинаха четирима души, предава Reuters, като се позовава на данни от местния телевизионен канал NTV.\r\nПо данни на местните власти жертвите и пострадалите са служители на компанията. \r\nЕксплозията е причинена от натрупване на газ в резервоар, който не е бил използван дълго време. Взривът не предизвика пожар и не засегна производството.\r\nВ първоначално изявление на компанията бе казано, че експлозията е избухнала в сряда 9:25 часа (местно време) при извършване на рутинна процедура за поддръжката на резервоара. \r\nРафинерията е втората по големина в страната по отношение на годишния капацитет за преработка. Съоръжението се намира в силно индустриализирана зона, в непосредствена близост до завод за производство на нефтохимически продукти, друга петролна рафинерия и няколко други съоръжения за нефтена и газовата промишленост.Тереза Герова", "date": "2017.10.12", "title": "Reuters: Турските власти задържаха седем души във връзка с експлозията в рафинерия в Измир"}
{"url": "http://www.focus-news.net/news/2017/10/12/2445704/inzh-daniel-panov-kmet-na-veliko-tarnovo-blagodarya-na-vsichki-kolegi-v-obshtinata-s-koito-veche-6-godini-zaedno-rabotim-za-da-bade-starata-stolitsa-prosperirasht-evropeyski-grad.html", "text": "Благодаря на всички колеги в Общината, с които вече 6 години заедно работим, за да бъде Старата столица проспериращ европейски град. Това казва кметът на Велико Търново инж. Даниел Панов в поздравителен адрес по повод Деня на българската община, съобщиха от пресцентъра на Община Велико Търново. В поздравителния адрес на кмета Панов се посочва още: \"В днешния ден – 12 октомври, отбелязваме Деня на българската община. Традицията води своето начало още от далечната 1882 г., когато е обнародван първият Закон за общините и градското управление, поставящ началото на местното самоуправление в нашата държава и регламентиращ дейността на органите на местната власт. По инициатива на Националното сдружение на общините в Република България, от 1998 г. датата 12 октомври е обявена за Ден на българската община. \r\nБлагодаря на всички колеги в Община Велико Търново, с които вече шест години заедно работим, за да бъде Старата столица проспериращ европейски град. Вашият опит, вашата експертиза, усърдието и енергията, с които работите, са много важни за успеха на всяка политика в името на това Велико Търново да бъде все по-добро място за живеене, за образование, за стартиране на бизнес, да бъде все по-привлекателно както за великотърновци, така и за туристите от цял свят.\r\nБлагодаря също на всички колеги, които работят в общинските администрации в България. Вие сте в основата на всеки успех, на всяко положително постижение във вашите общини. Благодаря и на колегите в Националното сдружение на общините, което е най-голямата и най-силната неправителствена организация в България, отстояваща непоколебимо позициите на местната власт и твърдо защитаваща интересите на жителите на всеки град и населено място.\r\nЧестит празник!\"", "date": "2017.10.12", "title": "Инж. Даниел Панов, кмет на Велико Търново: Благодаря на всички колеги в Общината, с които вече 6 години заедно работим, за да бъде Старата столица проспериращ европейски град"}
{"url": "http://www.focus-news.net/news/2017/10/12/2445705/svetlana-angelova-gerb-shte-podkrepi-promenite-v-zakona-za-integratsiyata-na-horata-s-uvrezhdaniya-zashtoto-shte-namali-administrativnata-tezhest-za-okolo-530-hil-litsa.html", "text": "ГЕРБ ще подкрепи промените в Закона за интеграцията на хората с увреждания – той ще засегне 530 хил. лица и ще намали административната тежест за тях. Това каза народният представител от ПГ на ГЕРБ Светлана Ангелова по време на дебатите по промените в Закона за интеграция на хората с увреждания, предаде репортер на Агенция „Фокус“. „Предлагат се промени в подкрепа на лицата с увреждания. Намалява се регулаторната и административната тежест за лицата с увреждане“, каза тя. Намаляването на тази тежест ще се извърши чрез намаляване на изискуемите документи, които трябва да предоставят лицата в дирекциите „Социално подпомагане“, коментира депутатът от ГЕРБ. Според нея тези промени ще доведат до повишаване на качеството на услугите на Агенцията за социално подпомагане. „Предложението ще окаже положителен ефект върху 530 хил. лица с увреждания, които имат право на помощи, обезщетения от Закона за интеграция на хората с увреждания. Също така ще окаже положителен ефект върху 328 лица, които осъществяват дейност по предоставяне на медицински изделия, болнични средства, приспособления и съоръжения“, поясни Ангелова. Тя изрази притеснение, че със законопроекта се разширяват правомощията на дирекциите по социално подпомагане и изрази надежда това да бъде прецизирано между първо и второ четене. \r\nДеница КИТАНОВА", "date": "2017.10.12", "title": "Светлана Ангелова: ГЕРБ ще подкрепи промените в Закона за интеграцията на хората с увреждания, защото ще намали административната тежест за около 530 хил. лица"}
{"url": "http://www.focus-news.net/news/2017/10/12/2445706/varna-zrelishtna-tseremoniya-dava-start-na-xvii-mezhdunaroden-festival-na-chervenokrastkite-i-zdravni-filmi.html", "text": "С тържествена церемония, достойна за сцените на световните кинофоруми, тази вечер ще бъде открит XVII Международен фестивал на червенокръсткитe и здравни филми. Това съобщиха за Радио „Фокус“ – Варна от Областния съвет на БЧК – Варна. Под звуците на представителния духов оркестър на Военноморските сили, край шпалир от матроси и доброволци на Българския червен кръст, по червената пътека в комплекс „Радуга“ в „Камчия“ ще преминат патронът на фестивала – вицепрезидентът Илияна Йотова, повече от 100 гости – актьори, режисьори, кинодейци, представители на Червения кръст и Червения полумесец от близки и далечни краища на света.\r\nГолямата награда – стъклена пластика, която напомня кристален кораб, ще бъде връчена за първи път в 52-годишната история на филмовата надпревара. Тя ще пристигне с ретро кабриолет DKW, произведен през далечната 1938 г. Пластиката – приемник на най-престижното отличие от „първото летоброене“ на червенокръсткия фестивал „Златният кораб“, ще бъде внесена в зала „Радуга“ от двойка шампиони по спортни танци. Част от церемонията по откриването на най-престижния есенен кинофорум край морето ще бъдат още виртуозните изпълнения на танцьорите от клуб „Стар денс“ и на 12-годишния Донко Марков, грабнал голямата награда в първия детски конкурс „Пирин фолк 2017“.\r\nОсвен богатата палитра от игрални, документални, червенокръстки и здравни филми, организаторите на фестивала – Българският червен кръст и Медицинският университет във Варна, са включили в програмата поредица от актуални беседи в дискусионния форум по темата на 17-ото издание – „Агресия, хуманизъм, кино“. В тях ще вземат участие водещи анализатори, като социалния антрополог доц. Харалан Александров, журналистите  Михаил Вешим, Емил Спахийски, Валери Найденов, Тома Томов и зам.-генералният директор на БЧК д-р Славита Джамбазова.\r\nЧаст от фестивала ще е и Академията по документално кино за млади активисти на Червения кръст и Червения полумесец, които ще бъдат обучавани как да отразяват със средствата на съвременната кинодокументалистика най-важните моменти от дейността на хуманитарната организация. Ръководител на специалната секция на академията – „Ретро ателие“ ще бъде лично директорът на дирекция „Библиотека и архив“ в международната федерация на дружествата на Червения кръст и Червения полумесец Грант Мичел.\r\nФестивалът ще се разгърне на рекордно много сцени – в Санаторно-оздравителния комплекс „Камчия“, Пленарна зала на Община Варна, Медицинския университет „Проф. д-р Параскев Стоянов“, Социалната чайна, „Златна Варна“ (Брюхаус “Черната овца“) и Театър „Българан“, а безлатните автобуси между морската столица и „Камчия“ ще пътуват всеки ден от 12 до 15 октомври. В петък, събота и неделя тръгването от Варна ще е в 13.00, 15.00 и 17.00 часа, а от „Камчия“ – в 16.30, 18.30 и 20.30 часа. Началната спирка на автобусите за Санаторно-оздравителния комплекс е на ул. „Антим I“, до Археологическия музей. В „Камчия“ те ще чакат киноманите пред комплекс „Радуга“.\r\nМарияна ВАЛЕНТИНОВА", "date": "2017.10.12", "title": "Варна: Зрелищна церемония дава старт на XVII Международен фестивал на червенокръсткитe и здравни филми"}
{"url": "http://www.focus-news.net/news/2017/10/12/2445707/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-oktomvri.html", "text": "„Софийска вода” временно ще прекъсне водоснабдяването в някои части на столицата на 13 октомври. Това съобщиха от пресцентъра на дружеството. Във връзка с подмяна на спирателен кран на бул. „Д-р Петър Дертлиев“, жк. „Люлин“ 5, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бл. 541, бл. 546, бл. 561, бл. 565 (висока зона) бул. „Д-р Петър Дертлиев“ №129. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на бл. 541.\r\nВъв връзка с пресвързване на уличен водопровод на бул. „Овча купел“ жк. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бул. „Президент Линкълн“, ул. „Кърпи кожух“, ул. „Кукуряк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред магазин „Кауфланд“.\r\nВъв връзка с изпълнение на инвестиционен проект за реконструкция на уличен водопровод на ул. 21 кв. „Симеоново“, се налага спиране на водоподаването от 9:00  до 19:00 часа на клиентите на „Софийска вода”, живеещи в района на: бул. „Симеоновско шосе“, ул. „Ягода“, ул. „Малина“, ул. „Божур“, ул. „Шумако“; ул. 77, ул. 82, ул. 85, ул. „Околовръстен път“, бул. „Симеоновско шосе“, ул. „Горска ела“, ул. „Проф. Боян Ничев“, ул. „Златен век“, ул. „Куила“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Босилек“ ъгъла с бул. „Симеоновско шосе“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на спирателен кран на ул. „Княз Борис I“, Център, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: по бул. „Патриарх Евтимий“ от ул. „Ген.Скобелев“ до ул. „Княз Борис I“; по ул. „Княз Борис I“ от бул. „Патриарх Евтимий“ до ул. „Гургулят“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Княз Борис I“ ъгъла с ул. „Гургулят“.\r\nВъв връзка с подмяна на сградно водопроводно отклонение до бл. 301, жк. „Дружба“ 2, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: бл. 301. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 301.\r\nВъв връзка с подмяна на сградно водопроводно отклонение на ул. „Георги Раковски“, вилна зона „Мало Бучино“, се налага спиране на водоподаването от 9:00 до 16:00 часа на клиентите на „Софийска вода”, живеещи в района на: ул. „Хаджи Димитър“ и ул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Раковски“ ъгъла с ул. „Хаджи Димитър“.\r\nВъв връзка с изключване на уличен водопровод на ул. „Нишава“, жк. „Стрелбище“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: по ул. „Нишава“ от ул. „Червена роза“ до ул. „Златишки проход“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Нишава“ ъгъла с ул. „Червена роза“.\r\nВъв връзка с прекъсване на сградно водопроводно отклонение на ул. „Тодор Каблешков“, жк. „Бъкстон“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Тодор Каблешков“ от ул. „Ген. Ал. В. Суворов“ до бул. „Цар Борис III“ бул. „Цар Борис III“ от ул. „Пирин“ до ул. „Тодор Каблешков“; ул. „Майор Горталов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пирин“ №1.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.12", "title": "„Софийска вода” временно ще прекъсне водоснабдяването в някои части на столицата на 13 октомври"}
{"url": "http://www.focus-news.net/news/2017/10/12/2445708/balkan-insight-zashtitata-na-ratko-mladich-poiska-meditsinskoto-mu-dosie-ot-haga.html", "text": "Адвокатите на бившия командир на армията на Република Сръбска Ратко Младич отправиха искане да се представи цялостното медицинско досие за лечението му, твърдейки, че животът му е в опасност заради „небрежност\", предава Balkan Insight.\r\n„Стана ясно, че медицинският персонал в звеното за задържане не е готов или не е в състояние да осигури медицинска помощ, необходима за защитата и опазването на живота на затворниците като Младич. Необходима е спешна реакция\", се казва в искането, отправено към Международния трибунал в Хага.\r\nМладич претърпя два мозъчни и един сърдечен удар след ареста му през 2013 г., припомня медията..Тереза Герова", "date": "2017.10.12", "title": "Balkan Insight: Защитата на Ратко Младич поиска медицинското му досие от Хага"}
{"url": "http://www.focus-news.net/news/2017/10/12/2445709/mihail-hristov-bsp-promenite-v-zakona-za-integratsiyata-na-horata-s-uvrezhdaniya-ne-ulesnyavat-horata-a-spestyavat-rabota-na-direktsiya-sotsialno-podpomagane.html", "text": "С промените в Закона за интеграцията на хората с увреждания няма да се улеснят тези хора, а ще се спести работа на дирекция „Социално подпомагане“. Това каза народният представител от ПГ на „БСП за България“ Михаил Христов по време на дебатите по промените в Закона за интеграция на хората с увреждания, предаде репортер на Агенция „Фокус“. „БСП ще подкрепи така предложения законопроект. Намалява се административната тежест, но това ли е най-важното за хората с увреждания?“, попита той.  Според него важното, което трябва да бъде решено за тези хора, е това, че те не излизат от домовете си. „10 % от населението на България са хора с увреждания, 82% от децата с увреждания не посещават редовно училище“, коментира Христов. Според него със законопроекта ще се улеснят не толкова хората с увреждания, а фирмите, доставчици на социални услуги. \r\nДеница КИТАНОВА", "date": "2017.10.12", "title": "Михаил Христов, БСП: Промените в Закона за интеграцията на хората с увреждания не улесняват хората, а спестяват работа на дирекция „Социално подпомагане“"}
{"url": "http://www.focus-news.net/news/2017/10/12/2445710/mvr-sektorite-patna-politsiya-v-stranata-shte-rabotyat-s-grazhdani-do-1600-chasa-poradi-planirana-profilaktika-na-avtomatiziranata-informatsionna-sistema.html", "text": "Секторите „Пътна полиция” в страната ще работят с граждани до 16.00 часа поради планирана профилактика на автоматизираната информационна система. Това съобщиха от пресцентъра на МВР. Временната промяна на работното време се налага поради планирана профилактика на автоматизираната информационна система. След 16.00 часа днес няма да се извършват дейности по регистрация и пререгистрация на МПС във всички сектори „Пътна полиция“ в страната. \r\nПредварително поднасяме извинения за евентуално причинени неудобства.", "date": "2017.10.12", "title": "МВР: Секторите „Пътна полиция” в страната ще работят с граждани до 16.00 часа поради планирана профилактика на автоматизираната информационна система"}
{"url": "http://www.focus-news.net/news/2017/10/12/2445711/razgrad-28-godishen-mazh-ot-selo-sevar-e-osaden-za-huliganska-proyava-spryamo-meditsi-ot-speshna-pomosht.html", "text": "28-годишен мъж от село Севар е осъден за хулиганска проява спрямо медици от Спешна помощ – Кубрат. Това съобщиха от ОДМВР-Разград. И. Т. се държал непристойно около 11 часа на 10 октомври в сградата на ЦСМП, като отправял ругатни и псувни към медицинския екип. Съставен му е акт по УБДХ. С решение на Кубратския районен съд от 11 октомври му е наложена глоба в размер на 100 лева.", "date": "2017.10.12", "title": "Разград: 28-годишен мъж от село Севар е осъден за хулиганска проява спрямо медици от Спешна помощ"}
{"url": "http://www.focus-news.net/news/2017/10/12/2445712/aleksandar-ivanov-gerb-prognozata-za-polozhitelen-rast-na-ikonomikata-shte-se-zapazi-i-za-2018-g.html", "text": "Прогнозата за положителен ръст на икономиката ще се запази и за 2018 г. Това каза в сутрешния блок „Добро утро, България“ на Радио „Фокус“ народният представител от ПГ на ГЕРБ Александър Иванов. Той отбеляза, че предвижда балансиран бюджет за 2018 г. с минимален бюджетен дефицит, заложен в него. Иванов припомни, че България е 4-та икономика по ръст в Европа. „Именно това показва административната реформа. Усилията на последните правителства на Бойко Борисов работят в този целенасочен растеж на икономиката, на средствата, които влизат в бюджета, за да могат да се увеличават и другите разходи от бюджета - за увеличаване на пенсии, на учителски заплати, на полицаи, военни и всички прилежащи разходи. Предвиждам бюджетът за догодина да бъде изключително балансиран с минимален бюджетен дефицит заложен в него. Оптимист съм. Икономиката и работещите хора показват, че можем да бъде оптимисти, тъй като споменавайки, че износът расте за първите осем месеца спрямо 2016 година, съм убеден, че тази тенденция ще продължи да се развива в положителна посока и то говорим за двуцифрен ръст. Освен тези увеличения на заплатите в бюджетния сектор и на пенсиите, виждаме и едни други капиталови разходи, които бяха гласувани сега - 640 милиона лв. за догодина, които са капиталови разходи в сферата на образованието. Говоря за инфраструктура“, обясни той. Александър Иванов уточни, че секторните политики, които са заложили в управленската програма, се запазват. Той отбеляза, че от 2009 г. насам БВП се е увеличил два пъти, като тази година според него съвсем реалистично ще достигне 100 млрд. лв. В тази връзка добави, че увеличението на минималната работна заплата е три път, което ще се реализира догодина като стане 510 лв.", "date": "2017.10.12", "title": "Александър Иванов, ГЕРБ: Прогнозата за положителен ръст на икономиката ще се запази и за 2018 г."}
{"url": "http://www.focus-news.net/news/2017/10/12/2445713/narusheno-e-vodopodavaneto-v-shest-kvartala-v-asenovgrad-zaradi-avarii-i-deynosti-po-izpalnenie-na-vodniya-tsikal-na-grada.html", "text": "Нарушено е водоподаването към жителите на шест квартала в Асеновград заради аварии и дейности по изпълнение на Водния цикъл на града. Това съобщи за Радио „Фокус“ – Пловдив дежурният диспечер във ВиК-Пловдив. Изцяло без вода са кварталите „Лозница“ и „Баба Тонка“, а с частично нарушено водоподаване са кварталите „Баделема“, „Метоха“, „Изток“ и „Свети Георги“.\r\nС частично или изцяло нарушено водоподаване са и 9 села на територията на Пловдивска област – Избеглии, Козаново, Конуш, Червен, Дъбене, Крумово, Браниполе, Сухозем и Царимир.\r\nЕкипи на водоснабдителното дружество работят по отстраняването на аварии по водопреносната мрежа също на територията на градовете Пловдив и Карлово. Без вода днес са живущите в района на улиците „Ангел Кънчов“ и „Пазарска“ в град Карлово. Нарушено е и водоподаването в района на улиците „Густав Вайганд“ и „Менделеев“ в град Пловдив.\r\nНе е посочен краен срок за отстраняване на авариите на територията на Пловдивска област, каза още дежурният диспечер.\r\nТони МИХАЙЛОВ", "date": "2017.10.12", "title": "Нарушено е водоподаването в шест квартала в Асеновград заради аварии и дейности по изпълнение на Водния цикъл на града"}
{"url": "http://www.focus-news.net/news/2017/10/12/2445714/glavniyat-prokuror-sotir-tsatsarov-kandidaturata-na-georgi-cholakov-za-predsedatel-na-vas-tryabva-da-bade-podlozhena-na-glasuvane.html", "text": "Кандидатурата на Георги Чолаков трябва да бъде подложена на гласуване. Това каза главният прокурор Сотир Цацаров на заседание на Пленума на ВСС при обсъждането на указа на президента Румен Радев, с който той върна на Съвета предложението за назначаване на Георги Чолаков за председател на ВАС, предаде репортер на Агенция „Фокус“. „С указа на Румен Радев според мен сме върнати в изходно положение за това, че следва да се отправи ново предложение“, коментира той. „Процедурата не е приключила и тя трябва да продължи, да бъде поставена на гласуване“, обясни Сотир Цацаров. „Ако кандидатурата на Георги Чолаков събере 17 и повече гласа, президентът е длъжен да издаде указ по закон. Ако не събере необходимите гласове, то процедурата трябва да започне отначало“, уточни главният прокурор. „Кандидатът вече е изслушан според закона, но няма никаква пречка на кандидата да му се предложи да се яви пред ВСС, ако желае да изложи основни моменти от своята концепция“, посочи той. „Проектът ни за решение би звучал така: насрочва повторно гласуване за кандидата Георги Чолаков, трябва да решим кога, и дава възможност на кандидата да представи изложение пред новия състав на ВСС и да отговаря ако има поставени въпроси“, заяви Сотир Цацаров. „Решението дали да има нова процедура, както предлага Лозан Панов, или тази да продължи трябва да се вземе сега и то с обикновено мнозинство“, каза още главният прокурор. \r\nБиляна ИВАНОВА", "date": "2017.10.12", "title": "Главният прокурор Сотир Цацаров: Кандидатурата на Георги Чолаков за председател на ВАС трябва да бъде подложена на гласуване"}
{"url": "http://www.focus-news.net/news/2017/10/12/2445715/burgas-revizionni-i-sadebni-praktiki-shte-badat-obsadeni-na-seminar-v-kulturen-tsentar-morsko-kazino.html", "text": "EY (Ernst & Young) и Община Бургас организират семинар на тема: „Какво да правим при данъчни ревизии и спорове?“. Това съобщиха от пресцентъра на Община Бургас. Ще бъдат обсъдени ревизионни и съдебни практики, както и стратегии за подготовка, водене и успешно приключване на ревизии и данъчни спорове. Събитието ще се проведе на 19 октомври 2017 г. в Културен център „Морско казино“, Приморски парк Бургас, зала „Георги Баев“. Регистрацията започва в 13:30 часа, а семинарът в 14:00 часа.\r\nСеминарът е предназначен за управители и финансови мениджъри на фирми и се осъществява с подкрепата на Община Бургас.", "date": "2017.10.12", "title": "Бургас: Ревизионни и съдебни практики ще бъдат обсъдени на семинар в Културен център „Морско казино“"}
{"url": "http://www.focus-news.net/news/2017/10/12/2445716/stara-zagora-uchenitsi-ot-srednite-uchilishta-v-kazanlak-upravlyavat-obshtinata-za-edin-chas-v-initsiativata-mlad-upravlenets-za-edin-den.html", "text": "В Зала 6 на Община Казанлък беше поставено начало на инициативата „Млад управленец за един ден в Община Казанлък“, предаде кореспондент на Радио „Фокус“. Инициативата се провежда за втора поредна година по повод Деня на българската община – 12 октомври. В рамките на един астрономически час дванайсетокласници от средните училища в Казанлък участват в управлението на общината, заемайки различни длъжности в общинска администрация. Тази година в инициативата участват 29 ученици от ПГ по лека промишленост и туризъм, ПГ „Иван Хаджиенов“, ПГ по транспорт и транспортен мениджмънт“, Хуманитарна гимназия „Св. св. Кирил и Методий“, Математическа гимназия и Националното училище по пластични изкуства и дизайн „Акад. Дечко Узунов“. Длъжностите на младите управленци бяха определени чрез жребий.\r\nКмет на Община Казанлък е възпитаничката на НУПИД „Акад. Дечко Узунов“ Айджан Онбаши, секретар на Общината е Кристина Терзиева, Мими Парпулова от ПГ по лека промишленост и туризъм е председател на Общинския съвет. Ученикът от Средно училище „Екзарх Антим I\" Златомир Трифонов е началник на кабинета на кмета, а Мариела Славова от Математическа гимназия е Обществен посредник на Казанлък за един час. \r\nМладите хора ще имат възможност отблизо да се запознаят със задълженията на управленския екип в Казанлък, както и да участват конкретно в изпълнението на някои от тях. В края на инициативата за участието си в нея всеки от младите управленци ще получи сертификат от Община Казанлък.\r\nСлавяна ГАЙДАРОВА", "date": "2017.10.12", "title": "Стара Загора: Ученици от средните училища в Казанлък управляват Общината за един час в инициативата „Млад управленец за един ден“"}
{"url": "http://www.focus-news.net/news/2017/10/12/2445717/gazeta-express-federika-mogerini-ochakva-kachestven-skok-v-normaliziraneto-na-otnosheniyata-mezhdu-kosovo-i-sarbiya.html", "text": "Върховният представител на Европейския съюз по въпросите на външните работи и политиката на сигурност Федерика Могерини заяви, че ЕС, Прищина и Белград работят върху установяването на съдържанието на „новия етап на диалог\" през декември, отбелязвайки, че през 2018 г. очаква „качествен скок“ в нормализирането на отношенията между двете съседни страни, пише електронното издание Gazeta Express.\r\nМогерини направи изявлението в рамките на пресконференция със сръбския премиер Ана Бърнабич, която бе на посещение в Брюксел. „Обсъдихме [с Бърнабич]  диалога, който улеснявам между Белград и Прищина, който - както знаете – навлезе в нова фаза, след като президентът [на Сърбия Александър] Вучич и [президентът на Косово Хашим] Тачи проведоха две или три срещи през последните месеци“, подчерта италианският политик, допълвайки, че очаква позитивното развитие да продължи. \r\n„Това е дългосрочен план и бих могла да очаквам резултати още преди това. Мисля, че и двете страни са решени, имат политически условия у дома, които не са съществували преди това. И виждам много решителност за постигането на резултати \", коментира Могерини.Тереза Герова", "date": "2017.10.12", "title": "Gazeta Express: Федерика Могерини очаква „качествен скок\" в нормализирането на отношенията между Косово и Сърбия"}
{"url": "http://www.focus-news.net/news/2017/10/12/2445718/edinodushno-parlamentat-prie-na-parvo-chetene-promeni-v-zakona-za-integratsiya-na-horata-s-uvrezhdaniya-namalyavashti-administrativnata-tezhest-za-grazhdanite-i-biznesa.html", "text": "Парламентът прие на първо четене промени в Закона за интеграция на хората с увреждания, намаляващи административната тежест за гражданите и бизнеса, предаде репортер на Агенция „Фокус“. Промените бяха подкрепени единодушно от 141 народни представители. Промените целят по-добро регулиране на изискванията за осигуряване на социална интеграция на хората с увреждания и за упражняване на техните права, както и намаляването на административната и регулаторната тежест за гражданите и бизнеса. Приетите промени предвиждат намаляване на изискуемите от заявителите документи и въвеждане на задължение за административните органи служебно да събират информация от други институции. \r\nЧрез законопроекта на Агенцията за социално подпомагане ще се осигури безплатен достъп до Национална база „Население“ и при необходимост тя ще изисква по служебен път информация от държавни и общински органи, както и от физически и юридически лица. По този начин ще се намали броят на изискваните от гражданите документи, ще се създаде правна сигурност и ще се намали възможността за дублиране на социални плащания и за злоупотреби със социални права, съответно многократно упражняване на социални права без правно основание. В рамките на дебата Светлана Ангелова от ПГ на ГЕРБ каза, че групата ѝ ще подкрепи промените, защото с тях ще се намали административната тежест за около 530 хил. лица. Депутатът от БСП Михаил Христов заяви, че с промените в Закона за интеграцията на хората с увреждания ще се спести работа на дирекция „Социално подпомагане“, но няма да решат най-големия проблем за хората с увреждания - това, че не излизат от домовете си. \r\nДеница КИТАНОВА", "date": "2017.10.12", "title": "Единодушно парламентът прие на първо четене промени в Закона за интеграция на хората с увреждания, намаляващи административната тежест за гражданите и бизнеса"}
{"url": "http://www.focus-news.net/news/2017/10/12/2445719/prof-hristo-pimpirev-ochakvam-otkritieto-na-21-vek-da-bade-napraveno-na-antarktida-zashto-ne-s-uchastieto-na-balgarski-ucheni.html", "text": "Очаквам откритието на 21 век да бъде направено на Антарктида и защо не с участието на български учени. Това каза проф. Христо Пимпирев, директор на Българския антарктически институт, в интервю за Агенция „Фокус“.\r\nПо думите му останалите континенти са много познати, защото са изследвани повече от 500 години, а Антарктида - само от 200 г. „Има още много тайни, които се крият под ледената покривка на този континент, която на места достига до 5 км. А е доказано с геофизични методи, че под този 5-киломентров леден щит (който се е образувал за около 1 млн. години) се намират сладководни езера. Очаква се, че там могат да бъдат намерени и микроорганизми и организми на възраст от 1 млн. години, което може да се окаже един истински бум в представите ни за света“, каза той. \r\nПроф. Пимпирев уточни, че България е една от 29-те страни, които участват в управлението на континента и взимат решения за неговото настояще и бъдеще. „Основата на антарктическите експедиции на България е научната програма, тъй като Антарктида е най-голямата научна лаборатория в света. Ние, българите, участваме в научния щурм, изучаващ глобалните климатични промени, за които разбра целия свят, именно защото имаме полярна база. Тя е притегателен научен център за над 27 държави, които са работили заедно с нашите учени. Българските биолози и микробиолози участват и в изследването на флората и фауната на Антарктида. Те се включиха и в един международен колектив, където изследваха микроорганизъм, намерен в околностите на българската база, който послужи за направата на нов вид антибиотик“, каза той и уточни, че работата на българите там касае цялата планета и всички трябва да бъдем горди с това.\r\nЦветилена СИМЕОНОВА", "date": "2017.10.12", "title": "Проф. Христо Пимпирев: Очаквам откритието на 21 век да бъде направено на Антарктида, защо не с участието на български учени"}
{"url": "http://www.focus-news.net/news/2017/10/12/2445720/kardzhali-67-godishna-zhena-e-pochinala-sled-padane-ot-terasa-na-kashta-v-momchilgrad.html", "text": "67-годишна жена е починала след падане от тераса на къща в Момчилград. Това съобщиха от ОДМВР-Кърджали. Инцидентът станал вчера около 11,30 часа. По първоначални данни жената брулила орехи от терасата и паднала от около 7 метра височина. Тялото е транспортирано за аутопсия в кърджалийската болница. Образувано е досъдебно производство.", "date": "2017.10.12", "title": "Кърджали: 67-годишна жена е починала след падане от тераса на къща в Момчилград"}
{"url": "http://www.focus-news.net/news/2017/10/12/2445721/ministar-neno-dimov-do-kraya-na-godinata-shte-bade-otvorena-myarka-za-vsichki-obshtini-na-stoynost-111-mln-lv-samo-v-sferata-na-kachestvoto-na-vazduha.html", "text": "До края на годината ще бъде отворена мярка за всички общини на стойност 111 млн. лв. само в сферата на качеството на въздуха. Това каза министърът на околната среда и водите Нено Димов по време на конференцията за качеството на въздуха – SOFAIR, предаде репортер на Агенция „Фокус”. По мярката могат да кандидатстват общини с нарушено качество на въздуха и за получаване на финансиране по нея ще има конкуренция сред общините, посочи министър Ненов. „В момента МОСВ работи в две направления: горивата за битово отопление и контролът върху автомобилния транспорт”, посочи Димов. По думите му през ноември предстои министерството да организира широка дискусия за това горивата за отоплението да имат по-ниско съдържание на сяра. Ще се обсъжда и цената, за да се намери баланс между продавачите и потребителите, обясни министърът. \r\nПо темата за контрола върху автомобилния транспорт ще се дискутират въпросите не само за катализаторите, а и за преминаването към алтернативен транспорт, обясни Нено Димов. По думите му министерството работи в посока насърчаването на използване на елетромобили. Вече е отворена процедурата на стойност 1 300 000 лева за закупуване на такъв вид транспорт за администрацията. Тази мярка също е за общините и държавни институции, като автомобилите ще са за почистване и поддръжка на паркове и зелени зони, за социален патронаж, обществен транспорт и извършване на инспекции, каза още Нено Димов. \r\nИнна ПЕЙЧЕВА", "date": "2017.10.12", "title": "Министър Нено Димов: До края на годината ще бъде отворена мярка за всички общини на стойност 111 млн. лв. само в сферата на качеството на въздуха"}
{"url": "http://www.focus-news.net/news/2017/10/12/2445722/afp-mahmud-abas-shte-poseti-gaza-za-parvi-pat-ot-desetiletie.html", "text": "„В рамките на по-малко от месец“ палестинският президент Махмуд Абас ще посети Газа за първи път от десетилетие, заяви високопоставен служител в партията „Фатах\" след разговорите за помирение с „Хамас\", предава AFP.\r\nАбас „ще бъде в Газа след по-малко от месец\", разкри източникът на агенцията, след като бе постигнат пробив в преговорите между двете палестински организации, които се водят в египетската столица Кайро.Тереза Герова", "date": "2017.10.12", "title": "AFP: Махмуд Абас ще посети Газа за първи път от десетилетие"}
{"url": "http://www.focus-news.net/news/2017/10/12/2445723/blagoevgrad-blizo-3-kg-kanabis-sa-izzeti-pri-spetsializirana-politseyska-operatsiya-v-petrich.html", "text": "Близо 3 кг канабис са иззети при специализирана полицейска операция в Петрич. Това съобщиха от ОДМВР - Благоевград. На 11 октомври 2017 г., от полицейски служители на РУ - Петрич и сектор „БОП“ при ОДМВР - Благоевград, е проведена акция по линия на противодействие на производството и съхранението на наркотични вещества. При проверка в селскостопанска постройка в дворно място на къща в Петрич, обитавани от 39-годишен мъж с инициали К. А. от Петрич, е намерен и иззет плик с около 1.5 килограма тревиста маса, реагираща положително на канабис. В района на бивш месокомбинат в Петрич са намерени и иззети две пластмасови кутии, съдържащи общо около 1.403 кг суха тревиста маса, която след направен полеви тест е реагирала положително на канабис. По случаите са образувани досъдебни производства. Работата продължава.", "date": "2017.10.12", "title": "Благоевград: Близо 3 кг канабис са иззети при специализирана полицейска операция в Петрич"}
{"url": "http://www.focus-news.net/news/2017/10/12/2445724/veliko-tarnovo-tseremoniya-za-vrachvane-na-statuetki-zvezditsi-na-blizkite-na-donorite-za-2017-godina-shte-se-provede-v-grada.html", "text": "Церемония за връчване на статуетки „Звездици“ на близките на донорите за 2017 година ще се проведе във Велико Търново. Събитието е част от инициативите за Европейската седмица на донорството и трансплантациите и ще се случи в МОБАЛ „Д-р Стефан Черкезов“, съобщи за Радио „Фокус“ – Велико Търново д-р Сибила Маринова, началник на отделението по „Анестезиология и интензивно лечение” в МОБАЛ „Д-р Стефан Черкезов“ и координатор по донорство към Изпълнителната агенция по трансплантации. Статуетките ще бъдат връчени от изпълнителния директор на Агенцията по трансплантации в България д-р Марияна Симеонова. Те се изработват по инициатива на агенцията като израз на благодарност към роднините на починалите, чиято кончина дава шанс за живот на много други хора.\r\n„Ще бъдат поканени и трансплантирани – реципиенти, чийто втори живот започва благодарение на хуманността на близките на донорите“, посочи д-р Маринова. Церемонията, която ще е отворена и за граждани, ще се проведе от 13.00 часа в големия салон на Великотърновската болница. Предвидено е и представяне на филма „Това е твоето бебе” на режисьора добил известност, като „българският Алмодовар” – Христо Порязов.  Той е късометражен филм, посветен на донорството на органи. Сценарият е вдъхновен от действителен случай.\r\nЕвропейската седмица на донорството протича в дните от  9-ти до 15-ти октомври, под мото „Да върнем надеждата на пациентите в листите на чакащи органна трансплантация в Европа!”. Целта е да се привлече общественото внимание, да се предизвикат обсъждания по темата и най-вече - да се предостави информация за донорството и трансплантацията на органи в най-прозрачен и достъпен вид.\r\nЛуиза ТРАНЧЕВА", "date": "2017.10.12", "title": "Велико Търново: Церемония за връчване на статуетки „Звездици“ на близките на донорите за 2017 година ще се проведе в града"}
{"url": "http://www.focus-news.net/news/2017/10/12/2445725/zdflufthanza-shte-podpishe-dogovor-za-zakupuvane-na-po-golyamata-chast-ot-avioparka-na-faliralata-ear-berlin.html", "text": "Най-голямата германска авиокомпания „Луфтханза“ ще подпише договор за закупуването на по-голямата част от самолетите на фалиралата „Еър Берлин“, предава телевизионният канал ZDF.\r\n„Днес ще поставим крайъгълен камък в историята на „Луфтханза\" и „Еър Берлин\", заяви изпълнителният директор Карстен Шпор.\r\nКрайният срок за подписването на договорите е 12 часа (местно време) в четвъртък, 12 октомври. „Луфтханза“ ще придобие 81 от общо 144-те самолети на банкрутиралата авикомпания. Освен това работата си ще запазят около три хиляди от общо 8,5 хил. служители на „Еър Берлин“.Тереза Герова", "date": "2017.10.12", "title": "ZDF:„Луфтханза“ ще подпише договор за закупуване на по-голямата част от авиопарка на фалиралата „Еър Берлин“"}
{"url": "http://www.focus-news.net/news/2017/10/12/2445726/chez-vavezhda-novo-rabotno-vreme-na-tsentrovete-za-obsluzhvane-na-klienti-v-7-oblastni-grada-ot-1-noemvri-2017-g.html", "text": "От 1 ноември 2017 г. Центровете за обслужване на клиенти на ЧЕЗ във Видин, Монтана, Враца, Ловеч, Перник, Кюстендил и Благоевград ще работят с ново работно време. Това съобщиха от пресцентъра на ЧЕЗ. Клиентите на „ЧЕЗ Електро България“ АД и „ЧЕЗ Разпределение България“ АД в тези градове ще могат да използват услугите на Центровете всеки понеделник от 08.30 часа до 18.00 часа, всяка сряда от 08.00 часа до 17.00 часа, а през останалите работни дни от седмицата от 08.30 часа до 17.00 часа. Промяната се въвежда след обстоен анализ на посещаемостта и териториалната специфика с цел подобряване ефективността при работа с клиенти. \r\nЗа всички останали клиентски центрове на компанията на територията, обслужвана от ЧЕЗ, работното време остава непроменено. Подробна информация за адресите и работното време на Центровете за обслужване на клиенти на ЧЕЗ е публикувана на сайта www.cez.bg. \r\nЗа клиентите на „ЧЕЗ Електро България“ АД от 1 ноември 2017 г. се въвеждат промени, осигуряваща по-голямо удобство и ефективност при контакт с Дружеството. Във всеки Център за обслужване на клиенти на ЧЕЗ ще бъдат обособени отделни гишета за обслужване на клиенти на „ЧЕЗ Електро България“ АД. На телефонния номер на компанията – 0700 10 010, ще бъде активирана специална линия само за въпроси, свързани с дейността и предоставяните от Дружеството услуги. Въвеждат се нови електронни адреси за комуникация: с „ЧЕЗ Електро България“ АД - info@cezelectro.bg и с „ЧЕЗ Разпределение България“ АД - klienti@cez-rp.bg.\r\nРаботно време на центрове за обслужване на клиенти на ЧЕЗ във \r\nВидин, Монтана, Враца, Ловеч, Перник, Кюстендил и Благоевград:\r\nПонеделник - от 08.30 до 18.00 часа;\r\nВторник - от 08.30 до 17.00 часа;\r\nСряда - от 08.00 до 17.00 часа;\r\nЧетвъртък - от 08.30 до 17.00 часа;\r\nПетък - от 08.30 до 17.00 часа.", "date": "2017.10.12", "title": "ЧЕЗ въвежда ново работно време на центровете за обслужване на клиенти в 7 областни града от 1 ноември 2017 г."}
{"url": "http://www.focus-news.net/news/2017/10/12/2445727/nezavisne-novine-republika-srabska-tarsi-nachini-za-razvitie-na-dentalniya-turizam.html", "text": "Въпреки че е налице необходимия потенциал, денталният туризъм в Република Сръбска не е развит на необходимото ниво, пише електронното издание Nezavisne Novine.\r\nЕксперти и стоматолози са категорични, че денталните услуги в страната са значително по-евтини, отколкото в чужбина, но за да бъдат привлечени клиенти, е необходимо да бъдат обединени усилията на туристическите агенции и стоматолозите. \r\nДиректорът на Туристическата организация на Република Сръбска Нада Йованович е убедена, че развитието на денталния туризъм в страната ще допринесе за по-висока заетост, тъй като ще насърчи създаването на допълнителни места за настаняване на посетителите. Насърчаването на тази форма на туризъм би било от голяма полза за държавата, защото би увеличил приходите от туризъм и съответно – БВП на Република Сръбска, увери Йованович, предава .\r\nИкономическият анализатор Горан Радивояч е на същото мнение. Експертът потвърждава, че все повече чужденци, предимно от Словения, посещават страната с цел получаване на здравни услуги. Но той предупреди, че за привличането на повече посетители ще бъде необходимо сключването на специално междудържавно споразумение. Тереза Герова", "date": "2017.10.12", "title": "Nezavisne Novine: Република Сръбска търси начини за развитие на денталния туризъм"}
{"url": "http://www.focus-news.net/news/2017/10/12/2445728/burgas-ministar-nikolay-nankov-shte-prisastva-na-parva-kopka-za-rekonstruktsiyata-na-pat-i-9-slanchev-bryag-burgas-na-13-oktomvri.html", "text": "На 13 октомври започва реконструкцията на 5-километровия участък от път I-9 Слънчев бряг - Бургас. Това съобщиха от пресцентъра на Министерство на регионалното развитие и благоустройството. Със средства от републиканския бюджет ще се изгради второ платно в отсечката между Поморие и Ахелой. \r\nНа символичната първа копка ще присъстват министърът на регионалното развитие и благоустройството Николай Нанков, министърът на транспорта, информационните технологии и съобщенията Ивайло Московски и председателят на Управителния съвет на Агенция „Пътна инфраструктура“ инж. Дончо Атанасов. Церемонията ще се състои в 11.30 часа при 217-ти километър на път I-9 Слънчев бряг - Бургас (на 2 километра от кръстовището за общинския път за село Каменар в посока Ахелой).\r\nПо-рано същия ден, от 10.00 часа, министър Нанков ще участва в деветата Национална конференция по транспортна инфраструктура с международно участие. Форумът се провежда от 12 до 14 октомври в хотел \"Сол Несебър Палас 5\" в Несебър. Теми на дискусии за участниците в него са управлението, строителството и поддръжката на транспортната инфраструктура, съвременните нормативни документи, регионалните и националните приоритети, устойчивата пътна безопасност и др.", "date": "2017.10.12", "title": "Бургас: Министър Николай Нанков ще присъства на първа копка за реконструкцията на път I-9 Слънчев бряг - Бургас на 13 октомври"}
{"url": "http://www.focus-news.net/news/2017/10/12/2445729/sliven-parcheta-ot-terasa-sa-padnali-ot-blok-v-kvartal-balgarka-nyama-postradali.html", "text": "Парчета от тераса са паднали от блок в квартал „Българка“ в Сливен. За това информират в една от социалните мрежи свидетели на инцидента. Откъртили се парчета от тераса на шестия етаж. Нямало е пострадали. Блокът бил одобрен за саниране, затова жителите му не са предприели самостоятелен ремонт.", "date": "2017.10.12", "title": "Сливен: Парчета от тераса са паднали от блок в квартал „Българка“, няма пострадали"}
{"url": "http://www.focus-news.net/news/2017/10/12/2445730/24-orecomalbaniya-balgarite-stavat-devetoto-maltsinstvo-v-albaniya.html", "text": "Парламентарната комисия по правни въпроси определи българите като деветото малцинство в Албания, наред с аромънското, гръцкото, сръбското, ромското, черногорското, босненското, македонското и гюпското (египетското), предава албанското електронно издание \"24-ore.com\".\r\nСпоред изданието до това решение се е стигнало след разговор на българския премиер Бойко Борисов с албанския му колега Еди Рама, като албанският министър-председател е бил поканен да направи посещение в София.\r\n\"24-ore.com\" съобщава, че до решението се е стигнало след дискусия, като част от депутатите са поставили въпроса за идентифициране на малцинствата и затова как трябва да бъде определено населението на Преспа, Голо Бърдо и Гора, след като веднъж трябва да бъде записано и преброено като българско, а веднъж като македонско.\r\nПо време на дебата е засегнат и въпросът за прилагането в образованието на националните езици в районите, в които малцинствата съставляват 20% от населението.\r\nИзданието припомня, че българите населяват югоизточните и североизточните части на Албания, където досега е било регистрирано само македонско малцинство.\r\nРешението на парламентарната комисия по правни въпроси предстои да бъде гласувано на заседание на парламента.", "date": "2017.10.12", "title": "\"24-ore.com\"(Албания): Българите стават деветото малцинство в Албания"}
{"url": "http://www.focus-news.net/news/2017/10/12/2445731/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Върховният представител на Европейския съюз по въпросите на външните работи и политиката на сигурност Федерика Могерини заяви, че ЕС, Прищина и Белград работят върху установяването на съдържанието на „новия етап на диалог\" през декември, отбелязвайки, че през 2018 г. очаква „качествен скок“ в нормализирането на отношенията между двете съседни страни, пише електронното издание Gazeta Express.\r\nМогерини направи изявлението в рамките на пресконференция със сръбския премиер Ана Бърнабич, която бе на посещение в Брюксел. „Обсъдихме [с Бърнабич]  диалога, който улеснявам между Белград и Прищина, който - както знаете – навлезе в нова фаза, след като президентът [на Сърбия Александър] Вучич и [президентът на Косово Хашим] Тачи проведоха две или три срещи през последните месеци“, подчерта италианският политик, допълвайки, че очаква позитивното развитие да продължи. \r\n„Това е дългосрочен план и бих могла да очаквам резултати още преди това. Мисля, че и двете страни са решени, имат политически условия у дома, които не са съществували преди това. И виждам много решителност за постигането на резултати \", коментира Могерини.\r\n*** Замърсяването, причинено от потъването на танкера „Агия Зони II\" край бреговете на остров Саламина край пристанището Пирея, все още не се е отстранено в определени райони, според Гръцкия център за морски изследвания (ELKETHE), съобщава електронното издание Ekathimerini.\r\nВъпреки че плажовете в южната част на Атина ще бъдат почистени и обеззаразени до следващата седмица, проби, взети от центъра, показват, че части от Саламина, както и плажовете в Агиос Козма и Глифада в южната част на Атина, все още страдат от последиците от петролния разлив.\r\nТестовете са направени върху проби от вода, събрани съответно на 18, 22 и 29 септември, и на 3 октомври от крайбрежните райони, засегнати от разлива, както и от открито море в югоизточната част на Атика.\r\nПървоначалните измервания след разлива показват, че всички засегнати райони са силно замърсени - в Саламина и южните крайбрежни райони на Палео Фалиро, Алимос и Агиос Космас нивата на петролните въглеводороди са 750 пъти повече от нормалната граница 0,5-2 микрограма на литър.\r\n*** От турското правителство изразиха мнението си, че издаването на неимигрантски визи за граждани на страната ще бъде подновено, след смяната на американския посланик в Анкара, която ще стана в края на седмицата, пише Daily Sabah. Премиерът Бинали Йълдъръм изрази надеждата си, че двустранните отношения ще се нормализират скоро. Американският посланик Джон Бас също подчерта, че се надява скоро да бъде намерено решение на кризата. Според източници на вестника, в момента текат преговори за възстановяване на издаването на визи. \r\nДипломатическата криза между двете страни започна в неделя, след като полицията арестува служител на американското посолство по обвинение за участие в терористична организация. В отговор,  посланикът Джон Бас преустанови издаването на неимигрантски визи за турски граждани. Това от своя страна предизвика реакция на президента Реджеп Тайип Ердоган, който обвини Бас, че укрива престъпници. От Вашингтон застанаха зад посланика.\r\n*** Въпреки че е налице необходимия потенциал, денталният туризъм в Република Сръбска не е развит на необходимото ниво, пише електронното издание Nezavisne Novine.\r\nЕксперти и стоматолози са категорични, че денталните услуги в страната са значително по-евтини, отколкото в чужбина, но за да бъдат привлечени клиенти, е необходимо да бъдат обединени усилията на туристическите агенции и стоматолозите. \r\nДиректорът на Туристическата организация на Република Сръбска Нада Йованович е убедена, че развитието на денталния туризъм в страната ще допринесе за по-висока заетост, тъй като ще насърчи създаването на допълнителни места за настаняване на посетителите. Насърчаването на тази форма на туризъм би било от голяма полза за държавата, защото би увеличил приходите от туризъм и съответно – БВП на Република Сръбска, увери Йованович, предава Радио „Фокус“ в рубриката „Балкански туристически часовник“.\r\nИкономическият анализатор Горан Радивояч е на същото мнение. Експертът потвърждава, че все повече чужденци, предимно от Словения, посещават страната с цел получаване на здравни услуги. Но той предупреди, че за привличането на повече посетители ще бъде необходимо сключването на специално междудържавно споразумение.\r\n***", "date": "2017.10.12", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/12/2445732/afp-peshmergite-blokiraha-patishtata-kam-mosul.html", "text": "Кюрдските пешмерги блокираха пътя от Иракски Кюрдистан към втория по големина град в страната – Мосул, в отговор на придвижването на иракската армия, предава AFP.\r\n„Двата основни пътя, свързващи Ербил и Дохук с Мосул, бяха блокирани в четвъртък с насипни насипи като предпазна мярка, след като установихме увеличаване на разгръщането и движението на иракските сили в близост до фронтовата линия с пешмергите\", разкри източник на агенцията..Тереза Герова", "date": "2017.10.12", "title": "AFP: Пешмергите блокираха пътищата към Мосул"}
{"url": "http://www.focus-news.net/news/2017/10/12/2445733/veliko-tarnovo-dni-na-otvorenite-vrati-organizirat-v-natsionalniya-voenen-universitet-vasil-levski.html", "text": "Дни на отворените врати организират в Националния военен университет (НВУ) „Васил Левски“ във Велико Търново. Това съобщиха от пресцентъра на висшето учебно заведение. По предварително подготвен график на 12 и 13 октомври ученици от различни краища на страната ще посетят НВУ. Днес от 13.00 до 16.00 часа младежи от областите Габрово и Разград ще направят визита в университета. Те ще разгледат учебните кабинети в Първи учебен корпус на Факултет „Общовойскови” и изложеното въоръжение и техниката на Строевия плац. Освен това те ще имат възможност да наблюдават репетицията на тържествения ритуал по полагане на военна клетва от курсантите първокурсници. \r\nУтре, на 13 октомври, денят на отворените врати ще започне от 08.30 часа с посещението на ученици от Велико Търново и ще продължи в 10.30 часа с тържествения ритуал по полагане на военна клетва от курсантите Випуск-2022. Събитието ще завърши с разглеждането на учебно-материалната база на Военния университет от група ученици от Търговище, Разград и Габрово.  \r\nПо предварителна информация общият брой ученици, които ще посетят НВУ „Васил Левски” в дните на отворените врати е над 1 100.", "date": "2017.10.12", "title": "Велико Търново: Дни на отворените врати организират в Националния военен университет „Васил Левски“"}
{"url": "http://www.focus-news.net/news/2017/10/12/2445734/varna-rayonniyat-sad-nalozhi-myarka-za-neotklonenie-zadarzhane-pod-strazha-na-obvinyaem-za-iznasilvane-na-77-godishna-zhena.html", "text": "По искане на Районната прокуратура във Варна състав на Варненския районен съд е взел мярка за неотклонение „задържане под стража“ спрямо 38-годишния Енчо Д. Това съобщиха от пресцентъра на Апелативна прокуратура - Варна. Той е привлечен като обвиняем за съвкупление със сила и заплашване на 77-годишна жена от Долни чифлик. Деянието се наказва с лишаване от свобода от 2 до 8 години. Обвиняемият бил съсед на възрастната жена, която загубила съпруга си преди време. Енчо Д. често помагал на възрастното семейство.\r\nНа 6 октомври 2017 г. вечерта жената гледала телевизия в дома си, когато мъжът влязъл в дома и със сила я изнасилил. След инцидента тя подала сигнал и Енчо Д. бил задържан първоначално за срок до 72 часа с постановление на прокурор от Районната прокуратура във Варна до произнасянето на съда по отношение на мярката му за неотклонение. \r\nОпределението на Варненския районен съд подлежи на обжалване пред Окръжния съд във Варна.", "date": "2017.10.12", "title": "Варна: Районният съд наложи мярка за неотклонение „задържане под стража“ на обвиняем за изнасилване на 77-годишна жена"}
{"url": "http://www.focus-news.net/news/2017/10/12/2445735/burgas-predsedatelyat-na-us-na-agentsiya-patna-infrastruktura-inzh-doncho-atanasov-shte-prisastva-na-parva-kopka-za-rekonstruktsiyata-na-pat-i-9-slanchev-bryag-burgas-na-13-oktomvri.html", "text": "На 13 октомври започва реконструкцията на 5-километровия участък от път I-9 Слънчев бряг - Бургас. Това съобщиха от пресцентъра на Агенция \"Пътна инфраструктура\". Със средства от републиканския бюджет ще се изгради второ платно в отсечката между Поморие и Ахелой. На символичната първа копка ще присъстват министърът на регионалното развитие и благоустройството Николай Нанков, министърът на транспорта, информационните технологии и съобщенията Ивайло Московски и председателят на Управителния съвет на Агенция „Пътна инфраструктура“ инж. Дончо Атанасов. \r\nИзпълнител на строително-монтажните работи е „Пътстрой Бургас“ ЕООД. Строителният надзор ще осъществява „Ен Ар Консулт“ ЕООД. Авторският надзор ще е на „Виа план“ ЕООД.", "date": "2017.10.12", "title": "Бургас: Председателят на УС на Агенция „Пътна инфраструктура“ инж. Дончо Атанасов ще присъства на първа копка за реконструкцията на път I-9 Слънчев бряг - Бургас на 13 октомври"}
{"url": "http://www.focus-news.net/news/2017/10/12/2445736/mednapravlenieru-meditsinskiyat-turizam-v-balgariya-e-s-60-po-evtin-v-sravnenie-s-ostanalite-darzhavi-ot-es.html", "text": "Медицинският туризъм в България има дълга традиция и затова има редица предпоставки. Дори самото пребиваване в страната само по себе си е комплексна оздравителна процедура – чистият планински въздух, прекрасните балнеологични курорти, минералните източници, качествените и натурални хранителни продукти, съчетани с уникалната природа, позволят лечението на редица хронически заболявания, коментира специализираният интернет портал Mednapravlenia.ru. \r\nКъм настоящия момент медицинският туризъм в България е перспективно направление. Ако трябва да бъде направено позоваване на статистическите данни, то този вид лечение в България е 60 % по-евтин, в сравнение с останалите държави от Европейския съюз. При това професионализмът на медицинския персонал може да бъде оценен високо, предава .\r\nБлагоприятният климат и древните кални и минерални извори са известни със своите лечебни свойства и отдавна привличат вниманието на здравните туристи. В България обаче със сигурност може да се спести от разходите за широк кръг медицински услуги от избелване на зъбния емайл и укрепване на венците до сериозни операции на сърцето и рехабилитационни процедури за възстановяване на мускулно-скелетната система.\r\nГолемият плюс на България е, че лечението може да се провежда в балнеоложки курорти с кални бани и минерални извори – при това целогодишно и на изгодни цени. Докато в страни като Италия се плаща средно по 70 евро на процедура, то в България пакет за едноседмичен престой с включени две-три процедури дневно излиза едва около стотина евро.  Тереза Герова", "date": "2017.10.12", "title": "Mednapravlenie.ru: Медицинският туризъм в България е с 60 % по-евтин, в сравнение с останалите държави от ЕС"}
{"url": "http://www.focus-news.net/news/2017/10/12/2445737/habertyurk-delegatsiya-na-sasht-pristiga-v-turtsiya-za-regulirane-na-vizovata-kriza.html", "text": "Визовата криза между Турция и САЩ е на път да се разреши след като вече е договорено за преговори в Анкара да пристигне делегация от Вашингтон, предаде ТВ канала „Хабертюрк”. Новината оповести в сутрешния блок на „Хабертюрк” лично вицепремиерът и говорител на правителството Бекир Боздаг. „От САЩ идва специална делегация. Двете държави взеха решение да работят заедно за регулиране на сегашната визова криза”, заяви в ефира Бекир Боздаг.Георги Димов", "date": "2017.10.12", "title": "\"Хабертюрк\": Делегация на САЩ пристига в Турция за регулиране на визовата криза"}
{"url": "http://www.focus-news.net/news/2017/10/12/2445738/turski-vitsepremier-vizovata-kriza-sas-sasht-shte-bade-razreshena-v-nay-skoro-vreme.html", "text": "Намиращият се на посещение във Вашингтон турски вицепремиер Мехмет Шимшек изрази категорична позиция, че визовата криза със САЩ ще бъде разрешена много бързо, пише вестник „Милиет”. „Очаквам в най-скоро време да бъде решен визовият проблем със САЩ. Сегашната криза е едно временно положение и наистина ще бъде преодоляна в много кратки срокове.”, посочва още турският вицепремиер, цитиран от „Милиет”. Георги Димов", "date": "2017.10.12", "title": "Турски вицепремиер: Визовата криза със САЩ ще бъде разрешена в най-скоро време"}
{"url": "http://www.focus-news.net/news/2017/10/12/2445739/dritare-albaniya-pod-natisk-na-evropeyskiya-parlament-albaniya-priznava-balgarskoto-maltsinstvo.html", "text": "Под натиск на Европейския парламент Албания признава наличие на българско малцинство, предава албанското електронно издание \"Dritare\". Според изданието до приемане на новия закон за защита на националните малцинства и до включването на българите в него от парламентарната комисия по правни въпроси се е стигнало след писма на български евродепутати, подкрепени от техни колеги от други европейски страни.\r\n\"Dritare\" отбелязва любезната молба на евродепутатите, зад която най-вероятно се крие преминаването към други мерки, въпреки че се говори за \"действително справедлив и демократичен акт.\"\r\nАлбанското издание цитира и друга част от писмото на евродепутатите, в което са посочени районите, които се населяват от българско население - Преспа, Голо Бърдо и Гора.", "date": "2017.10.12", "title": "\"Dritare\" (Албания): Под натиск на Европейския парламент Албания признава българското малцинство"}
{"url": "http://www.focus-news.net/news/2017/10/12/2445740/emil-radev-gerbenp-davaneto-na-vtori-shans-na-predpriyatiyata-i-fizicheskite-litsa-e-vazhna-stapka-kam-stimuliraneto-na-biznesa.html", "text": "Правната комисия на Европейския парламент разгледа своя проектодоклад относно новата директива за превантивно преструктуриране и предоставяне на втори шанс на бизнеса в ЕС. Това съобщиха от пресцентъра на ПП ГЕРБ. По време на дебата българският евродепутат от ГЕРБ/ЕНП Емил Радев заяви: \"Считам, че в максимална степен трябва да гарантираме справедливия баланс между интересите на длъжника и тези на неговите кредитори“.\r\nЦелта на предложението е да се намалят основните пречки пред свободното движение на капитали, произтичащи от различията в рамките за преструктуриране и несъстоятелност на държавите членки. Така ще се гарантира достъпът до ефективни правни инструменти за преструктуриране и ще се даде втори шанс на жизнеспособните предприятия и предприемачите във финансови затруднения. \r\nЕмил Радев подчерта, че даването на втори шанс на предприятията, а и на физическите лица, е важна стъпка към стимулиране на бизнеса, към премахване на страха от провал за младите предприемачи и към облекчаване на много физически лица, изпаднали в свръхзадлъжнялост. \r\n„Свръхзадлъжнялостта на физически лица представлява значим икономически и социален проблем. 11.4% от европейските граждани постоянно имат просрочени плащания, които често представляват битови сметки“, посочи българският евродепутат.\r\nКачеството на рамките относно преструктурирането и несъстоятелността, установени от държавите членки, влияе пряко на процентите на събиране на вземанията от страна на кредиторите. Съгласно показателите на Световната банка процентите на събиране на вземанията в ЕС варират между 30% в Хърватия и Румъния и 90% в Белгия и Финландия. Забелязва се, че процентите на събиране на вземанията са по-високи в икономики, в които преструктурирането представлява най-често използваното производство по несъстоятелност. В такива икономики кредиторите могат да очакват да възстановят средно 83% от своите вземания в сравнение със средно 57% при процедури по ликвидация. В България степента на възстановяване за защитените кредитори в производствата по несъстоятелност е 34.9%.\r\nС предложението за директива държавите членки се приканват да разширят прилагането на принципите за опрощаване на задължения, така че да бъдат обхванати и физически лица, които не са предприемачи, т.е. потребителите. През последните години редица държави членки приеха или реформираха националното си законодателство относно несъстоятелността на потребителите, като отчетоха, че е важно да създадат условия за опрощаване на задълженията на потребителите и предоставяне на втори шанс. Не всички държави членки обаче са приели такива закони и сроковете за опрощаване на задълженията на свръхзадлъжнели потребители продължават да са много дълги.\r\n„Надявам се и в България скоро да започне да се прилага законодателство, с което ще се опростяват несъбираемите дългове на потребителите“, коментира Емил Радев, който от години предлага въвеждането на 10-годишна абсолютна погасителна давност по отношение на задълженията на физическите лица.", "date": "2017.10.12", "title": "Емил Радев, ГЕРБ/ЕНП: Даването на втори шанс на предприятията и физическите лица е важна стъпка към стимулирането на бизнеса"}
{"url": "http://www.focus-news.net/news/2017/10/12/2445741/sadat-dade-hod-na-deloto-na-elena-yoncheva-sreshtu-boyko-borisov-nito-edin-ot-dvamata-ne-se-yavi-v-sadebnata-zala.html", "text": "Софийски районен съд даде ход на делото, което народният представител от „БСП за България” Елена Йончева заведе срещу премиера Бойко Борисов и ПП ГЕРБ, предаде репортер на Агенция „Фокус”. Искът на Елена Йончева е за солидарно плащане на сумата от 20 000 лева, представляваща обезщетение за претърпени неимуществени вреди, за които тя твърди, че са причинени от твърдения на Борисов, направени на 10 март 2017 г., в град Бургас и на 12 март 2017 г., а именно, че е получавала държавни пари за своите журналистически репортажи.\r\nЙончева и Борисов не се явиха в съдебната зала, а бяха предтавлявани от своите адвокати - Георги Атанасов и Марин Марковски.\r\nСлед като делото стартира, адвокатът на Йончева поиска в качеството на свидетели да бъдат разпитани журналистите Иван Гарелов, Къдринка Къдринова, Емил Райнов и Виза Недялкова, които да обяснят каква е обществената реакция на гилдията след твърденията на Борисов и как те са се отразили на състоянието на Йончева.\r\nОт своя страна защитата на Борисов възрази срещу призоваването им с аргумента, че е недопустимо множество свидетели да доказват един и същи факт. Тя предостави на съда документи, които според адвокатите доказват как Елена Йончева е получила средства от БНТ в размер на 690 хил. лева, а ноторно известен факт е, че тя е държавна телевизия. Защитниците на Борисов искат от съда като свидетел да бъде призован и частен бизнесмен, който според тях ще обясни как е плащал на Елена Йончева извън БНТ, а от своя страна телевизията му е предоставяла рекламно време.\r\nИван ЛАЗАРОВ", "date": "2017.10.12", "title": "Съдът даде ход на делото на Елена Йончева срещу Бойко Борисов, нито един от двамата не се яви в съдебната зала"}
{"url": "http://www.focus-news.net/news/2017/10/12/2445742/burgas-profilirana-gimnaziya-za-romanski-ezitsi-georgi-stoykov-rakovski-raboti-po-tri-novi-proekta-po-programa-erazam.html", "text": "Учебната година започна със значима новина за учениците и учителите от Профилирана гимназия за романски езици  “Георги Стойков Раковски”-Бургас. В училището започна изпълнението  на три нови проекта по програма Еразъм+. Това каза директорът на училището Радостина Георгиева, съобщиха от пресцентъра на Община Бургас.\r\nПървият проект е на тема „Миграция в Европа – да споделим нашите различия и да продължим напред!“, в партньорство с училища от Италия, Норвегия и Франция. Работният език е английски.\r\nВторият е озаглавен „Европа – нашият общ проект“ и ще се реализира в сътрудничество с партньори от Белгия, Испания, Италия, Люксембург и Франция. Работният език е френски.\r\nТретият, с абревиатура ANGE, е свързан с приложението на дигиталните технологии в управлението на учебните заведения. Той е в партньорство с европейски университети и свидетелства за  реномето на ПГРЕ „Г. С. Раковски“ – Бургас в академичните среди.", "date": "2017.10.12", "title": "Бургас: Профилирана гимназия за романски езици “Георги Стойков Раковски” работи по три нови проекта по програма Еразъм+"}
{"url": "http://www.focus-news.net/news/2017/10/12/2445743/rts-sarbiya-sarbiya-privlicha-zdravni-turisti-s-izgodni-tseni.html", "text": "Макар все още да няма точни данни за това колко туристи са посетили Сърбия през настоящата година с цел получаването на здравни услуги, от Министерството на здравеопазването в Белград са категорични, че техният брой се е увеличил, а основната причина са ниските цени на предлаганите услуги, предава  Радио-телевизија Србије (РТС).\r\nОколо 60 дентални и естетически здравни заведения са кандидатствали и получили необходимите сертификати за включване в проект за насърчаване на здравния туризъм в Сърбия. Документът гарантира не само добро качество на обслужването, но и осигурява подкрепата на държавата за включилите се здравни заведения. \r\nД-р Милоей Стефанович от Сръбската камара по дентална медицина уверява, че егидата на държавата и Министерството на здравеопазването дава гаранции за сигурност и защита на чужденците, които посещават страната с цел здравен туризъм, предава .\r\nСърбия планира да промотира възможностите си за здравен туризъм на предстоящо изложение в Лондон. Към момента експерти прогнозират, че годишно страната може да привлича около 100 хил. здравни туристи.  Тереза Герова", "date": "2017.10.12", "title": "РТС (Сърбия): Сърбия привлича здравни туристи с изгодни цени"}
{"url": "http://www.focus-news.net/news/2017/10/12/2445744/d-r-emil-karaivanov-kmet-na-asenovgrad-balgarskata-obshtina-vinagi-e-bila-institutsiyata-koyato-e-nay-blizo-do-problemite-na-horata-i-do-tyahnoto-ezhednevie.html", "text": "На днешната дата – 12 октомври, се отбелязва Деня на българската община – ден с особено значение за местното самоуправление, тъй като чрез него обръщаме поглед именно към същността и работата на общините в България. Това се казва в поздравлението на кмета на Асеновград д-р Емил Караиванов към общинските съветници и служители и към гражданите по повод Деня на българската община, съобщиха от пресцентъра на Община Асеновград.\r\n„Местните власти са основната градивна единица на една страна. На 12 октомври 1882 г. в Държавен вестник е публикуван първият Закон за общините и градското управление. В него за първи път се регламентира дейността на общинските съвети, на кметовете и техните помощници. Българската община играе важна роля през различните исторически периоди от развитието на държавата ни. В нея пулсира духът на обществото и се дава насоката за развитие на населените места. Затова е важно да продължаваме да спазваме тази традиция, която започна преди близо 20 години през 1998 г., когато Националното сдружение на общините взе решението за отбелязване Деня на българската община“, се казва още в поздравлението.\r\nД-р Емил Караиванов изказва благодарност на общинските съветници и на всички служители в общинска администрация за техния професионализъм, отговорни решения и активност в работата.", "date": "2017.10.12", "title": "Д-р Емил Караиванов, кмет на Асеновград: Българската община винаги е била институцията, която е най-близо до проблемите на хората и до тяхното ежедневие"}
{"url": "http://www.focus-news.net/news/2017/10/12/2445745/blagoevgrad-vladimir-ampov-grafa-shte-iznese-kontsert-v-grada-na-24-oktomvri.html", "text": "Популярният и талантлив поп изпълнител Владимир Ампов - Графа ще изнесе грандиозен концерт в Благоевград на 24 октомври. Това съобщиха от пресцентъра на Община Благоевград. Концертът ще бъде в зала „Скаптопара“. \r\nБилетите за концерта вече са в продажба. Желаещите могат да купуват билети от мрежата на Eventim.bg и на касите на зала „Яворов“ в Благоевград. \r\nГрафа и неговата лайв банда стартираха своето национално турне, след големия успех на концерта в зала \"Арена Армеец\". Музикантите пренесоха магията от впечатляващото шоу в Пловдив, Варна и Бургас с три при огромен интерес от страна на почитателите в други български градове. След тези три града турнето на Графа продължи в Добрич, Русе, Стара Загора, Велико Търново и ще завърши с предстоящото събитие в Благоевград. \r\nВ официалния YouTube канал на Монте Мюзик феновете могат да изгледат отново двучасовото музикално преживяване, което вдигна на крака 14 000 души в София.", "date": "2017.10.12", "title": "Благоевград: Владимир Ампов - Графа ще изнесе концерт в града на 24 октомври"}
{"url": "http://www.focus-news.net/news/2017/10/12/2445746/hrturizamhr-zdravniyat-turizam-vazmozhnost-ot-koyato-harvatite-vse-oshte-ne-sa-se-vazpolzvali.html", "text": "Хърватия разполага с отлични професионални съоръжения за здравен туризъм, но без изработването на цялостен стратегически подход страната няма да се възползва от възможностите на този сравнително слабо развит сектор, коментира специализираният портал Hrturizam.hr. \r\nАдриатическата страна се радва на просторна крайбрежна ивица, мек климат и добри инфраструктурни връзки. Това, което предстои да се свърши като работа, е всички тези предимства да бъдат красиво „опаковани“ в туристически продукт, който да изкуши посетителите. \r\nВъпреки че в Хърватия има около 1100 доставчици на медицински туризъм, само пет процента от здравните туристи идват от чужбина - най-вече от Италия, Словения, Босна и Херцеговина. Това означава, че властите би трябвало да положат повече усилия, за да поставят страната на медицинската карта на света, предава .\r\nПредседателят на Общността за здравен туризъм Марсел Медак е убеден, че за обогатяването на предложенията за медицински туризъм в Хърватия трябва да се акцентира върху местната кухня. Тя е пряко свързана със средиземноморската диета, която е една от най-здравословните в света. \r\nРиека, остров Лошин и столицата Загреб са сред водещите центрове на здравния туризъм в Хърватия, или поне в частния му сектор. Като задача обаче предстои да бъдат привлечени по-голям брой агенти, които да окажат подкрепа за развитието на медицинския туризъм в страната.  Тереза Герова", "date": "2017.10.12", "title": "Hrturizam.hr: Здравният туризъм - възможност, от която хърватите все още не са се възползвали"}
{"url": "http://www.focus-news.net/news/2017/10/12/2445747/dimitar-stefanov-lrs-tutrakan-balgarskiyat-lovets-e-distsipliniran-i-spazva-zakonovite-razporedbi.html", "text": "Българският ловец е дисциплиниран и спазва законовите разпоредби въпреки инцидентите по време на ловните излети. Това каза в сутрешния блок „Добро утро, България“ на Радио „Фокус“ Димитър Стефанов, кмет на Тутракан председател на Ловно-рибарско дружество в града. Според него зачестилите инциденти могат да се дължат на това, че ловците не се вслушват в думите на ръководителя на дружинката. „Винаги, когато се излезе на лов, преди да се разтавят хората, нека внимателно да се слуша ръководителя на дружината и да се изпълняват неговите указания, защото именно този човек се нагърбва със задачата да носи отговорност за здравето на всички ловджии. Това, което всеки ловджия знае, е, че пушката се държи разглобена, в калъф до мястото, където ще застава ловджията. Едва когато ловджията застане на своето място, пушката се сглобява и се слага съответния вид патрони. Много често пушките са сглобени предварително, сложени са патрони в цевта и без да иска човек възпроизвежда неволен изстрел, така че нека да спазваме наистина тези правила“, коментира още Стефанов. Той допбави, че ловците са природозащитници и се грижат за опазването на популацията на дивеча, като целта на самото отстрелване е на последно място.", "date": "2017.10.12", "title": "Димитър Стефанов, ЛРС - Тутракан: Българският ловец е дисциплиниран и спазва законовите разпоредби"}
{"url": "http://www.focus-news.net/news/2017/10/12/2445748/novi-masovi-aresti-v-turskata-armiya-tozi-pat-operatsiyata-e-sreshtu-25-ofitseri-na-deystvitelna-voenna-sluzhba.html", "text": "В рамките на разследване за дейността на т.нар. „Терористична организация на гюленистите/Паралелна държавна структура” (ФЕТО/ПДС), прокуратурата в провинция Мардин (Югоизточен Анадол) е издала заповеди за задържане на 25 офицери на действителна служба в турската армия в 13 различни провинции, включително и в т.нар. Северно-кипърска турска република (СКТР), предаде информационната агенция Догу хабер ажансъ (ДХА). В съобщение на валийството в Мардин се посочва, че операциите по задържането и обиските на въпросните офицери са стартирали рано тази сутрин. Извършват се едновременно и съгласувано в Истанбул, Анкара, Малатия, Бурдур, Текирдаг, Одрин, Лозенград (дн. Къркларели), Адана, Бурса, Коня, Измир, Коджаели и т.нар. СКТР, посочва още ДХА. Георги Димов", "date": "2017.10.12", "title": "Нови масови арести в турската армия – този път операцията е срещу 25 офицери на действителна военна служба"}
{"url": "http://www.focus-news.net/news/2017/10/12/2445749/sofiya-ogranichavat-se-prestoyat-i-parkiraneto-v-otsechka-na-ul-6-ti-septemvri-na-19-oktomvri-vav-vrazka-s-meropriyatie-na-posolstvoto-na-ungariya.html", "text": "Ограничават се престоят и паркирането в отсечка на ул. „6-ти септември“ в София. Това съобщиха от пресцентъра на Столична община . От 12.00 часа до 21.00 часа на 19 октомври се забраняват престоят и паркирането на пътни превозни средства  по ул. „6-ти септември“ между бул. „Евлоги и Христо Георгиеви“ и ул. „Любен Каравелов“. \r\nОт 16.30 часа до 21.00 часа на 19 октомври само при необходимост и по преценка на отдел „Пътна полиция“  при СДВР се забранява влизането на пътни превозни средства по ул. „6-ти септември“ между бул. „Евлоги  и Христо Георгиеви“ и ул. „Любен Каравелов“. Промяната в организацията на движение се въвежда във връзка с мероприятие на посолството на Унгария.", "date": "2017.10.12", "title": "София: Ограничават се престоят и паркирането в отсечка на ул. „6-ти септември“  на 19 октомври, във връзка с мероприятие на посолството на Унгария"}
{"url": "http://www.focus-news.net/news/2017/10/12/2445750/muzeyat-na-aviatsiyata-shte-otbelezhi-praznika-na-aviatsiyata-i-voennovazdushnite-sili-s-den-na-otvorenite-vrati.html", "text": "Музеят на авиацията ще отбележи Празника на авиацията и Военновъздушните сили с Ден на отворените врати. Това съобщиха от пресцентъра на Национален военноисторически музей. На 16 октомври Музеят на авиацията в Крумово (филиал на Националния военноисторически музей) ще работи с вход свободен по случай Празника на авиацията и Военновъздушните сили на Република България. \r\nНаред с постоянната външна и вътрешна експозиция, през целия ден любознателните посетители ще имат достъп до кабината на самолет МиГ-21 бис, а в салона на пътническия самолет Ан-24 ще се насладят на филм за историята на българската авиация. Малките гости на музея ще могат да вземат участие в играта „Летец-откривател“, в която ще откриват и свързват определени детайли с експонати от външната експозиция. \r\nВ 11.00 часа ще бъдат положени венци и цветя пред паметника на загиналите пилоти.", "date": "2017.10.12", "title": "Музеят на авиацията ще отбележи Празника на авиацията и Военновъздушните сили с Ден на отворените врати"}
{"url": "http://www.focus-news.net/news/2017/10/12/2445751/televiziya-vizionplustv-liderat-na-partiya-makedonski-sayuz-vasil-steryovski-v-albaniya-nikoga-ne-e-imalo-balgari.html", "text": "Македонското малцинство в района на Корча категорично се обявява срещу опитите за признаване на българско малцинство в Албания, предава албанската телевизия \"Vizionplus.tv\", като се позовава на декларация на лидера на партия Македонски съюз, Васил Стерьовски.\r\nСтерьовски е призовал парламента да не гласува новия закон за защита на националните малцинства, тъй като той \"отварял път на идеите за Велика България.\"\r\nТелевизията припомня, че новият закон, който предвижда защита на правата на девет национални малцинства, сред които и българското, е бил одобрен от парламентарната комисия по правни въпроси.", "date": "2017.10.12", "title": "Телевизия \"Vizionplus.tv\": Лидерът на партия Македонски съюз Васил Стерьовски: В Албания никога не е имало българи"}
{"url": "http://www.focus-news.net/news/2017/10/12/2445752/veliko-tarnovo-rayonna-prokuratura-gorna-oryahovitsa-predade-na-sad-dvama-mazhe-podpomognali-izvarshvaneto-na-telefonni-izmami.html", "text": "Районна прокуратура - Горна Оряховица внесе в съда обвинителен акт срещу двама помагачи на извършители на телефонни измами. Това съобщиха от пресцентъра на Апелативна прокуратура - Велико Търново.\r\nОбвинението срещу Йордан Й. и Румен Ж. и двамата от гр. Русе е за това, че в периода от 17 февруари 2017 год. до 21 февруари 2017 г., в град Горна Оряховица, действайки при условията (Йордан Й. на опасен рецидив) и продължавано престъпление в съучастие като помагачи с неустановени лица – извършители, умишлено улеснили  неустановените лица, с цел да набавят за себе си имотна облага, да възбудят и поддържат заблуждение у С. П. от гр.Г.Оряховица и Й. А. от гр. Горна Оряховица, че за залавяне на телефонни измамници от полицията е необходимо да предоставят сумите от 1 450 лева и 2 000 лева, златни накити, с което им причинили имотна вреда на обща стойност 6 658.28 лева, като улеснението се изразява в установяване на фактическа власт върху парите и златните накити, предмет на престъплението и предаването им на извършителите.\r\nВ края на 2016 г. Йордан. Й се срещнал с неустановени по делото лица, които му предложили заедно да си набавят противозаконни доходи, посредством въвеждане на различни хора в заблуждение по телефона и получаване от тях на парични суми. Ролята на Йордан Й. била да взема парите от пострадалите и да ги предава на извършителите. Обвиняемият се съгласил да участва в извършването на престъпленията и споделил това на другия обвиняем, който също се включил в схемата.\r\nПредстои насрочване на делото за разглеждане от съда.", "date": "2017.10.12", "title": "Велико Търново: Районна прокуратура - Горна Оряховица  предаде на съд двама мъже, подпомогнали извършването на телефонни измами"}
{"url": "http://www.focus-news.net/news/2017/10/12/2445753/javanews-albaniya-albanskiyat-istorik-pelyumb-shkufi-v-albaniya-ima-samo-gratsko-i-chernogorsko-maltsinstvo.html", "text": "\"Българите? О, Господи, аз не ги познавам!\" така коментира вписването на българското малцинство сред националните малцинства в Албания историкът Пелюмб Шкуфи, цитиран от тиранското издание \"Javanews\".  \r\nШкуфи смята, че в Албания съществуват само две официални малцинства, гръцкото и черногорското, които са вписани в документите на Мирната конференция от 1921 г. и са признати при постъпването на Албания в стъпването ѝ в Лигата на народите през същата година.\r\nИзданието припомня, че новият закон, който предвижда защита на правата на девет национални малцинства, сред които и българското, е бил одобрен от парламентарната комисия по правни въпроси.", "date": "2017.10.12", "title": "\"Javanews\" (Албания): Албанският историк Пелюмб Шкуфи: В Албания има само гръцко и черногорско малцинство"}
{"url": "http://www.focus-news.net/news/2017/10/12/2445754/burgas-festivalat-erata-na-vodoleya-shte-bade-otkrit-s-premiera-na-darzhaven-kuklen-teatar-burgas.html", "text": "Фестивалът „Ерата на водолея“ в Бургас ще бъде открит с премиера на Държавен куклен театър-Бургас, най-новата постановка на театъра - „Парченцето“. Това стана ясно на пресконференция в Културен център „Морско казино“, предаде кореспондентът на Радио „Фокус“. Пиесата ще бъде представена от 18.00 часа днес. \r\nТова е деветото издание на фестивала, който се провежда през две години. Тази година в програмата са включени участия на представители на Чехия, Израел, Словакия, Холандия, Австрия. „Фестивалът е неформално събитие, което представя по-своеобразни, интересни, необичайни театрални и танцови спектакли, които не могат да бъдат видени през нормалния театрален сезон в града“, каза Петър Тодоров, директор на фестивала. Представленията ще се проведат до 15 октомври на няколко различни сцени - Драматичен театър „Адриана Будевска“, Културен център „Морско казино“, Държавен куклен театър-Бургас, Младежки културен център. Входът е свободен.\r\nФестивалът се финансира от няколко държавни институции. Министерството на културата е отпуснало средства в рамките на 6 000 лева, Община Бургас - 5400 по Програма за независими проекти и иновативни събития, а 3000 лева са осигурени от Фондация „Америка за България“.\r\nМария РУСЕВА", "date": "2017.10.12", "title": "Бургас: Фестивалът „Ерата на водолея“ ще бъде открит с премиера на Държавен куклен театър-Бургас"}
{"url": "http://www.focus-news.net/news/2017/10/12/2445755/afp-hyuman-rayts-uochzayavi-che-ima-vse-po-golemi-dokazatelstva-za-prilaganeto-na-macheniya-ot-strana-na-turskata-politsiya.html", "text": "„Хюмън Райтс Уоч“ заяви, че има все по-големи доказателства за прилагането на мъчения от страна на турската полиция, предава AFP. Според правозащитниците мъченията са станали „широко разпространен“ проблем в Турция.\r\nБазираната в САЩ правозащитна група цитира „достоверни доказателства“, според които при 11 документирани случая има сериозни нарушения на правата като побой, сексуален тормоз, както и събличане на  задържаните. Броят на случаите се е повишил многократно, откакто турските власти започнаха да задържат масово хора за предполагаемо участие в неуспешния преврат от 2016-та година.\r\n„Подобни доклади ни дават индикация, че мъченията и лошото отношение при полицейските задържания в Турция, са станали масов проблем“, заявиха правозащитниците.\r\nГрупата цитира конкретен случай, при който турски учител е бил „отвлечен“ и държан в полицията в продължение на 42 дена, след което е бил пратен за досъдебно задържане. Симеон Миланов", "date": "2017.10.12", "title": "AFP: „Хюмън Райтс Уоч“заяви, че има все по-големи доказателства за прилагането на мъчения от страна на турската полиция"}
{"url": "http://www.focus-news.net/news/2017/10/12/2445756/mustafa-karadaya-dps-ako-valeri-simeonov-ne-podade-ostavka-podava-tsyaloto-pravitelstvo-taka-e-v-normalnite-demokratsii.html", "text": "Ако Валери Симеонов не подаде оставка, подава цялото правителство - така е в нормалните демокрации. Това каза председателят на ДПС Мустафа Карадайъ по време на брифинг в Народното събрание, предаде репортер на Агенция „Фокус“. „В България националистите участват във властта без да има нужда от тях. ГЕРБ ги включиха във властта, но не само, че ги включиха - те упорито се опитват да ги легитимират, а понякога дори да им подражават. Вчера техен народен представител се опита да ни внушава от трибуната на Народното събрание, че може да препоръчаме техния модел и на Европа“, каза Карадайъ, уточнявайки че това е станало по време на гласуването на оставка на Антон Тодоров като народен представител от ГЕРБ. „Самото решение за тази оставка беше правилно, защото колегата прекрачи границите. Заплаши медии, журналисти, но освен него дори в същите студия, в същия ден, а и след това, Валери Симеонов направи същото“, каза Карадайъ. Той поясни, че когато Валери Симеонов ползва пресцентъра на правителството, той вече не е само физическо лице, а представлява властта. „Власт, която заплашва и поставя ултиматуми на медии и не само на медии. А Красимир Велчев?“, попита Карадайъ и посочи, че е недопустимо председател на комисия да използва езика на омразата. Карадайъ заяви, че демокрацията в България трябва да бъде защитена.  „Докато председатели на комисии и вицепремиер ползват езика на омразата и ксенфобиията и самите те са действащите лица на омразата, ние продължаваме да се отдалечаваме от нормалността“, поясни той. \r\nДеница КИТАНОВА", "date": "2017.10.12", "title": "Мустафа Карадайъ, ДПС: Ако Валери Симеонов не подаде оставка, подава цялото правителство - така е в нормалните демокрации"}
{"url": "http://www.focus-news.net/news/2017/10/12/2445757/vss-shte-izslusha-kandidata-za-predsedatel-na-vas-georgi-cholakov-na-19-oktomvri.html", "text": "На заседанието на Пленума на ВСС предложението на Георги Чолаков да бъде отправена покана за явяване пред членовете на ВСС, за да отговаря на въпроси, беше прието единодушно с 25 гласа „за“, предаде репортер на Агенция „Фокус“. Главният прокурор Сотир Цацаров предложи изслушването да бъде първа точка в дневния ред на заседанието на Пленума на ВСС на 19 октомври. То бе прието с 24 гласа „за“ и 1 „против“. Имаше и предложение Георги Чолаков да бъде изслушан още на днешното заседание, което беше отхвърлено с 3 гласа „за“ и 22 „против“. \r\nПредложението процедурата да продължи от изслушване на двамата кандидати Георги Чолаков и Соня Янкулова във ВСС беше отхвърлено с 7 гласа „за“ и 18 „против“. За предложението да се открие нова процедура на председател на ВАС гласуваха трима членове на ВСС, а 22 бяха „против“. Така предложението на председателя на ВКС Лозан Панов не беше прието. \r\nГлавният прокурор Сотир Цацаров коментира: „Съзнавам колко е важен този избор. Ако вземем решение да повторим цялата процедура, то това не е единствената процедура за избор, което значи, че трябва да направим същото за всяка процедура по избор“. \r\nПредседателят на ВАС Георги Колев заяви, че категорично не може да става дума за нова процедура за избор. „Няма никаква логика в това цялата процедура да започне отначало. Не мисля, че могат да се намерят аргументи за провеждане на нова процедура“, коментира той. \r\nПредседателстващият ВСС Боян Магдалинчев обясни: „Ще гласуваме за кандидатите за първи път, в този смисъл това не може да бъде повторен избор“. „До края на мандата на Георги Колев като председател на ВАС има повече от месец време, в което може да се проведе изслушване на кандидатите“, допълни той. \r\nНа 12 октомври във ВСС е постъпило писмо от Георги Чолаков, в което той заявява, че е готов да застане пред Съвета и да отговаря на въпроси. Агенция „Фокус” припомня: На 11 септември ВСС избра съдия Георги Чолаков за председател на ВАС. Той получи 20 гласа в подкрепа на своята кандидатура, а другият кандидат съдия Соня Янкулова събра едва 5 гласа. Решението на Пленума на ВСС беше изпратено до държавния глава Румен Радев с предложение за издаване на указ за назначаване на Георги Чолаков за председател на съда. На 3 октомври новият състав на ВСС официално встъпи в длъжност, като за негов представляващ беше избран Боян Магдалинчев. На 4 октомври президентът обяви, че е върнал на новия състав на ВСС кандидатурата на Георги Чолаков и очаква предложение, съобразено с всички законови процедури и моралните очаквания на обществото. \r\nБиляна ИВАНОВА", "date": "2017.10.12", "title": "ВСС ще изслуша кандидата за председател на ВАС Георги Чолаков на 19 октомври"}
{"url": "http://www.focus-news.net/news/2017/10/12/2445758/marin-markovski-advokat-na-boyko-borisov-nashite-vazrazheniya-sa-seriozni-no-neka-sporat-se-reshi-ot-sada.html", "text": "Мога да кажа, че нашите възражения са сериозни, но все пак нека спорът да се реши от съда. Това заяви пред журналисти адвокат на Марин Марковски – пълномощник на Бойко Борисов и ПП ГЕРБ по делото, което народният представител от „БСП за България” Елена Йончева заведе срещу премиера за изказани от него твърдения, предаде репортер на Агенция „Фокус”. Адвокат Марковски отказа да даде подробности с думите: „Бойко Борисов като ответник по делото, аз като негов пълномощник, категорично помоли да не даваме интервюта и доказателствени анализи по телевизията. Той каза: „Съдът ще реши спора”. Абсолютно прав е, защото изявленията по телевизията нямат стойност на доказателства”. \r\nОт своя страна адвокатът на Елена Йончева Георги Атанасов коментира предоставените доказателства в съдебното заседание и посочи: „Въвеждат нови възражения, което не могат да правят. Това в гражданския процес не е допустимо, но нека не решаваме делото в коридора”.\r\nСледващото съдебно заседание е насрочено за 5 декември от 13.30 часа.\r\nИван ЛАЗАРОВ", "date": "2017.10.12", "title": "Марин Марковски, адвокат на Бойко Борисов: Нашите възражения са сериозни, но нека спорът се реши от съда"}
{"url": "http://www.focus-news.net/news/2017/10/12/2445759/plovdiv-prokuraturata-povdigna-obvinenie-za-podkup-na-nachalnika-na-sektor-ohranitelna-politsiya-v-3-to-rayonno-upravlenie-na-mvr-stoyan-pavlov.html", "text": "Прокуратурата повдигна обвинение за подкуп началника на сектор “Охранителна полиция” в 3-то Районно управление на МВР-Пловдив Стоян Павлов. Това съобщи на брифинг окръжният прокурор на Пловдив Румен Попов, предаде репортер на Радио „Фокус” – Пловдив. Подкупът, който до момента е доказано, че е получил Стоян Павлов, е в размер на 300 лева. Главен инспектор Павлов е получил парите след извършена от други две лица телефонна измама за 1300 лева. \r\nЕдиният от извършителите е добър познат на полицейския началник. „Доказателствата на прокуратурата се основават на СРС и на свидетелски показания”, посочи окръжният прокурор. Тепърва ще се установява дали Стоян Павлов е съпричастен и към други телефонни измами. В доказателствените материали двамата телефонни измамници наричат Павлов „шефе”. Те вече са обвинени за телефонни измами, като едното лице е било „муле” и в момента се укрива. \r\nОт прокуратурата уточниха, че наказанието, което очаква полицейския началник за престъплението, в което е обвинен, е от 3 до 10 години затвор. До момента е установено, че Павлов не е участвал пряко в телефонните измами и не ги е ръководел, но престъпниците са разчитали на него за закрила.\r\nЦветана ТОНЧЕВА", "date": "2017.10.12", "title": "Пловдив: Прокуратурата повдигна обвинение за подкуп на началника на сектор “Охранителна полиция” в 3-то Районно управление на МВР Стоян Павлов"}
{"url": "http://www.focus-news.net/news/2017/10/12/2445760/sofiya-tyaloto-na-86-godishna-zhena-e-otkrito-v-kashta-v-selo-malo-malovo.html", "text": "Тялото на 86-годишна жена е открито в къща в село Мало Малово. Това съобщиха от ОДМВР - София. Около 14.00 часа на 11 октомври в РУ - Сливница се получил сигнал за намерен труп на жена в къща в село Мало Малово. Дежурна оперативна група посетила местопроизшествието и извършила оглед. В една от стаите било установено задимяване и огнище от огън. След потушаването му, на легло е установено тялото на 86-годишна жена, без видими следи от насилие. По случая е образувано досъдебно производство.", "date": "2017.10.12", "title": "София: Тялото на 86-годишна жена е открито в къща в село Мало Малово"}
{"url": "http://www.focus-news.net/news/2017/10/12/2445761/reuters-kitay-zayavi-che-ima-pravo-da-zabranyava-vlizaneto-na-opredeleni-hora-v-honkong-sled-kato-velikobritaniya-poiska-obyasneniezaradi-nedopuskaneto-na-britanski-pravozashtitnik-na-ostrova.html", "text": "Китай заяви, че има право да ограничава достъпа на определени хора до Хонконг, предава Reuters . Това се случва, след като британски активист получи забрана за влизане в бившата британска колония. \r\nБританският външен министър Борис Джонсън заяви, че е „много притеснен“, след като Бенедикт Роджърс от Комисията за човешки права към Консервативната партия, получи отказ за влизане в Хонконг. Джонсън поиска „незабавно обяснение“ от Китай и Хонконг. \r\nБорис Джонсън каза, че автономията, правата и свободите на Хонконг са „ключови за начина му на живот“.\r\nБританският депутат и активист Бенедикт Роджърс е известен като яростен критик на китайските власти. По-рано този месец той е бил предупреден от китайското посолство в Лондон, че няма да бъде допуснат до Хонконг.\r\nГоворителят на китайското външно министерство Хуа Чунянг заяви, че централното правителство в Пекин носи отговорност за външнополитическите въпроси свързани с Хонконг.\r\n„Допускането или недопускането на хора е в рамките на китайския суверенитет. Делата на Хонконг са изцяло вътрешен въпрос на Китай“, заяви тя. Симеон Миланов", "date": "2017.10.12", "title": "Reuters: Китай заяви, че има право да забранява влизането на определени хора в Хонконг, след като Великобритания поиска „обяснение“заради недопускането на британски правозащитник на острова"}
{"url": "http://www.focus-news.net/news/2017/10/12/2445762/hans-van-baalen-alde-uchastieto-na-obedineni-patrioti-v-upravlenieto-ne-pravi-po-lesno-vlizaneto-na-balgariya-v-shengen.html", "text": "Участието на „Обединени патриоти“ в управлението не прави по-лесно влизането на България в Шенген. Това каза Ханс Ван Баален, прeзидент на АЛДЕ, по време на брифинг в Народното събрание, предаде репортер на Агенция „Фокус“. „Смятам, че България е много важен член на ЕС, защото България винаги е имала какво ново да предложи на европейската интеграция. Партията ДПС е стабилен, демократичен фактор в политиката на България, както моят опит показва. Винаги сме поддържали много тесен контакт с ДПС с оглед на приближаващото председателство на България на Съвета на ЕС. Идвам от Нидерландия и нашата традиция сочи, че когато наближи председателството това не е задача изцяло за правителството, но също така е въпрос, който стои на дневен ред и за парламента“, посочи Баален. Той изрази надежда, че българското правителство ще работи в тясно сътрудничество не само с европейските си партньори, а и с ДПС и опозицията за формулиране на дневния ред Европа. „Европа трябва да бъде оформяна от демократични партии, партии, които са от центъра, център–дясно, център–ляво. Няма обаче място за краен национализъм в Европа. Така че разчитам на едно демократично и приобщаващо председателство от страна на България“, заяви президентът на АЛДЕ. Попитан дали участието на националистите пречи на България да влезе в Шенген, той отговори: Опитът, който имам от Нидерландия покзва, че когато преди 8 години предложихме вид парламентарно сътрудничество на крайно дясната популистка партия, те накрая се отказаха и не поеха отговорност. Станаха причина правителството да се разпадне в ситуация на криза. Преди изборите в средата на март, които се състояха в Нидерландия, най-голямата партия, моята партия „Либерали и демократи“, но и другите партии казаха ,че няма да включат крайно десните националисти в правителството, нито във форма на парламентарно сътрудничество. След изборите спазихме думата си, виждаме същата ситуация в Германия и така наречената „Алтернатива за Германия“, Меркел и Либералдемократите казаха: „Никаква коалиция с такива партии“, каза Баален. По думите му същото се е случило и във Франция. \r\nДеница КИТАНОВА", "date": "2017.10.12", "title": "Ханс Ван Баален, АЛДЕ: Участието на „Обединени патриоти“ в управлението не прави по-лесно влизането на България в Шенген"}
{"url": "http://www.focus-news.net/news/2017/10/12/2445763/dzhordzh-kremlis-gd-okolna-sreda-na-ek-tryabva-da-ste-dosta-po-ambitsiozni-otnosno-razshiryavaneto-na-toplofikatsiya-sofiya-v-posoka-podobryavane-kachestvoto-na-vazduha.html", "text": "Трябва да сте доста по-амбициозни по разширяването на „Топлофикация” – София. Смятам, че в следващия програмен период това ще е напълно възможно – да се разшири покритието ѝ в районите на града, където живеят хора с по-ниски доходи. Това каза на пресконференция Джордж Кремлис от Генералната дирекция „Околна среда” на ЕК, предаде репортер на Агенция „Фокус”. „Писмото, което последва решението на Европейския съд за чистотата на въздуха, се засягат котлите и домашното отопление. Хората, които не могат да се свържат с „Топлофикация” са принудени да използват твърдо гориво, което е основният замърсител на въздуха”, обясни Джордж Кремлис. По думите му, трябва да има държавна помощ за тази група хора, които да бъдат подпомогнати с по-екологични печки. България трябва бързо и качествено да работи в посока подобряване качеството на въздуха след решението на Европейския съд за неспазване европейските директиви на ЕК, подчерта той. „Тези действия се предприемат от Столична община. В тази посока се оказа много важен заводът за отпадъци. Продължаването на линиите на метрото също, както и ускоряване процеса за когенерационните мощности”, каза още Кремлис. \r\n„Не само София има проблем с чистотата на въздуха – това е проблем, който не може да бъде заметен под килима... От дирекцията сме готови да помагаме не само на София, а и на България като цяло”, посочи Кремлис. По думите му тази години е бил публикуван доклад с ретроспективни данни и ГД „Околна среда” на ЕК е преценила, че 13 000 са преждевременни смъртни случая в България, които са настъпили поради замърсителите на въздуха. През 2014 г. се отчитат допълнителни нарушения на зоните в Европа, като София е една от тях. Това са зони с високо ниво на замърсяване и не са покрити показателите за чистотата на въздуха. Това оказва голямо влияние на смъртността, подчерта Джордж Кремлис и посочи влиянието на този фактор върху икономиката – загуба на около 3 млрд. евро на година, загуба на 2 млн. работни дни. \r\nИнна ПЕЙЧЕВА", "date": "2017.10.12", "title": "Джордж Кремлис, ГД „Околна среда” на ЕК: Трябва да сте доста по-амбициозни относно разширяването на „Топлофикация” – София в посока подобряване качеството на въздуха"}
{"url": "http://www.focus-news.net/news/2017/10/12/2445764/yoana-hristova-zam-kmet-na-sofiya-30-shtadyashti-ekologiyata-pechki-shte-badat-predostaveni-na-sotsialno-slabi-semeystva-do-kraya-na-godinata.html", "text": "Съвместно с отговорните социални институции разработваме критерии, според които да бъдат подбрани домакинствата, на които да подновим отоплителните системи с такива, които щадят околната среда. Това каза пред журналисти зам.-кметът на Столична община с ресор „Екология” Йоана Христова, предаде репортер на Агенция „Фокус”. „Тече процедура, в рамките на която ще бъдат закупени 30 такива нови печки, които да бъдат предоставени на такива домакинства. Нашите очаквания са, че до края на годината това ще може да бъде изпълнено – надяваме се това да е една първа стъпка, която да ни позволи да преценим как точно работи административната машина в тази посока, има ли слаби места. Както каза Джордж Кремлис от Генералната дирекция „Околна среда” на ЕК – има средства, които могат да бъдат използвани”, обясни Христова. По думите ѝ Общината вече е подала проект за осигуряване на по-екологични печки за социално слаби семейства, но иска да го изтества предварително, за да е готова Общината изцяло, когато той бъде одобрен. \r\nИнна ПЕЙЧЕВА", "date": "2017.10.12", "title": "Йоана Христова, зам.-кмет на София: 30 щадящи екологията печки ще бъдат предоставени на социално слаби семейства до края на годината"}
{"url": "http://www.focus-news.net/news/2017/10/12/2445765/veliko-tarnovo-20-godishen-mazh-e-osaden-za-podpomagane-na-telefonna-izmama.html", "text": "След внесен в съда обвинителен акт от Районна прокуратура – Велико Търново, 20-годишен мъж е осъден за подпомагане на телефонна измама. Това съобщиха от пресцентъра на Апелативна прокуратура - Велико Търново. Делото е разгледано по реда на съкратено съдебно следствие при което подсъдимият признава вината си и приема за верни фактите изложени в обвинителния акт на прокуратурата. Съдът наложи на Пламен К. наказание две години лишаване от свобода, което на основание чл. 66 от НК е отложено с пет години изпитателен срок. \r\nПламен К. се призна за виновен за това, че в периода от 3 февруари 2017 г. до 9 февруари 2017 г. в град В. Търново, при условията на продължавано престъпление, в съучастие – като помагач, с неустановени лица - извършители, с цел да набави за себе си и неустановените лица имотна облага, умишлено улеснил неизвестните извършители да поддържат у различните лица заблуждение и с това да им причинят имотна вреда в общ размер на 9 014.40 лева, като:\r\n- на 3 февруари 2017 г. – чрез явяване на мястото, наблюдение поведението на пострадалата и двукратно вземане на оставените пари и други вещи, умишлено улеснил неизвестните извършители да поддържат възбуденото от тях заблуждение у М. Н., че е необходимо да заплати сума за извършване на операция на дъщеря й, която си е счупила крак и с това да й причинят имотна вреда, представляваща предоставената за това парична сума и други вещи в общ размер на 1 519.40 лв.\r\n- на 4 февруари 2017 г. – чрез явяване на мястото и вземане на оставените пари, умишлено улеснил неизвестните извършители да поддържат възбуденото от тях заблуждение у Г.Д., че е необходимо да предостави парична сума, за да съдейства на полицейските органи за залавяне на престъпна група за измами и с това да й причинят имотна вреда в размер на 3 500 лева, представляваща предоставената за това сума;\r\n- на 4 февруари 2017 г. - чрез явяване на мястото, наблюдение поведението на пострадалата и приемане на предоставените пари, умишлено улеснил неизвестните извършители да поддържат възбуденото от тях заблуждение у К. П., че е необходимо да заплати 20 000 лв. и злато за извършване на операция на дъщеря й, която си е счупила крака и с това да й причинят имотна вреда в размер на 1 300 лв., представляваща предоставената сума;\r\n- на 9 февруари 2017 г. – чрез явяване на мястото, и двукратно вземане на хвърлените от терасата на жилището пари и други вещи, умишлено улеснил неизвестните извършители да поддържат възбуденото от тях заблуждение у М. П., че следва да предостави парична сума и златни накити, за да съдейства на полицейските органи за залавяне на престъпна група за измами и с това да й причинят имотна вреда, представляваща предоставената за това сума и златни накити, в общ размер на 2 695 лева.\r\nОбвиняемият е студент и си търсел работа. Непознато лице, се свързало с него във връзка с негова обява в интернет. Представило се за като Николай Колев - търговец на бяла техника от гр. Русе. Обяснило че трябва да събира капаро за извършени продажби на бяла техника, закупена от Германия, от клиенти на различни адреси в гр. В. Търново. Щял да му се обажда по телефона и да му казва адрес, на който трябва да отиде. Сумите от клиента трябвало да занася до гр. Русе, а за себе си да взима по 250 лева на курс. Обвиняемият си помислил, че това може да е схема за измами, но тъй като имал нужда от пари, се съгласил. \r\nПрисъдата подлежи на обжалване.", "date": "2017.10.12", "title": "Велико Търново: 20-годишен мъж е осъден за подпомагане на телефонна измама"}
{"url": "http://www.focus-news.net/news/2017/10/12/2445766/yordanka-fandakova-kmet-na-sofiya-razshiryavaneto-na-toplofikatsiya-shte-pozvoli-40-000-domakinstva-da-badat-toplosnabdeni-a-okolo-30-000-da-poluchat-elektroenergiya-ot-otpadatsi.html", "text": "Вече има заявки за разширение на „Топлофикация” – София. Това каза пред журналисти кметът на Столична община Йорданка Фандъкова, предаде репортер на Агенция „Фокус”. „При мен има едно писмо, в което става на въпрос за разширяване на мрежата. Генералната дирекция „Околна среда” на ЕК ни стимулира и подсеща да побързаме с реализацията на проекта за инсталация за оползотворяване горивото от завода за отпадъци в „Топлофикация” – София. Това е инсталация, която ще донесе ползи за около 40 000 домакинства да могат да бъдат топлоснабдени, около 30 000 домакинства да получат електроенергия от отпадъците”, обясни Фандъкова. По думите ѝ този проект е много важен за ЕК, като Комисията подпомага и изискват в същото време от Общината това час по-скоро да се случи. „В момента имаме обжалвания в съда и изчакваме решението. В същото време се подготвяме за внасянето на този проект. Важно е да реализираме пилотните проекти, за можем да покажем на гражданите, които се отопляват на твърдо гориво (един от най-големите замърсители на въздуха), че има алтернативи. В момента най-големите възможности и алтернативи са с използването на природен газ и топлинна енергия вместо твърдото гориво”, каза още Йорданка Фандъкова. \r\nИнна ПЕЙЧЕВА", "date": "2017.10.12", "title": "Йорданка Фандъкова, кмет на София: Разширяването на „Топлофикация” ще позволи 40 000 домакинства да бъдат топлоснабдени, а около 30 000 – да получат електроенергия от отпадъци"}
{"url": "http://www.focus-news.net/news/2017/10/12/2445767/stara-zagora-rayonen-sad-kazanlak-opredeli-myarka-za-neotklonenie-zadarzhane-pod-strazha-spryamo-20-godishen-mazh-obvinen-za-krazhba-na-veshti-i-pari-ot-lek-avtomobil.html", "text": "По искане на Районна прокуратура - Казанлък съдът определи мярка за неотклонение „задържане под стража“ спрямо Господин Й. на 20 г., привлечен като обвиняем за това, че на 7 октомври 2017 г. в гр. Мъглиж, действайки в условията на повторност, е отнел чужди движими вещи- мъжка чанта с намиращите се в нея лични документи – лична карта, свидетелство за управление на моторно превозно средство, дебитни карти, свидетелство за регистрация и др., както и паричната сума от 7 550 лв., с намерение противозаконно да ги присвои. Това съобщиха от пресцентъра на Апелативна прокуратура - Пловдив. Установено е, че извършител на престъплението е Господин Й., който от паркиран в от гр. Мъглиж, незаключен автомобил \"Мерцедес с 200\", собственост на 56-годишен мъж от гр. Стара Загора, отнел мъжка чантичка с документи и сумата от 7 550 лева. На 7 октомври 2017 г. пострадалият паркирал автомобила на улицата, като го оставил  със запален двигател, докато отварял вратата на двора си. Възползвайки се от тези обстоятелства обвиняемият Господин Й. взел намиращата се в купето на автомобила и оставена без надзор чанта. Отнетата парична сума е била изхарчена в игрални зали и за закупуване на наркотични вещества. Издирени и възстановени са част от вещите, обект на престъплението: чантата и документите на тъжителя. \r\nНа 9 октомври 2017 г., около 12.00 ч., в гр.Мъглиж, обвиняемият Господин Й. е управлявал моторно превозно средство след употреба на наркотични вещества, за което престъпление по чл.343б ал.3 от Наказателния кодекс в Районна прокуратура –Казанлък е било образувано бързо производство. Същия ден той е бил задържан и установено, че е извършител на горепосочената кражба.\r\nПо образуваното досъдебно производство за отнемането на чужди вещи, под ръководството на Районна прокуратура-Казанлък, до момента са извършени разпити на свидетели, събрани са писмени доказателства, назначена е оценителна експертиза и др.  \r\nСъдът уважи искането на Районна прокуратура - Казанлък и прие, че се касае за висока степен на обществена опасност на деянието и на извършителя му, който до момента е осъждан два пъти за престъпления против собствеността. \r\nОпределението на Районен съд – Казанлък подлежи на обжалване пред Окръжен съд-Стара Загора.", "date": "2017.10.12", "title": "Стара Загора: Районен съд – Казанлък определи мярка за неотклонение „задържане под стража“ спрямо 20-годишен мъж, обвинен за кражба на вещи и пари от лек автомобил"}
{"url": "http://www.focus-news.net/news/2017/10/12/2445768/mediite-v-tirana-otrazyavat-shiroko-vklyuchvaneto-na-balgarskoto-maltsinstvo-v-zakona-za-zashtita-na-maltsinstvata-v-albaniya-obzor.html", "text": "Медиите в Тирана отразяват широко включването на българското малцинство в Закона за защита на малцинствата в Албания. Парламентарната комисия по правни въпроси, публична администрация и права на човека на вчерашното си заседание, разглеждайки закона член по член, с пълно единодушие прие включването на българско малцинство в чл. 3 от законопроекта. Така признатите в Албания малцинства стават 9: гръцко, македонско, аромънско/ влашко, черногорско, сръбско, ромско, египетско, босненско и българско. Предложението бе направено от докладчика по законопроекта Бледи Чучи и бе прието единодушно от представителите както на парламентарното мнозинство, така и на опозицията. Решението за промяна е  в резултат на проведената миналата седмица дискусия по проекто-закона с представители на малцинствата, както и на писмото на български евродепутати. \r\nВ статия на в. „Шкиприя“ се посочва, че българското малцинство живее предимно в североизточните и югоизточните части на страната.\r\nАлбанското електронно издание Albanian Daily News предава, че албанското правителство е признало българите за малцинство в Албания, след като външният министър на страната Дитмир Башати изостави позицията си, че такова малцинство не съществува в страната. Според изданието след исторически доказателства, представени от България, както и „натиск“ от страна на членове на Парламентарната комисия по юридически въпроси, която гласува в полза на закон, целящ да повиши статута и правата на малцинствата в Албания, албанското правителство се реши на мярката.\r\nПарламентарната комисия по правни въпроси определи българите като деветото малцинство в Албания, наред с аромънското, гръцкото, сръбското, ромското, черногорското, босненското, македонското и гюпското (египетското), пише електронното издание \"24-ore.com\". Според изданието до това решение се е стигнало след разговор на българския премиер Бойко Борисов с албанския му колега Еди Рама, като албанският министър-председател е бил поканен да направи посещение в София.\r\n\"24-ore.com\" съобщава, че до решението се е стигнало след дискусия, като част от депутатите са поставили въпроса за идентифициране на малцинствата и затова как трябва да бъде определено населението на Преспа, Голо Бърдо и Гора, след като веднъж трябва да бъде записано и преброено като българско, а веднъж като македонско. Изданието посочва, че по време на дебата е засегнат и въпросът за прилагането в образованието на националните езици в районите, в които малцинствата съставляват 20% от населението. \"24-ore.com\" припомня, че българите населяват югоизточните и североизточните части на Албания, където досега е било регистрирано само македонско малцинство. Решението на парламентарната комисия по правни въпроси предстои да бъде гласувано на заседание на парламента.\r\nСпоред електронното издание \"Dritare\" Албания е признала наличие на българско малцинство под натиск на Европейския парламент.\r\nАлбанската телевизия \"Vizionplus.tv\" цитира декларация на лидера на партия Македонски съюз, Васил Стерьовски, в която се посочва, че македонското малцинство в района на Корча категорично се обявява срещу опитите за признаване на българско малцинство в Албания. Стерьовски е призовал парламента да не гласува новия закон за защита на националните малцинства, тъй като той \"отварял път на идеите за Велика България. Телевизията припомня, че новият закон, който предвижда защита на правата на девет национални малцинства, сред които и българското, е бил одобрен от парламентарната комисия по правни въпроси.\r\nТиранското издание \"Javanews\" цитира сторикът Пелюмб Шкуфи, според когото в Албания има само две официални малцинства, гръцкото и черногорското, които са вписани в документите на Мирната конференция от 1921 г. и са признати при постъпването на Албания в стъпването ѝ в Лигата на народите през същата година.Агенция \"Фокус\" припомня:  През септември българският министър-председател Бойко Борисов проведе телефонен разговор с албанския премиер Еди Рама по повод готвения от албанското правителство проектозакон за защита на малцинствата. Тогава Борисов посочи, че очаква той да съдържа текстове, които да защитават правата на българското малцинство в страната. От своя страна Рама пое ангажимент, че Албания няма да наруши интересите на българското малцинство.\r\nБългарският министър на външните работи Екатерина Захариева проведе две срещи по въпроса с албанския си колега Дитмир Бушати.", "date": "2017.10.12", "title": "Медиите в Тирана отразяват широко включването на българското малцинство в Закона за защита на малцинствата в Албания (ОБЗОР)"}
{"url": "http://www.focus-news.net/news/2017/10/12/2445769/the-times-of-israel-sasht-mogat-da-se-otteglyat-ot-yunesko-po-finansovi-prichini-kakto-i-zaradi-anti-izraelski-deystviya-ot-strana-na-organizatsiyata.html", "text": "САЩ могат да се оттеглят от ЮНЕСКО по финансови причини, както и заради анти-израелски действия и насоченост на организацията, пише The Times of Israel.\r\nАвторитетното списание Foreign Policy обяви, че Вашингтон може да обяви оттеглянето си от ЮНЕСКО идната седмица. Дори това да се случи, САЩ ще останат в организацията със статут на наблюдател.\r\nСпоред източници от Вашингтон държавният секретар Рекс Тилърсън е взел това решение преди няколко седмици на Генералната асамблея на ООН. Освен това Вашингтон се опитва да избегне неплатените си задължения на стойност 500 милиона долара към организацията, след като САЩ спряха плащанията си към ЮНЕСКО заради членството на Палестина.\r\nАгенция „Фокус“ припомня, че неотдавна ЮНЕСКО обяви Стария град на Хеброн за застрашено културно-историческо място. Освен това организацията прие няколко резолюции, които игнорират връзките на еврейския народ с Ерусалим.Симеон Миланов", "date": "2017.10.12", "title": "The Times of Israel: САЩ могат да се оттеглят от ЮНЕСКО по финансови причини, както и заради анти-израелски действия от страна на организацията"}
{"url": "http://www.focus-news.net/news/2017/10/12/2445770/sliven-kontseptsiya-za-razvitie-na-profesionalnoto-obrazovanie-be-predstavena-v-grada.html", "text": "Проект на концепция за развитие на професионалното образование и обучение в България бе представен в Сливен, предаде репортер на Радио „Фокус“ – Сливен. Експерти от Министерството на образованието запознаха участниците във форума с основните акценти  в проекта. Освен това бяха обсъдени планът за прием в учебните заведения и реализацията на учениците, завършили професионално образование и обучение. Беше представена и добра практика за сътрудничеството на община Сливен с местния бизнес. \r\nКметът на Сливен Стефан Радев, който участва във форума, заяви, че недостигът на подготвени кадри в бъдеще ще се превръща в спирачка за икономическия растеж, затова Общината се опитва да стабилизира процеса на взаимодействие на бизнеса и образователната система. \r\nВъв форума участват представители на професионални гимназии, социални партньори, експерти по образование от общински администрации, работодатели и други заинтересовани страни от областите Сливен, Ямбол, Бургас и Стара Загора.\r\nЛюдмила ЙОРГОВА", "date": "2017.10.12", "title": "Сливен: Концепция за развитие на професионалното образование бе представена в града"}
{"url": "http://www.focus-news.net/news/2017/10/12/2445771/stara-zagora-ekshan-igrata-transportyori-za-detsa-i-yunoshi-shte-se-provede-v-park-artileriyski-na-15-oktomvri.html", "text": "Екшън игра за деца от 7 до 10 и юноши от 11 до 15 години организират сдружение \"Изследовател\", със съдействието на Община Стара Загора. Това съобщиха от пресцентъра на Община Стара Загора. Играта ще се проведе на 15 октомври в парк „Артилерийски“ от 11.00 часа.\r\nЗа да участват в \"Транспортьори“ децата и юношите се разделят в отбори по 7-8 според възрастовата група, в която попадат. Играчите от един отбор са транспортьори на специални карти. Те трябва да пренесат максимален брой от тях, за да бъде отбора им победител. Изпълнявайки задачата си обаче те могат да бъдат пленени от разбойници. Тъй като всеки един от отбора е ценен, те трябва да бъдат освободени от съотборниците си, но трябва да се плати цената за това. \r\n„Екшън играта \"Транспортьори\" е незабравимо приключение. Нужно е стратегическо мислене, а най-добрите ще грабнат голямата награда“, обясняват организаторите. „Бъдете точни! Ако изпуснете началото няма да има възможност да се включите в играта! Обуйте си обувки и си облечете дрехи, подходящи за тичане“, обясняват те.\r\nВходът е свободен!\r\nОфициалната Фейсбук страница на събитието е достъпна .", "date": "2017.10.12", "title": "Стара Загора: Екшън играта \"Транспортьори“ за деца и юноши ще се проведе в парк „Артилерийски“ на 15 октомври"}
{"url": "http://www.focus-news.net/news/2017/10/12/2445772/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-sabitiya.html", "text": "Въвежда се временна организация на движението във връзка с провеждането на събития. Това съобщиха от пресцентъра на Община Велико Търново. На 13 октомври 2017 г., във връзка с извършването на строително-монтажни дейности по саниране на жилищни блокове на ул. „Филип Тотю“ №15 и №17, се въвежда временен режим на движение на МПС в района, който е сигнализиран със съответните пътни знаци и сигнализация до 22 декември 2017 г.\r\nНа 13 октомври 2017 г., за времето от 8.00 до 15.00 часа, с цел осигуряване на паркоместа за посетителите на военният ритуал във връзка с полагането на военна клетва на курсантите от „Випуск 2022“ на Национален военен университет „Васил Левски“, се затваря за движение северното платно на ул. „България“ в участъка от пътната връзка с южното платно на улицата в зелената разделителна ивица до кръстовището за „Метро“ и преди Западен пътен възел. \r\nНа 15 октомври 2017 г., във връзка с организацията и провеждането на футболна среща на стадион „Ивайло“ между отборите на ФК „Етър-1924“ и ПФК “Левски“ - София, за времето от 8.00 до приключване на футболната среща, се затварят за движение, както следва, улиците:\r\n-„Тодор Балина“, от кръстовището с ул. „Йоновка“ - площад пред северен вход на стадион „Ивайло“ – до кръстовището с ул. Любен Каравелов“;\r\n-„Славянска“, в участъка от кръстовището с ул. „Никола Габровски“ до кръстовището с ул. „Тодор Балина“;\r\n-„Филип Тотю“, от кръстовището с ул. „Славянска“ до кръстовището с ул. „Бойчо Войвода“;\r\n-„Вела Благоева“ в кръстовището с ул. „Славянска“;\r\n-„Бойчо Войвода“, в участъка от кръстовището с ул. „Никола Габровски“ до кръстовището с ул. „Филип Тотю“.\r\nЗа времето от 8.00 до приключването на футболната среща се възстановява двупосочното движение по ул. „Йоновка“ чрез временно закриване на пътен знак В1 на кръстовището с ул. „Филип Тотю“.\r\nОт 15.00 часа поетапно до преминаването на шествие на привържениците на ПФК „Левски“ София ще бъдат временно затваряни улиците:\r\n-около Домът на армията, ул. “Марно поле“, ул. „Васил Левски“, от кръстовището с ул. „Христо Ботев“ до кръстовището с ул. „Никола Габровски“, ул. “Никола габровски“ от кръстовището с ул. „България“ до кръстовището с ул. „Филип Тотю“, ул. „Филип Тотю“, ул. „Славянска“.", "date": "2017.10.12", "title": "Велико Търново: Въвежда се временна организация на движението във връзка с провеждането на събития"}
{"url": "http://www.focus-news.net/news/2017/10/12/2445773/liderat-na-volya-veselin-mareshki-prizova-glavniya-prokuror-sotir-tsatsarov-da-izvarshi-proverka-na-tvardeniyata-na-valentin-zlatev-che-nad-nego-ima-tezhak-politicheski-chadar.html", "text": "Лидерът на \"Воля\" Веселин Марешки призова главния прокурор Сотир Цацаров да извърши проверка на твърденията на председателя на Българската петролна и газова асоциация Валентин Златев, че над него има тежък политически чадър. Това каза лидерът на „Воля“ Веселин Марешки по време на брифинг в Народното събрание, предаде репортер на Агенция „Фокус“. Марешки призова Цацаров да постъпи съгласно своята мъжественост и да осветли престъпниците във високите етажи на властта. „Ако г-н Цацаров не събере смелост да образува дело и да осветли тези хора, ние от „Воля“ ще считаме, че лицето Валентин Златев има тежък прокурорски чадър. Надявам се, че няма да се стигне дотам“, заяви Марешки. \r\nДеница КИТАНОВА", "date": "2017.10.12", "title": "Лидерът на \"Воля\" Веселин Марешки призова главния прокурор Сотир Цацаров да извърши проверка на твърденията на Валентин Златев, че над него има тежък политически чадър"}
{"url": "http://www.focus-news.net/news/2017/10/12/2445774/stolichniyat-obshtinski-savet-prie-strategiya-za-razvitie-na-vik-infrastrukturata-na-sofiya-do-2025-g-za-nad-2-mlrd-leva.html", "text": "Столичният общински съвет прие „Стратегия за развитие на инженерната инфраструктура на територията на Столична община 2017-2025 г., по части: „Водоснабдяване“, „Канализация“ и „Корекции на речни корита“, която ще струва наd 2 млрд. лева., предаде репортер на Агенция „Фокус“. Според стратегията се очаква да се изпълнят бизнес планове за 8-годишен период - от 2017 г. до 2025 г. С решение на КЕВР е приет бизнес план на „Софийска вода“ АД с инвестиционна програма от 209,159 млн. лв. за периода от 2017г. до 2021 г. и инвестиционна програма от 167,328 млн. лв. за периода 2022 г. – 2025 г. Прогнозираната сума от ВиК оператора на инвестиции за настоящата стратегия е 376,487 млн. лв. и следва да бъдат насочени приоритетно към поддръжка и реконструкция на съществуващата ВиК инфраструктура и изграждане на нови обекти. Точните суми по години ще могат да бъдат приложени след внасяне на бизнес плана за следващия регулаторен период, обсъждания от Столична община и Столичния общински съвет и обсъждане и утвърждаване от КЕВР.\r\n„Идеята на стратегията е изграждане на канализация в населените места на територията на София там, където все още няма такава или е частично изградена, подмяна на съществуващата водопроводна мрежа, която е изключително амортизирана, и корекция на речните корита, където близо до тях минават колекторите на бъдещата канализация. Така че около 2 млрд. лева са необходими за изграждане на канализация до 2025 г. и подмяна на водопровод“, обясни заместник-кметът на Столична община по направление „Инвестиции и строителство“ Ирина Савина, която е и един от вносителите на стратегията. Тя уточни, че са разгледани всички възможни източници за финансиране. „Така че се надяваме на базата на средствата, които разполагаме, да можем целесъобразно да инвестираме следващите години в доизграждане на ВиК мрежата. Кои конкретно ще са районите, където ще се инвестира, не е тема на стратегията. Този въпрос ще бъде взет под внимание, когато бъде изготвено регионалното прединвестиционно проучване“, обясни Савина.\r\nЦветилена СИМЕОНОВА", "date": "2017.10.12", "title": "Столичният общински съвет прие стратегия за развитие на ВиК инфраструктурата на София до 2025 г. за над 2 млрд. лева"}
{"url": "http://www.focus-news.net/news/2017/10/12/2445775/sofiya-novata-aleya-na-ptitsite-shte-bade-otkrita-v-borisovata-gradina-na-14-oktomvri.html", "text": "С уъркшоп, посветен на птиците и тематично обучение за деца ще бъде открита новата Алея на птиците в парк „Княз-Борисова градина“ на 14 октомври от 11.00 часа. Това съобщиха от пресцентъра на Столична община. Събитието е част от кампанията на Столична община за отбелязване на 135 години от създаването на най-големия парк в София. \r\nТабели, които разказват за най-характерните и най-любопитните навици на птиците, обитаващи парка, ще бъдат разположени покрай една от централните му алеи, която се намира покрай стадион „Българска армия“, успоредна на бул. „Цариградско шосе“ (в близост до „Маймунарника“). В рамките на инициативата ще бъде обособено и място за хранене на птици, на което всеки желаещ, ще има възможност да се опита да нахрани сам и от ръката си птица в парка. \r\nУъркшопът и обучението за деца ще бъдат проведени от специалистите от Българското дружество за защита на птиците и ще продължат от 11.00 до 14.00 часа на обособена локация покрай Алеята на птиците. За участие са канени всички деца (и техните родители) на възраст между 3 и 12 години, като единственото условие за участие е всеки да си донесе празно пластмасово шише и 2 молива.", "date": "2017.10.12", "title": "София: Новата Алея на птиците ще бъде открита в Борисовата градина на 14 октомври"}
{"url": "http://www.focus-news.net/news/2017/10/12/2445776/ministar-neno-dimov-ne-mislya-che-shte-se-stigne-do-globi-ot-strana-na-ek-otnosno-kachestvoto-na-vazduha-v-balgariya.html", "text": "Не мисля, че ще се стигне до глоби от страна на ЕК за качеството на въздуха в България, защото те самите си дават сметка за сложността на този проблем. Това каза пред журналисти министърът на околната среда и водите Нено Димов, предаде репортер на Агенция „Фокус”. „Имал съм няколко срещи на експертно ниво в ЕК по повод фините прахови частици. По-скоро отчитам, че вероятността във втората фаза на съдебното дело да повторим това, което се случи с депата за отпадъци. Но все още сме на ранен етап и нека не предрешаваме този въпрос”, обясни Димов. Той припомни, че по казуса с отпадъците е имало замразяване на процедурата и срок, в който да бъде изпълнена – 31 декември 2017 г. Вероятно утре ще бъде открито поредното депо, което ще елиминира 8–10 от старите, каза още министър Нено Димов. \r\nИнна ПЕЙЧЕВА", "date": "2017.10.12", "title": "Министър Нено Димов: Не мисля, че ще се стигне до глоби от страна на ЕК относно качеството на въздуха в България"}
{"url": "http://www.focus-news.net/news/2017/10/12/2445777/afp-peshmergite-vdignaha-blokadite-na-patishtata-kam-mosul.html", "text": "Кюрдските пешмерги вдигнаха барикадите, които бяха сложили по-рано на пътищата към Мосул, предава AFP .\r\n„Двата главни пътя, които свързват Ербил и Дохук с Мосул са отворени отново, а ситуацията се нормализира след няколко часа“, заяви високопоставен кюрдски командир.\r\n„Затварянето им бе породено от притеснения за възможно нападение от страна на иракските сили в спорните райони“, заяви той. Той добави, че става въпрос за райони, които се контролират от кюрдските милиции, но се намират извън автономния кюрдски регион. Симеон Миланов", "date": "2017.10.12", "title": "AFP: Пешмергите вдигнаха блокадите на пътищата към Мосул"}
{"url": "http://www.focus-news.net/news/2017/10/12/2445778/boyan-magdalinchev-vss-na-19-oktomvri-shte-glasuvame-kandidaturata-na-georgi-cholakov-ako-ne-sabere-minimum-17-glasa-se-otkriva-nova-protsedura.html", "text": "В четвъртък се очаква да пристъпим към гласуване. Ако няма събрани минимум 17 гласа се открива нова процедура с всички етапи, с нови участници, а може и сегашните да участват. Това каза пред журналисти представляващият ВСС Боян Магдалинчев след като Пленумът на Съвета взе решение да изслуша кандидата за председател на ВАС Георги Чолаков на 19 октомври, предаде репортер на Агенция „Фокус“. „След задаването на въпроси няма какво друго да се направи освен да се пристъпи към гласуване“, коментира той. „Не мога да кажа точно как ще се развият нещата, но предполагам, че след като отговори на въпросите може да има дебат между членовете на Съвета“, посочи Боян Магдалинчев. „Президентът не издаде указ и върна процедурата за изготвяне на ново предложение. Новото предложение е под формата на гласуване, което ще се извърши на следващото заседание“, обясни той. „Приема се, че процедурата е приключила в първите си две фази. Остава само последната - отново да се изготви предложение до президента или не съобразно гласовете, които ще получи кандидатът при гласуването“, уточни представляващият ВСС. „Сутринта постъпи писмо от Георги Чолаков до ВСС, в което той изрично заявява, че има готовност и днес да се яви да отговори на въпросите, ако има такива към него“, посочи Боян Магдалинчев. На въпрос би ли попитал Георги Чолаков за апартаментите и имотите, които е давал по морето, той коментира: „Дали ще питаме или не, ще видим на следващото заседание. Предполагам, че ще има въпроси в тази посока“. \r\nБиляна ИВАНОВА", "date": "2017.10.12", "title": "Боян Магдалинчев, ВСС: На 19 октомври ще гласуваме кандидатурата на Георги Чолаков, ако не събере минимум 17 гласа се открива нова процедура"}
{"url": "http://www.focus-news.net/news/2017/10/12/2445779/kaloyan-pargov-bsp-evropeyskite-fondove-nyama-da-sa-dostatachni-za-izgrazhdane-na-kanalizatsiya-vav-vsichki-chasti-na-sofiya-kadeto-takava-nyama.html", "text": "Европейските фондове няма да са достатъчни за изграждане на канализация във всички части на София, където няма такава. Това каза председателят на Градския съвет на БСП – София и член на Изпълнителното бюро на партията Калоян Паргов по време на заседание на Столичния общински съвет и обсъждане на доклада за „Стратегия за развитие на инженерната инфраструктура на територията на Столична община 2017-2025 г., по части: „Водоснабдяване“, „Канализация“ и „Корекции на речни корита“. \"1/3 от София очаква от нас да изпълним тази стратегия, но ако трябва да разчитаме единствено и само на европейски фондове, няма да можем да я изпълним така, както сме я заложили\", каза той.\r\nПо думите му Европейските фондове, които предстои да бъдат изхарчени до 2021 г., са равни на инвестициите, които приетата стратегия предвижда да се направят в тази област до 2025 г. – малко над 2 млрд. лева. \"И само с европейски фондове, които са отделени за София, това няма да се случи. Ние като община също трябва да търсим допълнителни средства, за да изпълним тази стратегия. Защото не ми се иска накрая да отчетем, че сме успели да похарчим европейски средства и пак определени райони на София да ни питат кога ще дойде техният ред да имат нормална канализация\", каза още той.\r\nЦветилена СИМЕОНОВА", "date": "2017.10.12", "title": "Калоян Паргов, БСП: Европейските фондове няма да са достатъчни за изграждане на канализация във всички части на София, където такава няма"}
{"url": "http://www.focus-news.net/news/2017/10/12/2445780/stara-zagora-predsedatelyat-na-obshtinski-savet-tanyo-braykov-pozdravi-absolventite-ot-vipusk-2017-g-na-pedagogicheskiya-fakultet-kam-trakiyskiya-universitet.html", "text": "Председателят на Общинския съвет в Стара Загора Таньо Брайков бе гост на тържествената промоция на Випуск 2017 година на Педагогическия факултет на Тракийския университет. Това съобщиха от пресцентъра на Община Стара Загора. „Днес е един от особено важните моменти в живота – дипломирането. Той дава началото на нов етап, на нови хоризонти. Запомнете го, защото от вашата работа занапред зависи възпитанието и образованието на нашите деца“, каза Таньо Брайков на абсолвентите. \r\nПоздрави и думи на признателност към труда и гордост от успехите на Випуск 2017 г. отправиха още деканът на Педагогическия факултет проф. д-р Петър Петров, зам.-ректорът по учебна дейност проф. д.с.н Гюрга Михайлова и други представители на академичната общност. \r\n120 момичета и момчета от четири специалности положиха клетва да пазят и да се грижат за обучението на идните поколения. Общият успех на випуска е 5.00, стана ясно още по време на промоцията.", "date": "2017.10.12", "title": "Стара Загора: Председателят на Общински съвет Таньо Брайков поздрави абсолвентите от Випуск 2017 г. на Педагогическия факултет към Тракийския университет"}
{"url": "http://www.focus-news.net/news/2017/10/12/2445781/plovdiv-zadarzhan-e-izvarshitelyat-na-ubiystvo-stanalo-predi-14-godini-v-grada.html", "text": "Задържан е извършителят на убийство, станало преди 14 години в Пловдив. Това съобщи на брифинг в Пловдив зам.-окръжният прокурор Галина Андреева, предаде репортер на Радио „Фокус” – Пловдив. Убийството е станало през 2003 година, след скарване за момиче. Никола Камберов, който тогава е бил на 16 години, е задържан за 72 часа, след като сам е признал извършеното, показал е и мястото, където е изхвърлил ножа, с който е извършено престъплението. Това е било потвърдено и от двама свидетели на убийството. Той е разказал, че други са се скарали за момичето, а той се е намесил за да защити единия. Убитият е Божидар Моллов, а убийството е станало на територията на 6-то Районно управление на МВР в Пловдив. В деня на убийството Камберов се е укрил и едва сега проговаря. До разкриването му се е стигнало след множество анализи и съпоставяния на доказателства.\r\nНаказанието, което го очаква, е затвор от 3 до 12 години. То е редуцирано, тъй като към датата на извършването му Никола Камберов е бил непълнолетен.\r\nЦветана ТОНЧЕВА", "date": "2017.10.12", "title": "Пловдив: Задържан е извършителят на убийство, станало преди 14 години в града"}
{"url": "http://www.focus-news.net/news/2017/10/12/2445782/pregled-na-mezhdunarodnite-novidi-do-13-chasa-agentsiya-fokus.html", "text": "Парламентарната комисия по правни въпроси определи българите като деветото малцинство в Албания, наред с аромънското, гръцкото, сръбското, ромското, черногорското, босненското, македонското и гюпското (египетското).\r\nСпоред изданието до това решение се е стигнало след разговор на българския премиер Бойко Борисов с албанския му колега Еди Рама, като албанският министър-председател е бил поканен да направи посещение в София.\r\n\"24-ore.com\" съобщава, че до решението се е стигнало след дискусия, като част от депутатите са поставили въпроса за идентифициране на малцинствата и затова как трябва да бъде определено населението на Преспа, Голо Бърдо и Гора, след като веднъж трябва да бъде записано и преброено като българско, а веднъж като македонско.\r\nПо време на дебата е засегнат и въпросът за прилагането в образованието на националните езици в районите, в които малцинствата съставляват 20% от населението.\r\nИзданието припомня, че българите населяват югоизточните и североизточните части на Албания, където досега е било регистрирано само македонско малцинство.\r\nРешението на парламентарната комисия по правни въпроси предстои да бъде гласувано на заседание на парламента.\r\n***Под натиск на Европейския парламент Албания признава наличие на българско малцинство. Според изданието до приемане на новия закон за защита на националните малцинства и до включването на българите в него от парламентарната комисия по правни въпроси се е стигнало след писма на български евродепутати, подкрепени от техни колеги от други европейски страни.\r\n\"Dritare\" отбелязва любезната молба на евродепутатите, зад която най-вероятно се крие преминаването към други мерки, въпреки че се говори за \"действително справедлив и демократичен акт.\"\r\nАлбанското издание цитира и друга част от писмото на евродепутатите, в което са посочени районите, които се населяват от българско население - Преспа, Голо Бърдо и Гора.\r\n*** Европейският съюз призова американския президент Доналд Тръмп да не прекратява едностранно споразумението за ядрената програма на Иран, а да се придържа към него.\r\n„Очакваме, че докато Иран изпълнява споразумението, всички останали ангажирани страни също ще го спазват\", заяви генералният секретар на Европейската служба за външна дейност (ЕСВД) Хелга Шмид.\r\nСамият германски дипломат е участвала в дългосрочните преговори за постигането на ядрената сделка с Техеран. Поради тази причина тя се противопостави на предоговарянето му.  „Не бива да се забравя, че това е споразумение е за неразпространение на ядреното оръжие и изцяло изпълни предназначението си, следователно не е необходимо да бъде предоговаряно”, подчерта Шмид.\r\nТръмп многократно критикува иранските ракетни тестове и ролята на Техеран в страни като Сирия и Йемен. Шмид призна, че ядрената сделка не урежда регионалните конфликти. „Има големи проблеми, като непоносимото положение в Сирия и Йемен, но ние се опитваме да ги решим в други форуми\", обясни дипломатът.\r\nТя отправи предупреждения за опасностите от ескалирането на ситуацията. „Вече имаме ядрена криза със Северна Корея, нямаме нужда от втора ядрена криза в Близкия изток\". Според Шмид има опасност от „надпревара за ядрено въоръжение\" в региона: „Това ще го направи още по-опасен -  за всички нас\". Споразумението с Техеран е „резултат от 12-годишни преговори при невинаги прости обстоятелства\", припомни  Шмид. Но то е направило света по-безопасен и елиминира „източник на опасност от неконтролирано ядрено разпространение\".\r\nОчаква се в четвъртък държавният глава на САЩ да обяви официално решението си дали Вашингтон ще се оттегли от споразумението между световните сили и Иран.\r\n*** Палестинските организации „Хамас“ и „Фатах“ постигнаха споразумение за политическо помирение.\r\nПодробности за споразумението, което идва след два дни на интензивни преговори между двете страни в централата на египетското разузнаване в Кайро, все още не са оповестени. Очаква се в обедните часове на четвъртък представители на двете партии да проведат пресконференция, на която да представят детайли за резултатите от преговорите.\r\nРедица ключови въпроси са заложени в помирението, което се основава на договореностите, постигнати в предишното споразумение от Кайро от 2011 г. Уточнява се, че след първия кръг на новите преговори е постигнато съгласие единствено върху въпросите на гражданската, административната и вътрешната сигурност. Въпросът за оръжията и военното крило на \"Хамас\" все още не е обсъден.\r\n*** Кюрдските пешмерги блокираха пътя от Иракски Кюрдистан към втория по големина град в страната – Мосул, в отговор на придвижването на иракската армия.\r\n„Двата основни пътя, свързващи Ербил и Дохук с Мосул, бяха блокирани в четвъртък с насипни насипи като предпазна мярка, след като установихме увеличаване на разгръщането и движението на иракските сили в близост до фронтовата линия с пешмергите\", разкри източник.\r\n*** В рамките на разследване за дейността на т.нар. „Терористична организация на гюленистите/Паралелна държавна структура” (ФЕТО/ПДС), прокуратурата в провинция Мардин (Югоизточен Анадол) е издала заповеди за задържане на 25 офицери на действителна служба в турската армия в 13 различни провинции, включително и в т.нар. Северно-кипърска турска република (СКТР). В съобщение на валийството в Мардин се посочва, че операциите по задържането и обиските на въпросните офицери са стартирали рано тази сутрин. Извършват се едновременно и съгласувано в Истанбул, Анкара, Малатия, Бурдур, Текирдаг, Одрин, Лозенград (дн. Къркларели), Адана, Бурса, Коня, Измир, Коджаели и т.нар. СКТР.\r\n***САЩ могат да се оттеглят от ЮНЕСКО по финансови причини, както и заради анти-израелски действия и насоченост на организацията.\r\nАвторитетно американско списание  обяви, че Вашингтон може да обяви оттеглянето си от ЮНЕСКО идната седмица. Дори това да се случи, САЩ ще останат в организацията със статут на наблюдател.\r\nСпоред източници от Вашингтон държавният секретар Рекс Тилърсън е взел това решение преди няколко седмици на Генералната асамблея на ООН. Освен това Вашингтон се опитва да избегне неплатените си задължения на стойност 500 милиона долара към организацията, след като САЩ спряха плащанията си към ЮНЕСКО заради членството на Палестина.\r\nАгенция „Фокус“ припомня, че неотдавна ЮНЕСКО обяви Стария град на Хеброн за застрашено културно-историческо място. Освен това организацията прие няколко резолюции, които игнорират връзките на еврейския народ с Ерусалим.\r\n*** Кюрдските пешмерги вдигнаха барикадите, които бяха сложили по-рано на пътищата към Мосул.\r\n„Двата главни пътя, които свързват Ербил и Дохук с Мосул са отворени отново, а ситуацията се нормализира след няколко часа“, заяви високопоставен кюрдски командир.\r\n„Затварянето им бе породено от притеснения за възможно нападение от страна на иракските сили в спорните райони“, заяви той. Той добави, че става въпрос за райони, които се контролират от кюрдските милиции, но се намират извън автономния кюрдски регион.", "date": "2017.10.12", "title": "Преглед на международните новиди до 13 часа (Aгенция \"Фокус\")"}
{"url": "http://www.focus-news.net/news/2017/10/12/2445783/arh-zdravko-zdravkov-predstoi-izgrazhdane-s-chastni-sredstva-na-nova-metrostantsiya-v-rayona-na-bakarena-fabrika.html", "text": "Предстои изграждане с частни средства на нова метростанция в района на Бакърена фабрика. Това каза главният архитект на София Здравко Здравков, след като Столичният общински съвет прие доклад за изграждане на интермодален транспортен възел при пресичане на ж.п. линия с метроучастъка Метростанция „Сливница“ - Метростанция „Обеля“, включващ нова метростанция, перони на ж.п. спирка и независима връзка на Линия 2 на метрото с метродепо в кв. Обеля, предаде репортер на Агенция „Фокус“.\r\n„Метростанцията е обезпечена, тя е заложена в нашите подробни устройствени планове, но в момента не функционира. На това място е и бъдещата жп гара „Обеля“, която ще бъде крайна гара от направлението на влаковете, които идват от гр. Елин Пелин и минават през Централна гара. По общия устройствен план там е заложена и автогара. Така че заложено е това да стане един интермодален хъб, за да може да има обезпеченост и от метро, и от жп гара и от автогара, така че София да има един вид градска железница“, каза арх. Здравков. \r\nПо думите му инвестицията, която се предлага от собствениците на терените около метростанцията, е с цел тя да обслужва и техните терени. „Това ще даде възможност цените на имотите да бъдат по-атрактивни, защото все пак там се предвижда изграждане на жилищен комплекс, а защо не и на стадион. Метрото е градоустройствен фактор, който увлича след себе си инвеститорите и неслучайно имотите там започват да се увеличават като стойност“, каза още той.\r\nМястото, където ще бъдат изградени метростанцията и гарите, се намира между кварталите \"Люлин\" и \"Обеля\" в района на Бакърена фабрика. \r\nЦветилена СИМЕОНОВА", "date": "2017.10.12", "title": "Арх. Здравко Здравков: Предстои изграждане с частни средства на нова метростанция в района на Бакърена фабрика"}
{"url": "http://www.focus-news.net/news/2017/10/12/2445784/sofiyska-gradska-prokuratura-vnese-obvinitelen-akt-sreshtu-stefan-stanev-za-ubiystvoto-na-viola-nikolova.html", "text": "Днес Софийска градска прокуратура (СГП) внесе в Софийски градски съд (СГС) обвинителен акт срещу Стефан Станев. Това съобщиха от пресцентъра на Прокуратура на Република България. Той е обвинен за това, че умишлено е умъртвил Виола Николова. Станев е обвинен и за това, че без надлежно разрешително съгласно ЗКНВП държал високорискови наркотични вещества в апартамента си. \r\nВ нощта на 22 юни 2017 г. обвиняемият Станев и пострадалата Виола Николова били в дома си. Николова споделила, че е изморена и легнала в стаята обособена за спалня, за да си почива. Станев стоял пред преносим компютър и четял във „Фейсбук“. В един момент той решил да изпие една бира, след което взел „Екстази“, после употребил и марихуана. Разходил се до спалнята, видял че Николова лежи,но не спи и приел,че нещо я притеснява. \r\nОколо 5.00 часа на 23 юни 2017 г. обвиняемият Станев провокирал разговор с пострадалата, който не се състоял. Той започнал да удря с ръце и с метален стик за голф по стената, след което застанал до леглото, където лежала Николова, вдигнал стика за голф над главата си – в този момент тя уплашена и плачейки извикала: „Извинявай, съжалявам, моля те спри, недей“, но Станев нанесъл силен удар със стика за голф по главата ѝ, в областта на лявата слепоочна орбитална област. С него той ѝ причинил открита тъпа черепно-мозъчна и лицева травма. След удара стикът за голф се счупил като в ръката на Станев останала металната му дръжка. Николова започнала да губи много кръв, но дишала, виждала и чувала. В този момент той преместил тялото ѝ от спалнята на земята и я ударил втори път по главата със счупения метален край от дръжката на стика за голф, с което ѝ причинил нова лицева травма. Започнал и да я души. След като се отказал от тези си намерения, станал взел от кухнята кухненски назъбен нож (с обща дължина 32.5 см, и дължина на острието 20 см). Върнал се в спалнята и в момент, в който Николова все още имала сърдечна дейност и съзнавала какво се случва с нея започнал да нанася пробождащи и режещи удари във врата ѝ. После взел друг кухненски нож (с обща дължина 32.5 см, и дължина острието 19.5 см), с който пробол в дълбочина от 3 см. гърба на Николова, в дясно от гръбначния стълб. Станев бил решен да довърши започнатото и взел трети нож (с дължина 196 мм. и ширина 43 мм, с режеща част с ширина 12 мм), с който нанесъл удар в шията на пострадалата, като острието на ножа останало забито в шията ѝ, а пластмасовата дръжка на ножа в ръцете му. \r\nКогато установил, че Николова не диша, Стефан Станев завил мъртвото ѝ тяло със завивката от леглото, поставил плюшена играчка на котарак върху трупа ѝ, и отишъл в съседната стая, изпушил една цигара марихуана и пуснал да слуша музика. \r\nСутринта на 23 юни 2017 г. около 08.30 часа. Станев позвънил на своя приятелка и я поканил в дома си за да поговорят. Когато тя пристигнала обвиняемият я посрещнал пред блока и заедно се качили в апартамента му. \r\nКогато тя го попитала къде е Виола, Станев не отговорил. На въпрос, какво са правили предната вечер, той заявил, че легнал до пострадалата и забелязал ,че нейният крак трепнал, след което със знак и движение на ръката показал на приятелката си как прерязал гърлото на пострадалата, а след това спокойно и хладнокръвно заявил: „Аз я убих“. Обвиняемият я отвел до стаята, където приятелката му видяла трупа на Виола Николова, покрит с покривало за легло ,върху което била поставено плюшена играчка – котарак. След кратък разговор за извършеното от Станев, наказанието за това престъпление, разбирането от страна на близките му и това, че не иска да се предаде на полицията, приятелката му си тръгнала. \r\nВ следобедните часове обвиняемият отпътувал с личния си автомобил за гр. Созопол. \r\nНа 24 юни 2017 г. около 15.00 часа приятелката на Станев заедно с мъжът, с когото живее сигнализирали в 03 РУ СДВР за извършеното престъпление. \r\nСтанев бил задържан от органите на МВР на 24 юни 2017 г. около 21.30 часа в близост до яхтено пристанище в гр. Созопол. \r\nНепосредствено след задържането му е извършено токсикологично изследване, което е установило комбинирана употреба на наркотични вещества - амфетамин, екстази, тетрахидроканабинол и кокаин. \r\nВ хода на разследването са били назначени множество експертизи: съдебно-медицинска експертиза, трасологическа експертиза, ДНК анализ на веществени доказателства, петорната биотрасологична и съдебно медицинска експертиза и др. \r\nОт назначените по делото физико химична и оценителна експертизи, се установява, че тегло и съдържание на наркотичните вещества намерени в дома на Станев са от вида на амфетамините и са на обща стойност 502.70 лв. \r\nИззетите вещества са високо рискови и подлежат на контрол. \r\nНазначената комплексна психолого психиатрична експертиза – проведена в ДПБ затвора гр. Ловеч установява,че Станев страда от личностово разстройство и синдром на зависимост от психоактивни вещества. То няма характеристиката на краткотрайно или продължително разстройство на съзнанието и не е психично заболяване в тесен смисъл. Към момента на извършване на деянието обвиняемият е разполагал с психическа годност да разбира свойството и значението на постъпките си и да ръководи действията си и отново към този момент не се е намирал в психотично състояние - състояние на остра психоза. \r\nВещите лица от назначената по досъдебното производство тройна комплексна психолого-психиатричната експертиза акцентират при изготвяне на психологическия портрет на обвиняемия върху дисхармонични нагласи и поведение,в емоционалната и волева сфера, възбудни процеси, крайно ниска поносимост на фустрация и ниски прагове на задръжка и на отключване на агресивни реакции, склонност да обвинява другите и да измисля правдоподобни обяснения за проявите си, раздразнителност и емоционална лабилност, намалени възможности за самоконтрол, водещи до немотивирана агресивност, ниската или пълна липса на критичност на собственото и околното поведение, особено след употреба на наркотични вещества . \r\nТози психологически портрет се потвърждава напълно и от доказателствата по делото и механизма на причиняване на убийството. \r\nС нанасянето на множество удари по тялото на пострадалата и то в областта на жизнено важни органи от страна на обвиняемия е установено, че Виола Николова е изпитвала множество болки и страдания. Обвиняемият е проявил изключителна ярост и ожесточеност към пострадалата, като се има предвид броя на нанесените удари. Болките и страданията, които е понесла Николова са били много силни и това е било мъчително. Тя е изпитвала страх, съзнавала е своето безсилие и безизходица от създалата се ситуация. Смъртта е настъпила в един времеви отрязък, в който пострадалата е търпяла болки, усещала е и е осъзнавал какво й се случва. От друг страна интензитетът проявен от Станев явно надхвърля необходимото за причиняване на смърт и сочи на допълнително лично отношение към жертвата, съдържащо изключителна ярост и ожесточение и формират и категорично наличието на признака - особена жестокост. \r\nСтефан Станев е с мярка за неотклонение „задържане под стража“.", "date": "2017.10.12", "title": "Софийска градска прокуратура внесе обвинителен акт срещу Стефан Станев за убийството на Виола Николова"}
{"url": "http://www.focus-news.net/news/2017/10/12/2445785/montana-narodnite-predstaviteli-ot-gerb-dilyan-dimitrov-i-irena-dimova-organizirat-priemna-za-grazhdani-v-obshtina-yakimovo-na-16-oktomvri.html", "text": "Народните представители от ГЕРБ–Монтана Дилян Димитров и Ирена Димова организират приемна за граждани в община Якимово на 16 октомври 2017 г. от 10.00 до 12.00 часа. Това съобщиха от пресцентъра на ПП ГЕРБ. Приемната ще се проведе в Общината, намираща се на  адрес: с. Якимово, ул. \"Европа\" №8. Записвания се правят на тел: 096/ 300 066, 0884 800 104, 0884 800 049", "date": "2017.10.12", "title": "Монтана: Народните представители от ГЕРБ Дилян Димитров и Ирена Димова организират приемна за граждани в община Якимово на 16 октомври"}
{"url": "http://www.focus-news.net/news/2017/10/12/2445786/iskren-veselinov-obedineni-patrioti-zaplahata-za-razvitieto-na-balgariya-ne-sa-vitsepremierat-valeri-simeonov-i-pravitelstvoto-a-vrashtaneto-na-dps-na-vlast.html", "text": "Заплахата за развитието на България не са вицепремиерът Валери Симеонов и правителството, а връщането на ДПС на власт. Това каза народният представител от ПГ на „Обединени патриоти“ Искрен Веселинов по време на брифинг в Народното събрание, предаде репортер на Агенция „Фокус“. „Причината да ви поканим е буквално случилото се преди минути изявление от страна на уж либералната формация на ДПС по отношение на вицепремиера, на правителството, за това, че те трябва да си отидат и това е част от демокрацията“, каза Веселинов. По думите му „Обединени патриоти“ категорично възразяват срещу опитите на партията, която в тези 3 десетилетия на официално съществуване се е превърнала в символ на корупцията на България. „Превърна се в метафора за всякакъв род извращения, назначаване на роднини, партизиране на администрации. Партията, която е авторка на кръговете от фирми“, каза Веселинов. По думите ДПС е партията, която е овладяла медийния пазар. „Всичко това за нас е отново поредният нагъл акт на политическото лицемерие“, заяви Веселинов.  \r\nДеница КИТАНОВА", "date": "2017.10.12", "title": "Искрен Веселинов, „Обединени патриоти“: Заплахата за развитието на България не са вицепремиерът Валери Симеонов и правителството, а връщането на ДПС на власт"}
{"url": "http://www.focus-news.net/news/2017/10/12/2445787/tass-rusiya-otreche-da-ima-obshto-sas-sabitiyata-v-kataluniya.html", "text": "Русия заема ясна и последователна позиция по референдума в Каталуния и отхвърля „голословните“ твърдения на Латвия, според която Москва е замесена в испанските вътрешни работи, заяви говорителят на руското външно министерство Мария Захарова, цитирана от ТАСС.\r\nТя заяви, че Русия е изразила позицията си още преди провеждането на референдума.\r\n„Тази позиция бе първо ясна, второ последователна, и трето не е противоречала на по-ранните изявления от гледна точка на Русия по този въпрос. Не само това, но и министърът на външните работи на Русия и представители на президентската администрация нееднократно заявиха и препотвърдиха руската позиция по въпроса“, каза Захарова.\r\nТя отвърна и на твърденията на латвийския външен министър, според който изказванията на представители на руското МВнР по въпроса за Каталуния са неадекватни, заявявайки, че „компетентността на служителите на руското Министерство на външните работи, са вътрешен проблем на въпросното ведомство“. \r\nМария Захарова подчерта, че за Русия ситуацията е вътрешно дело на Испания, както и че Москва подкрепя суверенитета и териториалната цялост на испанската държава. Симеон Миланов", "date": "2017.10.12", "title": "ТАСС: Русия отрече да има общо със събитията в Каталуния"}
{"url": "http://www.focus-news.net/news/2017/10/12/2445788/pavel-shopov-obedineni-patrioti-ot-dps-zhelayat-destabilizatsiya-na-vlastta-i-svalyaneto-na-pravitelstvoto-predi-evropredsedatelstvoto.html", "text": "От ДПС желаят дестабилизация на властта и свалянето на правителството преди европредседателството. Това каза народният представител от ПГ на „Обединени патриоти“ Павел Шопов по време на брифинг в Народното събрание, предаде репортер на Агенция „Фокус“. По думите на Шопов заплахите, свързани с употребата на езика на омразата, се правят, защото от „Обединени патриоти“ са свършили много неща за България. Шопов посочи, че ДПС не може да примири, че „Обединени патриоти“ са ги отстранили от властта. „Те истерично желаят да влязат в управлението“, каза Шопов. „Цели се дестабилизация на властта и свалянето на правителството и това преди европредседателството“, коментира Шопов. Според него това се случва, когато България е най-близо до Шенген и когато са постигнати най-големите успехи в икономиката след много години. \r\nДеница КИТАНОВА", "date": "2017.10.12", "title": "Павел Шопов, „Обединени патриоти“: От ДПС желаят дестабилизация на властта и свалянето на правителството преди европредседателството"}
{"url": "http://www.focus-news.net/news/2017/10/12/2445789/varna-zadrastvaniya-se-obrazuvat-po-glavniya-pat-varna-dobrich-zaradi-prodalzhavashtite-remontni-deynosti.html", "text": "Задръствания се образуват по главния път Варна - Добрич заради продължаващите ремонтни дейности по участъка. От ОДМВР - Варна съобщиха за Радио \"Фокус\" - Варна, че пътят е проходим, а ремонтните дейности се извършват встрани от пътното платно. Няма информация за регистрирани пътнотранспортни произшествия  по направлението на територията на областта. От Областно пътно управление - Варна добавиха, че ремонтните дейности продължават основно в участъка на област Добрич. На място има сигналисти, които регулират трафика, който се осъществява двупосочно в едната пътна лента. \"Фокус\" припомня: Ремонтните дейности по участъка започнаха още през летните месеци. По данни на Агенция \"Пътна инфраструктура\" на територията на Областно пътно управление - Варна по път II-29 Варна - Добрич при разклон Любен Каравелово-разклон Новаково от км 20+394 до км 23+199 се извършват частични ремонтни дейности на асфалтовата настилка. Движението на моторни превозни средства се осъществява в свободната лента, като срокът на изпълнение е до 16 април 2018 година. На територията на Областно пътно управление - Добрич се извършва рехабилитация при разклон Новаково-Добрич от км 25+830 до км 43+515, като срокът за изпълнение е до 31 октомври. В началото на месец октомври главният път Добрич - Варна бе временно затворен за два дни заради изграждане на дъждовен водосток в участъка от разклона за село Стефаново до село Стожер. Транзитното движение бе отклонявано от Аксаковска панорама и отбивката за Албена в посока селата Кичево и Оброчище. Пропускани бяха само леки коли, пътуващи за селата Новаково, Изворско и Любен Каравелово. \r\nМарияна ВАЛЕНИТНОВА", "date": "2017.10.12", "title": "Варна: Задръствания се образуват по главния път Варна - Добрич заради продължаващите ремонтни дейности"}
{"url": "http://www.focus-news.net/news/2017/10/12/2445790/vloranewsalbaniya-balgariya-osiguri-maltsinstvoto-si-v-albaniya-sas-statut.html", "text": "\"България осигури малцинството си в Албания с гарантиран статут\". Това съобщава албанското електронно издание \"VloraNews\" и припомня, че депутатите от комисиите по правни въпроси и по външни работи са одобрили новия закон за гарантирането на националните малцинства, включвайки и българско малцинство.\r\nИзданието съобщава, че по време на обсъждането е имало изказвания, които са били против признаването на българското малцинство, както и призиви за допитване до Албанската академия на науките, но в крайна сметка са гласували в подкрепа на предложението българите да станат деветото малцинство в Албания.\r\n\"VloraNews\" посочва като аргумент за гласуването писмо от български евродепутати, което е било подкрепено от техни колеги от други страни и което защитава интересите на българското малцинство.\r\nИзданието отбелязва, че писмото не е било показано официално, въпреки че е публикувано в медиите.", "date": "2017.10.12", "title": "\"VloraNews\"(Албания): България осигури малцинството си в Албания със статут"}
{"url": "http://www.focus-news.net/news/2017/10/12/2445791/yordan-yordanov-kmet-na-dobrich-blagodarya-na-vsichki-moi-kolegi-ot-obshtinata-za-tova-che-naistina-ste-otdadeni-za-postiganeto-naistina-za-edna-obshta-tsel-blagoto-na-nashiya-grad.html", "text": "Благодаря на всички мои колеги от Общината за това, че наистина сте отдадени за постигането наистина за една обща цел – благото на нашия град. Това каза кметът на Община Добрич Йордан Йорданов на тържеството, посветено на Деня на българската община, предаде кореспондентът на Радио „Фокус” – Варна. Тържеството започна с изпълнения на стихотворенията „Аз съм българче“ и „Добруджа“. Най-малките жители на Община град Добрич поздравиха със своите поетични изпълнения кмета и неговия екип, общинската администрация и гостите на празника. Събитието се състоя пред барелефа на първия кмет на Добрич след Освобождението Стефан Баев. Кметът Йордан Йорданов поздрави присъстващите: „Днес по случай празника на българската община – 12 октомври, макар и малко познат празник, прекланям се пред вашия труд и вашата всеотдайност, затова че независимо от трудностите успяваме заедно в екип да прескачаме препятствията и да постигаме нашите съвместни цели. Благодаря на всички вас, моите колеги от общината, за разбирането и за всички онези правилни и неправилни трудности, през които преминавате всеки ден вие и вашите семейства. Благодаря ви, че наистина сте отдадени за постигането наистина за една обща цел – благото на нашия град“. Йордан Йорданов честити празника на всички работещи в общинската администрация и добави, че като кмет винаги е насреща не само в своя офис, но и във всеки един момент, в който би могъл да бъде полезен на съгражданите си и Добрич. Общината посвещава участието на младите хора от инициативата „Мениджър за един ден“ на Джуниър Ачийвмънт България на Деня на българската община – 12 октомври. Активните и обществено ангажирани младежи имат възможност днес да се запознаят с функциите на местната власт и как тя работи с гражданите. В ролята на кмет днес е Стефани Маринова, която първа е заявила своето желание за участие в креативната инициатива и с радост е приела новината, че е одобрена. Тя е ученичка в Профилираната гимназия по туризъм и предприемачество „Райко Цончев“. „За мен е изключително голяма чест да ви поздравя за този празник, на българската община. Искам да пожелая на всички хора, които работят в нашата община, да бъдат все толкова загрижени за благото на Добрич, целеустремени, да следват своите мечти и да се борят, защото заедно ние сме по-силни“, с тези думи Стефани Маринова поздрави общинските служители на добруджанския град. Тържеството завърши с поднасяне на цветя на барелефа на Стефан Баев. \r\nЖулиета НИКОЛОВА", "date": "2017.10.12", "title": "Йордан Йорданов, кмет на Добрич: Благодаря на всички мои колеги от Общината за това, че наистина сте отдадени за постигането наистина за една обща цел – благото на нашия град"}
{"url": "http://www.focus-news.net/news/2017/10/12/2445792/boris-yachev-obedineni-patrioti-podkrepyam-valeri-simeonov-da-tarsi-pravoto-si-kogato-se-chuvstva-nabeden-zaradi-vnusheniya.html", "text": "Подкрепям Валери Симеонов да търси правото си, когато се чувства набеден заради внушения. Това каза  народният представител от ПГ на „Обединени патриоти“ Борис Ячев по време на брифинг в Народното събрание, предаде репортер на Агенция „Фокус“. „Това, че той е завел дела срещу няколко големи медии, ако има нормален български съд, той трябва да присъди в негова полза“, заяви Ячев. Според него Симеонов е в правото си да търси реабилитация за усещането, че е набеден по неприемлив начин. \r\nДеница КИТАНОВА", "date": "2017.10.12", "title": "Борис Ячев, „Обединени патриоти“: Подкрепям Валери Симеонов да търси правото си, когато се чувства набеден заради внушения"}
{"url": "http://www.focus-news.net/news/2017/10/12/2445793/veliko-tarnovo-podobryavat-biznes-sredata-v-zapadnata-industrialna-zona-s-evropeyski-sredstva.html", "text": "Подобряват бизнес средата в Западната индустриална зона на Велико Търново с европейски средства. Дейностите на стойност 2 млн. лв., се финансират чрез програма „Региони в растеж 2014-2020 година“. Това обясни пред журналисти във Велико Търново Мариела Цонева, директор на Дирекция „Общинско развитие“ в местната администрация, предаде репортер на Радио „Фокус“ – Велико Търново. Договорът е подписан през януари, но до сега са се изпълнявали процедури по избор на изпълнител на предвидените ремонтни дейности. \r\nПроектът ще бъде осъществен на два етапа – проектиране на дейностите и реалното им изпълнение на строително-монтажните работи, които ще започнат пролетта и ще продължат 90 дни. „Договорът за безвъзмездната финансова помощ е в размер на 2 млн. лв., като същинското изпълнение е в размер на 1,301 млн. без ДДС, останалата част от средствата са за надзор, публично изпълнение, одит и т. н.“, обобщи Мариела Цонева. Идеята е, чрез инвестирането в проекта, да се осигури дългосрочна динамика на трудовия пазар. \r\nИнж. Цанко Бояджиев, началник на отдел „Техническа инфраструктура” в Община Велико Търново уточни, че дейностите ще обхванат две улици в региона. „Това са улица „Никола Габровски“ от кръговото кръстовище в посока Шемшево до края на града. А другата е ул. „Козлуджа“ отново от кръговото кръстовище до Западния пътен възел. Предстоят изготвянето на проекта, неговата оценка и след одобряването му той ще бъде съгласуван с дружествата, които имат подземни комуникации в региона. Очаква се към месец март да има разрешение за строеж, за да може дейностите да започнат в началото на пролетта“, обобщи инж. Бояджиев. \r\nПрокатът обхваща освен ремонт на уличното платно и  ремонт на асфалтовите настилки, подмяна на бордюри, ремонт на тротоари, подмяна и изграждане на ново улично осветление. Ще бъдат създадени и няколко къта за отдих, които ще се използват от работещите и учащите  в региона. Общата дължина на отсечката е над 2,5 км. Не се предвижа подмяна на подземни комуникации, според данните на фирмите, които ги поддържат.\r\nЛуиза ТРАНЧЕВА", "date": "2017.10.12", "title": "Велико Търново: Подобряват бизнес средата в Западната индустриална зона с европейски средства"}
{"url": "http://www.focus-news.net/news/2017/10/12/2445794/imtj-turtsiya-vavede-novi-pravila-za-zdravniya-turizam.html", "text": "Министерство на здравеопазването на Турция наложи нов регулаторен режим за медицинския туризъм, който включва контрол дори и върху цените в сектора, отбелязва специализираното електронно издание IMTJ. \r\nНовите правила предвиждат въвеждане на единни стандарти за предоставянето на здравни грижи, лицензи и ценообразуване на услугите. За да продължат да предлагат услуги за здравен туризъм, институциите и туристическите агенции ще бъдат задължени да кандидатстват за придобиването на специален сертификат. \r\nСъгласно новите разпоредби, назначаването на лекари във всяко съоръжение, в което се предлагат услуги за здравен туризъм, е абсолютно задължително. Те трябва да имат право да практикуват медицина в Турция, да владеят чужд език и да имат поне петгодишен професионален опит в страната, като две години от стажа им трябва да е бил в публични или частни здравни заведения, предава \r\nСамо упълномощените здравни или посреднически организации ще имат право да рекламират и предлагат информация за тези услуги. Тереза Герова", "date": "2017.10.12", "title": "IMTJ: Турция въведе нови правила за здравния туризъм"}
{"url": "http://www.focus-news.net/news/2017/10/12/2445795/kaloyan-pargov-bsp-s-povedenieto-si-yordanka-fandakova-prikriva-nerednosti-koito-se-sluchvat-v-stolichna-obshtina.html", "text": "С поведението си г-жа Фандъкова прикрива нередности, които се случват в Столична община. Това каза председателят на Градския съвет на БСП – София и член на Изпълнителното бюро на партията Калоян Паргов, предаде репортер на Агенция „Фокус“. Първото, което той посочи като аргумент, е санирането. „В София имаме няколко десетки хиляди етажни собствености, а момента сме на 166-тия обект. Лесно е да сметнем до няколко десетки хиляди колко остават и колко пари са това. Така че моля г-жа Фандъкова и целият ѝ екип да се напънат и ако има нужда от разширяване на административния капацитет, да го поискат“, каза Паргов и обясни, че първенци в санирането са Благоевград, Пловдив, Гоце Делчев и Бургас. „А ние в София, които се бием в гърдите, че сме витрината на управлението на ПП ГЕРБ, не можем да се оправим с това саниране. Пиар акция като тази в Подуяне няма как да хвърли прах в очите нито на нас като опозиция, нито на софиянци. Г-жа Фандъкова казва, че програмата се движи в срок, само че сроковете отдавна минаха. Досега трябваше да имаме поне едни 100 блока, които да бъдат изцяло санирани“, каза още той.\r\nПаргов коментира и наредбата на сигурността по улиците в София. „Тя се взима от страх да не би опозицията или някой друг да напълни улиците с протестиращи и да се изложим пред Европа. Разбирам този страх, защото чрез него кметът ще може да пренасочва митингите и протестите към места, на които се счита, че няма да се нарушава обществения ред и които чужденците няма да видят. Това е целта за следващите 6 месеца. Очевидно, че протестите, които виждаме, че не спират, очевидно притесняват много хора в тази държава и на първо място управляващите“, каза той.\r\nЦветилена СИМЕОНОВА", "date": "2017.10.12", "title": "Калоян Паргов, БСП: С поведението си Йорданка Фандъкова прикрива нередности, които се случват в Столична община"}
{"url": "http://www.focus-news.net/news/2017/10/12/2445796/burgas-okrazhnata-prokuratura-vnese-iskane-za-myarka-zadarzhane-pod-strazha-spryamo-18-godishniya-mladezh-koyto-ubi-mazh-s-darven-kol-v-selo-vresovo.html", "text": "Окръжна прокуратура – Бургас внесе в съда искане за определяне на постоянна мярка „задържане под стража“ спрямо Петър Л. (на 18 г.). Това съобщиха от пресцентъра на Окръжна прокуратура - Бургас. Той е привлечен като обвиняем за това, че на 8 октомври 2017 г., в село Вресово, община Руен, на поляна, намираща се в ромската махала, в близост до пътя за село Череша, чрез нанасяне на удари в областта на главата с дървен кол, умишлено умъртвил 49-годишен мъж, като убийството е извършено с особена жестокост.\r\nЗа това престъпление законът е предвидил наказание „лишаване от свобода“ от 15г. до 20г., доживотен затвор или доживотен затвор без замяна.\r\nОкръжен съд – Бургас е насрочил заседанието си за 14.30 часа днес.", "date": "2017.10.12", "title": "Бургас: Окръжната прокуратура внесе искане за мярка „задържане под стража“ спрямо 18-годишния младеж, който уби мъж с дървен кол в село Вресово"}
{"url": "http://www.focus-news.net/news/2017/10/12/2445797/st-komisar-atanas-ilkov-odmvr-plovdiv-180-000-leva-sa-pridobili-prestapnitsite-pri-telefonni-izmami-v-grada-ot-nachaloto-na-septemvri.html", "text": "180 000 лева са придобили престъпниците при телефонни измами в Пловдив от началото на месец септември до днешна дата. Това съобщи на брифинг директорът на ОДВМР-Пловдив старши комисар Атанас Илков, предаде репортер на Радио „Фокус” – Пловдив. Осъществените измами в града оттогава са 21, като жертвите са предимно възрастни хора, които са лесно податливи. „Наред с всички превантивни мерки на полицията, за съжаление тези хора продължават да бъдат мамени по най-бруталния начин”, каза старши комисар Илков. \r\n„След концентрацията на телефонни измами в Пловдив от началото на септември полицията предприе редица издирвателни мероприятия, в резултат от които беше установена група лица, извършители на тези измами, т. н. „въртачи”, посочи Илков и допълни, че са били на територията на Румъния, като трима от тях са били задържани на влизане в България. В Пловдив са задържани още трима души – „мулета” и шофьорът им. Двете лица са вече в ареста, с постоянни мерки за неотклонение. Шофьорът е освободен под парична гаранция. Именно при провеждането на тези операции полицията се натъква на данни, че техен служител е във връзка с „мулетата” и това е Стоян Павлов, началник на сектор „Охранителна полиция” в 3-то Районно управление на МВР-Пловдив. „Те са провеждали срещи с него и той е получил сумата от 300 лева, като са искали, давайки тази сума, той да им бъде нещо като закрила”, каза Илков.\r\nПо думи на окръжния прокурор Румен Попов заради теча на данни от служители на МВР в Пловдив към журналисти, единият от свидетелите все още се издирва.\r\nЦветана ТОНЧЕВА", "date": "2017.10.12", "title": "Ст. комисар Атанас Илков, ОДМВР-Пловдив: 180 000 лева са придобили престъпниците при телефонни измами в града от началото на септември"}
{"url": "http://www.focus-news.net/news/2017/10/12/2445798/haskovo-vazpitanik-na-ezikovata-gimnaziya-prof-d-r-asen-zlatarov-vleze-v-rolyata-na-kmet-na-obshtinata-v-ramkite-na-initsiativata-menidzhar-za-edin-den.html", "text": "Дванадесетокласникът Тодор Кирев е кмет за един ден на Хасково по инициативата на „Джуниър ачийвмънт“ - „Мениджър за един ден“. Това съобщиха от пресцентъра на Община Хасково. 4 бяха кандидатите да седнат в кметския стол. Кирев участва за втора поредна година, миналата година е бил зам.-кмет. Общо 8 младежи днес са кмет, зам.-кмет и директори на дирекции в Общината.\r\nТодор Кирев е от Езикова гимназия „Проф. Д-р Асен Златаров“ - Хасково в паралелка  с изучаване на английски и испански език, тренира хандбал. Възнамерява да продължи обучението си  в Шотландия, но е решен да се върне в България. \r\n„Разчитам на вас – да учите, да завършите и няма да напускате страната“, това каза кметът Добри Беливанов при посрещането на „Мениджърите за един ден“. От своя страна Тодор Кирев каза, че градът върви нагоре и е доста добро място за живеене, но въпреки това има какво още да се направи, например да се открие университет, което би задържало младите хора в Хасково.\r\nСлед оперативка с директорите на дирекции и зам.-кмета Велин Балкански, Добри Беливанов и Тодор Кирев бяха на инспекция в Детска градина “Щурче“, където текат ремонтни работи. Това е една от осемте сгради на детски градини в Хасково, които се ремонтират със средства по ОП „Региони в растеж“.", "date": "2017.10.12", "title": "Хасково: Възпитаник на Езиковата гимназия „Проф. Д-р Асен Златаров“ влезе в ролята на кмет на Общината в рамките на инициативата „Мениджър за един ден“"}
{"url": "http://www.focus-news.net/news/2017/10/12/2445799/pavel-shopov-obedineni-patrioti-nyama-da-padne-valeri-simeonov.html", "text": "Няма да падне Валери Симеонов. Това каза народният представител от ПГ на „Обединени патриоти“ Павел Шопов  по време на брифинг в Народното събрание, предаде репортер на Агенция „Фокус“. Попитан доколко една оставка на Валери Симеонов би съборила цялото правителство и колко е важен той, Шопов заяви, че изявлението на ДПС е атака срещу целия кабинет. „Така както се прави чисто политологически. Удря се тук, удря се там. Различните елементи на коалицията се удрят и където се поддаде. Правят се опити за скандали и дестабилизация на определени лица“, каза Шопов. \r\nДеница КИТАНОВА", "date": "2017.10.12", "title": "Павел Шопов, „Обединени патриоти\": Няма да падне Валери Симеонов"}
{"url": "http://www.focus-news.net/news/2017/10/12/2445800/predsedatelyat-na-pg-na-gerb-tsvetan-tsvetanov-vze-uchastie-v-sreshti-v-tsentralata-na-konrad-adenauer-v-berlin.html", "text": "Политиките, реализирани от правителството на Бойко Борисов и ГЕРБ, са гаранция за стабилността и сигурността не само в България, но и в целия регион на Балканите. Това заяви заместник-ръководителят на отдел „Европейски и международно сътрудничество“ във фондация „Конрад Аденауер“ Франк Прийс по време на работна среща с председателя на ПГ на ГЕРБ и заместник-председател на партията Цветан Цветанов, съобщиха от пресцентъра на ПП ГЕРБ. В разговора, който се проведе в централата на „Конрад Аденауер“ в Берлин, участва и ръководителят на екип „Европа/Северна Африка“ Ларс Хенсел. По време на срещата бяха обсъдени добрите резултати от дългогодишното сътрудничество между ГЕРБ и „Конрад Аденауер“ и бяха набелязани нови съвместни инициативи, които да бъдат реализирани през 2018 година. От фондацията за изразиха готовност да подкрепят активно и инициативите, които ще бъдат организирани по повод предстоящото българско председателство на Европейския съюз. Цветан Цветанов благодари за подкрепата, която фондацията оказва на ГЕРБ както при формулирането на успешни управленски секторни политики, така и за експертната помощ. Освен това той представи основните приоритети на страната ни за председателството на ЕС като постави основен акцент върху европейската перспектива и сигурността на западните Балкани.", "date": "2017.10.12", "title": "Председателят на ПГ на ГЕРБ Цветан Цветанов взе участие в срещи в централата на „Конрад Аденауер“ в Берлин"}
{"url": "http://www.focus-news.net/news/2017/10/12/2445801/daniel-panov-kmet-na-veliko-tarnovo-trapezitsa-fest-e-parvoto-ot-poreditsata-sabitiya-koito-obshtinata-shte-organizira-za-da-populyarizira-regionalnoto-proizvodstvo.html", "text": "Изложение на български храни и напитки под наслов Трапезица фест бе открито във Велико Търново, предаде репортер на Радио „Фокус“ – Велико Търново. В рамките на инициативата производители от всички краища на страната представят продукцията си в Изложбени зали „Рафаел Михайлов“. Приветствие към участниците отправи кметът на Велико Търново Даниел Панов, който благодари на тях и на организаторите за възможността Велико Търново да е първият български град, в който се провежда подобно събитие. „Мисля, че това е първата стъпка, която Община Велико Търново прави, за да популяризира местни храни и местните производители, но няма да е последната. Имаме много  идеи, които смятам, че ще реализираме заедно с нашите партньори, а и с всички български общини. А тъй като днес е и Денят на българската община, искам да поздравя всички, които работят за подобряване състоянието на различните региони и за превръщането им в по-добро място за живот, а и за превръщането им в по-добро място за развитието на бизнес. Желая Ви много здраве и много щастливи моменти в работата, която имате!“, каза в обръщението си Даниел Панов. \r\nИдеите на форума са много, но основната е той да спомага развитието на различни инициативи, регионални кулинарни събития като празника на сливата в Троян, празника на динята в село Никюп и предстоящия празник на еленския бут. „Ето по този начин общините подпомагат бизнеса, който произвежда български храни и напитки, а също така и етерични масла, ракия от рози и т. н. Надявам се с популяризирането на тези фестивали и празници, българските храни да намерят място на трапезата на всяко едно българско семейство, а също така и в хотелите, където туристите да могат да ги опитат и да ги купят“, посочи още кметът на Велико Търново. \r\nПриветствие отправи и Иван Сотев, регионален представител на Агенцията за насърчаване на малките и средни предприятия. Той увери, че Министерството на икономиката прави всичко възможно за развитието на малките и средни предприятия у нас и в негово лице общините и бизнесът могат да разчитат на използването на всички възможни механизми в тази насока.\r\nЛуиза ТРАНЧЕВА", "date": "2017.10.12", "title": "Даниел Панов, кмет на Велико Търново: Трапезица фест е първото от поредицата събития, които Общината ще организира, за да популяризира регионалното производство"}
{"url": "http://www.focus-news.net/news/2017/10/12/2445802/lorita-radeva-gerb-saniraneto-v-sofiya-varvi-normalno-i-se-spazvat-vsichki-pravila.html", "text": "Санирането в София върви нормално и се спазват всички правила. Това каза пред журналисти общинският съветник от ГЕРБ Лорита Радева в отговор на обвинението на Калоян Паргов от БСП, че има нередности по процесът на саниране, предаде репортер на Агенция „Фокус“. По думите ѝ, когато се сключват споразумения на ниво етажни собствености с блокове над 300-400 домакинства, този процес протича по-бавно, отколкото при блокове с 25-30 домакинства. „И може би прави впечатление, че ние сме изключително взискателни по подготовката на документите, за да избегнем евентуалните рискове от последващи коментари, че има злоупотреба със средства. Тази програма е програма на ГЕРБ, защитавана в два мандата на нашето правителство, и ние искаме да направим така, че тя да покаже единствено и само плюсовете си“, каза още Радева.\r\nТя обясни ,че целта е да се да повече информация на хората, така че те да преодолеят първоначалните страхове, които са били внушени, че това е програма, която ще доведе до загуба на тяхната собственост или общи сметки за ток. „Налице са, разбира се, трудности в това хората да бъдат убедени. Стараем се да бъдем на място и да отговаряме на всички въпроси и притеснения“, каза Радева.\r\nЦветилена СИМЕОНОВА", "date": "2017.10.12", "title": "Лорита Радева, ГЕРБ: Санирането в София върви нормално и се спазват всички правила"}
{"url": "http://www.focus-news.net/news/2017/10/12/2445803/boris-yachev-obedineni-patrioti-valeri-simeonov-vavede-nov-nachin-na-izrazyavane-direktniya.html", "text": "Валери Симеонов въведе нов начин на изразяване – директния. Това каза народният представител от ПГ на „Обединени патриоти“ Борис Ячев по време на брифинг в Народното събрание, предаде репортер на Агенция „Фокус“.   По думите му Симеонов се изразява без витиевати фрази, без двусмислие и открито. „Това във всички случаи не се харесва всеки път. Журналистите, а и обществото трудно приемат подобен начин на изразяване от един български политик. Те бяха свикнали досега езикът на политиката да бъде византийски език, така нареченото плетения словес“, заяви Ячев. Той посочи, че парламентарната група на „Обединени патриоти“ е доста по-примерна като поведение и в пленарна зала. „Лично съм удовлетворен, че атаката срещу Валери Симеонов и „Обединени патриоти“ идва именно от ДПС. Това принизява тази атака. Става ясно, че в дъното на тази атака се цели не оклеветяване на политиката, а дестабилизация на правителството“, каза Ячев и посочи, че от „Обединени патриоти“ виждат своето присъствие в управлението като гарант, че програмата заедно с ГЕРБ ще бъде изпълнявана. \r\nДеница КИТАНОВА", "date": "2017.10.12", "title": "Борис Ячев, „Обединени патриоти“: Валери Симеонов въведе нов начин на изразяване - директния"}
{"url": "http://www.focus-news.net/news/2017/10/12/2445804/d-r-emiliya-baeva-zam-kmet-na-dobrich-vav-vsichki-obshtinski-zdravni-zavedeniya-otoplitelnata-sistema-e-preminala-profilaktika-i-funktsionira-normalno.html", "text": "Във всички общински здравни заведения в Добрич отоплителната система е преминала профилактика и функционира нормално. Това заяви д-р Емилия Баева, зам.-кмет „Хуманитарни дейности“, предаде кореспондент на Радио „Фокус” – Варна. В началото на есенно-зимния сезон д-р Баева е провела разговори с ръководствата на съответните търговски дружества. Общински здравни заведения са двата Диагностично-консултативни центъра (ДКЦ) - I и II, и Центърът за психично здраве (ЦПЗ) „Д-р Петър Станчев“. \"Община град Добрич има съвсем малък дял в МБАЛ – Добрич, но тя функционира и като общинска болница. ДКЦ – I в момента е открита процедура за закупуване на нов котел\", съобщи зам.-кметът. По думите ѝ сега използваният котел е твърде амортизиран и е възможно това да създаде опасност през отоплителния сезон. \"С новия котел капацитетът на стария ще бъде разширен. И трите общински здравни заведения са с добра материално-техническа база\", добави д-р Баева. Според нея са обезпечени с кадри ДКЦ – I и ЦПЗ. По думите ѝ тези здравни заведения имат и достатъчен бюджет. \"В ДКЦ – II работят много пенсионери. Ако пенсионерите, които работят в нашите лечебни заведения, решат да се откажат, ние наистина ще имаме проблем с оказването на специализираната доболнична медицинска помощ. Просто в момента в ДКЦ  – II работят повече пенсионери и там проблема с бюджета го знаем, че има дефицит. Там се дължат средства, но проблемът се решава поетапно така че и възнагражденията на персонала да се получават навреме и снабдяването с лекарства и консумативи да е навреме“, добави д-р Баева. Тя каза още, че при Домашния социален патронаж гумите на автомобилите са проверени и сменени, което е важно за есенно-зимния сезон, защото това е мобилна услуга по домовете на гражданите, които я ползват. \r\nЖулиета НИКОЛОВА", "date": "2017.10.12", "title": "Д-р Емилия Баева, зам.-кмет на Добрич: Във всички общински здравни заведения отоплителната система е преминала профилактика и функционира нормално"}
{"url": "http://www.focus-news.net/news/2017/10/12/2445805/afp-mahmud-abas-privetstva-okonchatelnoto-sporazumenie-za-prekratyavane-na-palestinskoto-razdelenie.html", "text": "Палестинският президент Махмуд Абас  приветства в четвъртък споразумението между неговата партия „Фатах\" и „Хамас\", заявявайки пред AFP, „окончателно споразумение\" за прекратяване на десетилетното разделение. \r\n„Приветствам споразумението, постигнато между движението „Фатах\"и „ Хамас“ в Кайро\", заяви Абас, допълвайки, че е дал заповед документът да бъде подписан незабавно. \r\n„Получих подробен доклад от делегацията на „Фатах“ за това, което беше договорено и аз смятам, че е окончателното споразумение за прекратяване на разделението\", подчерта палестинският президент.Тереза Герова", "date": "2017.10.12", "title": "AFP: Махмуд Абас приветства „окончателното споразумение“ за прекратяване на палестинското разделение"}
{"url": "http://www.focus-news.net/news/2017/10/12/2445806/hans-van-balen-zapadna-evropa-mozhe-da-se-uchi-ot-etnicheskiya-model-na-ahmed-dogan.html", "text": "Западна Европа може да се учи от етническия модел на Ахмед Доган. Това каза председателят на АЛДЕ Ханс ван Бален в отговор на въпрос на Илиана Беновска, съобщиха от екипа на предаването \"Беновска пита\". \r\nИлиана Беновска: Беновска, Радио К2. Почетният председател на ДПС Ахмед Доган е създател на модела за етнически мир вече 28 години в България. Някак естествено настоящият министър-председател Борисов се опитва да обедини Балканите и от гледна точка на това, че България е единствената стабилна страна в региона. Въпросът ми е трябва ли ДПС да направи някакви компромиси, за да разшири своя обществен авторитет и да получи повече властови и управленчески позиции?\r\nХанс ван Бален: Мисля, че положителното послание на Ахмед Доган е нещо, от което ние в Западна Европа можем да се учим. Много мои колеги в Западна Европа обичат да поучават своите колеги от Централна и Източна Европа. Което им прави чест, защото ние всички сме европейци и трябва да се учим едни други. Мисля, че посланието на Ахмед Доган е, че по-скоро всички сме граждани, независимо каква религия имаме, какъв език говорим и откъде идваме. Мисля, че това е нещо, което действително може да е поучително за Западна Европа, това послание и този подход.", "date": "2017.10.12", "title": "Ханс ван Бален: Западна Европа може да се учи от етническия модел на Ахмед Доган"}
{"url": "http://www.focus-news.net/news/2017/10/12/2445807/makedonskite-medii-balgari-v-albaniya-sa-samo-raboteshtite-v-posolstvoto-v-tirana-obzor.html", "text": "Гласуването на парламентарните комисии по правни въпроси и по външните работи на албанския парламент българите от Голо Бърдо, Пустец, Преспа и Гора да получат статут на деветото гарантирано малцинство в страната предизвика гневна реакция на македонските медии.\r\nГоляма част от тях разпространяват декларацията на партия Алианс на македонците в Албания за европейска интеграция (МАЕИ), в която се протистера срещу т.нар. \"асимилация на македонците в Албания и за превръщането им в българи\" и се твърди, че \"българи в Албания са само работещите в българското посолство в Тирана\".Агенция \"Фокус\" припомня, че именно македонски медии разпространиха в края на септември т.г. фалшивата новина, че във внесения в албанския парламент проектозакон за защита на националните малцинства не фигурира българско малцинство.\r\nМалко по-рано в Скопие бяха публикувани протестни декларации от македонските дружества в Корча и Тирана срещу посещението на Росен Плевнелиев, президент на България от 2012 до 2107 г. и на евродепутата Андрей Ковачев.\r\nСкопското електронно издание \"InfoMax\" извежда във водещо заглавие цитат от декларацията на македонската партия в Албания \"Българи в Албания има само в посолството в Тирана\" и допълва, че \"македонската политическа партия и македонските сдружения в Албания са гневни на намеренията да ги асимилират и да ги превърнат в българи\".\r\nВ текста се казва, че опитите \"да се внуши че в Голо Бърдо, Преспа и Гора живеят българи е нарушение на международното право.\"\r\nЕлектронното издание \"МКД\" публикува друг цитат от декларацията на македонската партия, в който се твърди, че \"Тирана се е огънала и е включила българското малцинство в новия проектозакон след заплахите за българско вето на кандидатурата на Албания за еврочленство\". \r\nБлизката да ВМРО-ДПМНЕ \"Телевизия Нова\" цитира декларация на Световния македонски конгрес на Тодор Петров, в която се заявява, че \"албанското правителство се е поддало на натиска да признае българско малцинство в Албания.\"\r\nМакедонистката организация твърди, че натискът е оказван както от официална София, така и от Брюксел и припомня становището на БАН, че в Македония живеят повече от 1 100 000 българи и над 100 000 българи в Албания в областите Гора, Голо Бърдо, Преспа и Пустец.\r\nМакедонският \"Стандарт\" пише: \"Албанското правителство се предаде, след като външният министър Дитмир Бушати промени позицията си и се съгласи в Албания да се признае българско малцинство\".\r\nТелевизия \"Сител\" предава, че \"македонците в Албания са против вмъкването на българското малцинство в новия албански закон за правата на националностите\" и цитира Васил Стерьоски от МАЕИ, който смята че \"признаването на несъществуващо малцинство в Албания е грубо нарушение на международното право.\"\r\nДекларацията на МАЕИ е публикувана и в изданията \"Expres\" и \"Спектра\", където се отбелязва, че \"депутатите в албанския парламент са приклекнали под натиска на София и Брюксел.\"\r\nИзданието \"Свест\" извежда заглавие \"Албания все пак ще признае българското малцинство\" като съобщава, че депутатът Кирияку Курета е защитил присъствието на българите в Голо Бърдо, Пустец и Гора.", "date": "2017.10.12", "title": "Македонските медии: Българи в Албания са само работещите в посолството в Тирана (ОБЗОР)"}
{"url": "http://www.focus-news.net/news/2017/10/12/2445808/veliko-tarnovo-obshtina-svishtov-ne-pravi-prouchvaniya-za-predpochitaniyata-na-grazhdanite-za-kabelen-operator.html", "text": "Община Свищов не прави проучвания за предпочитанията на гражданите за кабелен оператор. Това съобщиха от пресцентъра на Общината във връзка със зачестили измами, в които некоректно се използва името на Общината. От администрацията уточниха, че не събират пари за пререгистрация на сдруженията учредени във връзка с Програмата за енергийна ефективност. „Благодарим на съвестните граждани, които ни уведомиха за тези злоупотреби и проявиха отговорно гражданско поведение! Поради възможността измамите да продължат под друга форма, Ви приканваме при съмнение от Ваша страна да сигнализирате своевременно на служителите на реда в лицето на РУ на МВР в гр. Свищов или в Информационния център на Община Свищов“, се казва още в изявлението.", "date": "2017.10.12", "title": "Велико Търново: Община Свищов не прави проучвания за предпочитанията на гражданите за кабелен оператор"}
{"url": "http://www.focus-news.net/news/2017/10/12/2445809/deutsche-welle-germaniya-prodalzhi-granichniya-kontrol-za-srok-ot-shest-mesetsa.html", "text": "Правителството на ФРГ продължи проверките по границите с шенгенските държави за срок от още шест месеца – до май 2018 г., предава Deutsche Welle. Стационарният контрол ще бъде прилаган по границата с Австрия и спрямо пасажерите, пристигащи с въздушен транспорт от Гърция, поясни федералният вътрешен министър Томас де Мезиер.\r\nРешението, съгласно думите на министъра, е свързано с продължаващата терористична заплаха, недостатъчната защита на външните граници и нелегалната миграция във вътрешността на Шенгенската зона. \r\nГраницата с Австрия остава основен участък за влизането в Германия на нелегални мигранти, припомня медията.Тереза Герова", "date": "2017.10.12", "title": "Deutsche Welle: Германия продължи граничния контрол за срок от шест месеца"}
{"url": "http://www.focus-news.net/news/2017/10/12/2445810/sofiya-16-godishno-momiche-e-postradalo-pri-pozhar-v-zhk-lyulin.html", "text": "16-годишно момиче е пострадало при пожар в ж.к. \"Люлин\". Това съобщиха от пресцентъра на МВР. Сигналът за пожара в апартамент ж.к. “Люлин“ е подаден в 9.17 часа тази сутрин. На място веднага са изпратени четири специализирани автомобила и линейка на пожарната. Заради задимяване са евакуирани живущите в горните етажи на блока, 16-годишно момиче е настанено за наблюдение в болнично заведение, без опасност за живота. Продължава работата по установяване на причините за инцидента.", "date": "2017.10.12", "title": "София: 16-годишно момиче е пострадало при пожар в ж.к. \"Люлин\""}
{"url": "http://www.focus-news.net/news/2017/10/12/2445811/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ по Радио „Фокус“ – Пирин ще ви срещнем с Емил Гущеров, председател на Общински съвет - Дупница. С него ще коментираме основните казуси, които са на дневен ред за институцията. Естествено, ще отправим поглед и към празника на града - 19 октомври. \r\nСума в размер на до 1 359 274.20 с ДДС е отпусната безвъзмездно на Община Дупница за подмяна на главен канализационен клон 1 в ж. к. \"Бистрица\". Това е поредното безвъзмездно финансиране, което успя да осигури Община Дупница за подобряване на подземната инфраструктура, след като финансиране вече има и за подмяна на целия водопровод в обхвата на проекта, дейностите за което се извършват към момента. След подмяната подземната, ще започнат дейностите и по надземната инфраструктура. 5 700 037 лева са приходите за 9-месечието в Община Дупница от местни данъци и такси. Сумата е със 772 923 лева повече в сравнение със същия период на 2016-а година, когато са били събрани 4 927 114 лева. Това са само част от темите, които ще разгледаме в днешното издание.\r\nВие, нашите слушатели, също може да се свържете с нас на телефоните в студиото – 0885 303 373 и 073/ 88-55-81, или на е-майл: pirin@focus-news.net, за да коментирате всякакви теми и въпроси, свързани с Община Дупница.\r\nПредаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа, с водещ Лора Калчева.", "date": "2017.10.12", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2017/10/12/2445812/mustafa-karadaya-dps-zayavenata-ot-dps-podkrepa-za-gerb-no-bez-natsionalisti-vse-oshte-ne-sme-otteglili.html", "text": "Заявената от ДПС подкрепа за ГЕРБ, но без националисти, все още не сме оттеглили. Това каза председателят на ДПС Мустафа Карадайъ в отговор на въпрос на Илиана Беновска, съобщиха от екипа на предаването \"Беновска пита\".\r\nИлиана Беновска: Беновска, Радио К2. Почетният председател на ДПС Ахмед Доган е създател на модела за етнически мир вече 28 години в България. Някак естествено настоящият министър-председател Борисов се опитва да обедини Балканите и от гледна точка на това, че България е единствената стабилна страна в региона. Въпросът ми е трябва ли ДПС да направи някакви компромиси, за да разшири своя обществен авторитет и да получи повече властови и управленчески позиции?\r\nМустафа Карадайъ: Благодаря Ви. Уважаеми дами и господа, българският етнически модел няма алтернатива. В основата на българския етнически модел е борбата на турците и мюсюлманите през 1989-90 г. за граждански права и свободи в името на името, религията, езика, достойнството. Нещо повече, ако през 1989-90 г. в България беше най-опасно за етническо противопоставяне от всички балкански държави, след 27 години, ако направим една рекапитулация, то оказа се, че може би единствено в България не се получиха крайните противопоставяния междуетнически, такива, каквито видяхме в съседните балкански държави. Според нас българският етнически модел няма алтернатива. Безспорно, както казахте и Вие, в основата на българския етнически модел стои ДПС и нашия почетен председател д-н Ахмед Доган. \r\nТова е от една страна. От друга страна виждаме едни процеси, крайните, националистическите, национализма, радикализма в момента получават популярност и в Европа, и на Балканите, и в България. При всички положения това не е в принос и в посоката на този модел. Напротив, това е отрицание на този модел, а алтернативата ние виждаме в публични изяви на тези хора и на техните програмни документи, включително и отношенията вътре в страната, и към малцинствата, включително и тяхното отношение към наши съседни държави. Почти към всички съседни държави. А такива са отношенията и на сродните им организации в другите държави. Тогава какво правим? А колкото до властта, нашата оценка и нашето твърдение след изборите беше публично и днес е актуално, ние друга позиция не сме изразявали. Изборните резултати дадоха отговорност на ГЕРБ да поеме управлението на страната, но в никакъв случай, според нас, тази отговорност не включва националисти в участието във властта. И още тогава бяхме казали, че бихме подкрепили управление на страната без националисти, дори и без да участваме в това управление. Тази теза ние все още не сме я коригирали. Благодаря ви!", "date": "2017.10.12", "title": "Мустафа Карадайъ, ДПС: Заявената от ДПС подкрепа за ГЕРБ, но без националисти, все още не сме оттеглили"}
{"url": "http://www.focus-news.net/news/2017/10/12/2445813/zafir-zarkov-novata-metrostantsiya-v-rayona-na-bakarena-fabrika-shte-obsluzhva-mezhdu-7-i-10-hil-patuvashti-ezhednevno.html", "text": "Новата метростанция в района на Бакърена фабрика ще обслужва между 7 и 10 хил. пътуващи ежедневно. Това каза общинският съветник от ГЕРБ Зафир Зарков във връзка с приемането от Столичния общински съвет на доклада за построяване на нова метростанция между кварталите \"Люлин\" и \"Обеля\", предаде репортер на Агенция „Фокус“.\r\n„Метростанцията е предвидена още по време на строителството на метрото през 2003 г. и неслучайно разстоянието между метростанциите \"Сливница\" и \"Обеля\" е по-голямо от нормалното. С оглед на натоварването на двете линии има особено голяма необходимост от изграждането на тази станция. Върху нея ще се изгради и жп гара, която ще прави пряка връзка с международното трасе“, обясни той.\r\nПо думите му с изграждането ѝ се предвижда да се изгради и една служебна връзка, която в момента липсва и която ще осигури директен достъп на метровлаковете към втората линия на метрото. „Към момента това не е възможно, защото зареждането на влаковете става само чрез първата линия на метрото и това създава доста затруднения“, каза още той.\r\nЗарков обясни, че частните инвеститори са заявили ясно своите инвеститорски намерения, което е станало по прозрачен начин. „Хубаво стечение на обстоятелствата е, че се появи такъв частен инвеститор, който е готов да даде такава сериозна сума за инфраструктура, която е малко над 12 млн. лева – или 51%. По този начин възможно най-скоро ще се изгради тази метростанция и ще се обслужват между 7 и 10 хил. пътуващи ежедневно“, обясни той.\r\nЦветилена СИМЕОНОВА", "date": "2017.10.12", "title": "Зафир Зарков: Новата метростанция в района на Бакърена фабрика ще обслужва между 7 и 10 хил. пътуващи ежедневно"}
{"url": "http://www.focus-news.net/news/2017/10/12/2445814/iskren-veselinov-obedineni-patrioti-s-knsb-izpovyadvame-edno-i-sashto-vizhdane-za-rast-na-dohodite-v-dialoga-s-gerb-shte-go-otstoyavame.html", "text": "С КНСБ изповядваме едно и също виждане за ръст на доходите – в диалога с ГЕРБ ще го отстояваме. Това каза  пред журналисти народният предтавител от ПГ на „Обединени патриоти“ Искрен Веселинов след срещата на парламентарната група с КНСБ, предаде репортер на Агенция „Фокус“.  „Винаги сме имали допирни точки със синдикатите. Много от философския фундамент на двете организации е един и същи. За нас предложенията, които дават от КНСБ са на сериозен анализ. Рано е да кажа кое от тях ще можем да интерпретираме точно в този бюджет, но факт е, че ние изповядваме същото виждане за ръст на доходите. В диалога с нашите партньори с ГЕРБ ще отстояваме тази теза, търсейки този оптимум, който няма да разклати финансово държавата“, каза Веселинов. Той посочи, че от „Обединени патриоти“ имат общо желание с КНСБ за един и същи труд в ЕС да се заплаща едно и също. „Това те го почват по един начин. Както знаете има европейска инициатива, която ние също подкрепяме на г-н Ангел Джамбазки и на седем държави. В тази посока ние сме сътрудници“, заяви Веселинов.  Попитан дали е оптимист да бъде въведен необлагаем минимум, той каза, че не са започнали сериозните разговори за 2018 г.  От своя страна председателят на КНСБ Пламен Димитров коментира пред журналисти, че данъците и доходите са били централни на дебата между „Обединени патриоти“ и КНСБ. „Смятаме  и твърдим, че за следващата година трябва да се стигне до дебат поне за механизъм за въвеждане на необлагаем минимум, който да струва 800 млн. лв., но тези пари ще влязат  в джоба на всички работещи българи – 2 млн. и 800 хил. души“, коментира Димитров. По думите му хората очакват повече и в сферата на доходите. \r\nДеница КИТАНОВА", "date": "2017.10.12", "title": "Искрен Веселинов, „Обединени патриоти“: С КНСБ изповядваме едно и също виждане за ръст на доходите – в диалога с ГЕРБ ще го отстояваме"}
{"url": "http://www.focus-news.net/news/2017/10/12/2445815/varna-39-godishniyat-daniel-dobrev-osaden-v-polsha-za-trafik-na-hora-sklonyavane-kam-prostitutsiya-i-upotreba-na-narkotitsi-vliza-za-4-godini-v-balgarski-zatvor.html", "text": "Окръжният съд във Варна приспособи присъда на полски съд за изпълнение по българското законодателство. Това съобщиха от пресцентъра на Апелативен съд – Варна. 39-годишният Даниел Добрев от Добрич бил признат за виновен от Окръжния съд в полския град Плоцк, който му наложил наказание 4 години лишаване от свобода за четири престъпления по полския наказателен закон. Присъдата срещу него била произнесена на 16 март 2017 г. , след като 39-годишният подсъдим бил издирван с Европейска заповед за арест. С решение на Добричкия окръжен съд от 2 февруари 2016 г. било допуснато изпълнението на заповедта и Добрев бил предаден на полските съдебни власти.\r\nПо българското законодателство извършените в Полша престъпления от Добрев отговарят в българския Наказателен кодекс на трафика на хора с цел да бъдат използвани  за  развратни действия, транспортирането им през границата на страната, склоняването им към употреба на наркотици и проституция.\r\nДнес състав на Варненския окръжен съд със свое определение реши Даниел Добрев да изтърпи наказанието лишаване от свобода за срок 4 години в български затвор.", "date": "2017.10.12", "title": "Варна: 39-годишният Даниел Добрев, осъден в Полша за трафик на хора, склоняване към проституция и употреба на наркотици, влиза за 4 години в български затвор"}
{"url": "http://www.focus-news.net/news/2017/10/12/2445816/nagrazhdavat-nay-aktivnite-uchastnitsi-v-evropeyskata-sedmitsa-na-mobilnostta-v-sofiya.html", "text": "Най-активните участници в инициативите в рамките на Европейската седмица на мобилността в София ще бъдат отличени на официална церемония, която ще се състои днес от 18:00 часа в залите към Триъгълната кула на Сердика, част от Музея за история на София. Това съобщиха от пресцентъра на Столична община.\r\nПо време на събитието ще бъдат обявени и наградени победителите от Фотоконкурса с мотото на инициативата „Заедно стигаме по-далеч“, организиран от „Столичен автотранспорт” ЕАД. \r\nВ награждаването ще участват зам.-кметът Евгени Крусев и председателят на Постоянната комисия по транспорт и туризъм към Столичния общински съвет Екатерина Йорданова.   \r\nТази година темата на седмицата бе „Чиста, споделена и интелигентна мобилност“ и мотото - „Заедно стигаме по-далеч“. В рамките на нея Столична община, публичните транспортни дружества, десетки неправителствени организации и граждани заедно активно подкрепяха модели, насочени към намаляване на замърсяването на градската среда от автомобилния трафик чрез използването на обществения транспорт, придвижването пеша, колоезденето и споделеното шофиране. В тези дни много столичани се обединиха около общата кауза - да превърнем столицата в по-добро място за живеене, в град с бъдеще. Според участниците в работната група по подготовката и осъществяването на седмицата събития допринесоха за значително повишаване на обществената осведоменост за ползите от използването на устойчивите видове транспорт за устойчивото развитие на града.", "date": "2017.10.12", "title": "Награждават най-активните участници в Европейската седмица на мобилността в София"}
{"url": "http://www.focus-news.net/news/2017/10/12/2445817/afp-navrah-natsionalniya-praznik-na-ispaniya-voenen-samolet-se-razbi-sled-uchastie-v-parada-v-madrid.html", "text": "Военен самолет се разби в четвъртък в Испания, след като участва в парада за националния празник в Мадрид, заяви говорител на Министерството на отбраната за агенция AFP.\r\n„Мога да потвърдя, че самолетът се е разбил\", заяви говорителят, без да е в състояние да уточни дали има жертви при инцидента. Според испанските информационни агенции самолетът се разби в близост до военновъздушната база Лос Ланос близо до град Албасете, на 300 км югоизточно от столицата..Тереза Герова", "date": "2017.10.12", "title": "AFP: Навръх националния празник на Испания – военен самолет се разби след участие в парада в Мадрид"}
{"url": "http://www.focus-news.net/news/2017/10/12/2445818/kyustendil-nad-80-ot-anketiranite-chlenove-na-knsb-v-grada-sa-gotovi-da-uchastvat-v-natsionalen-protest-za-po-visoki-zaplati.html", "text": "Над 80% от анкетираните членове на КНСБ в Кюстендил са готови да участват в национален протест. Това каза пред Радио „Фокус” – Кюстендил Яни Георгиев, областен координатор на синдикалната организация. По думите му сред членовете е проведена анкета, изводите от която показват готовността им за провеждането и участието в национален протест за по-високи заплати. „Заплатите в социалната сфера, училищното и детското здравеопазване, в бюрата по труда, са ниски и трябва да бъдат увеличени. Има готовност нашите членове да участват в един национален протест по този повод”, каза Яни Георгиев. По думите му този протест трябва да бъде проведен преди да бъде внесен  в Народното събрание проектът за бюджета за 2018 г.\r\nВенцеслав ИЛЧЕВ", "date": "2017.10.12", "title": "Кюстендил: Над 80% от анкетираните членове на КНСБ в града са готови да участват в национален протест за по-високи заплати"}
{"url": "http://www.focus-news.net/news/2017/10/12/2445819/stara-zagora-detsa-sednaha-na-mestata-na-obshtinskite-savetnitsi.html", "text": "Председателят на Общинския съвет на Стара Загора Таньо Брайков, зам.-кметът Красимира Чахова и секретарят на администрацията Делян Иванов посрещнаха деца от ДГ №11 „Загоре“ по повод Деня на българската община. Малчуганите от 3-та и 4-та група седнаха на местата на общинските съветници в зала „П. Р. Славейков“ и научиха как и къде се взимат важните решения за бъдещето на града. Това съобщиха от пресцентъра на Община Стара Загора.\r\nБлизо 40 дечица рецитираха стихове, посветени на Стара Загора, и пяха песни в кабинета на председателя на Общинския съвет. Те разгледаха и кабинета на кмета Живко Тодоров, а след това поднесоха цветя пред барелефа на първия кмет на града Петко Славейков.", "date": "2017.10.12", "title": "Стара Загора: Деца седнаха на местата на общинските съветници"}
{"url": "http://www.focus-news.net/news/2017/10/12/2445820/mishel-barnie-bezizhoditsata-v-pregovorite-za-finansovata-smetka-po-brekzit-e-trevozhna.html", "text": "Главният преговарящ на Европейския съюз Мишел Барние предупреди, че продължаващата безизходица по преговорите за финансовата сметка по Брекзит е притеснителна, предава AFP.\r\n„Ние сме в задънена улица по този въпрос, което е изключително тревожно\", заяви Барние на пресконференция с британския си колега Дейвид Дейвис след края на петия кръг от разговори за отделянето на Великобритания от ЕС.\r\nТой обаче добави: „Оставам убеден, че с политическа воля в близките два месеца ще бъдат постигнати значителни пробиви\".Тереза Герова", "date": "2017.10.12", "title": "Мишел Барние: Безизходицата в преговорите за финансовата сметка по Брекзит е тревожна"}
{"url": "http://www.focus-news.net/news/2017/10/12/2445821/vratsa-izplashtat-zaplatite-v-mbal-hristo-botev.html", "text": "В МБАЛ „Христо Ботев“ АД – Враца са доставени всички необходими медикаменти и консумативи. Количествата са достатъчни за повече от 30 дни. Информацията бе съобщена по време на проведения днес Медицински съвет, съобщиха от пресцентъра на МБАЛ „Христо Ботев“ АД. \r\nВ началото на следващата седмица ще бъдат изплатени 80% от заплатите за август, а до края на месец октомври останалата част от дължимите суми и възнагражденията за септември. Продължават преговорите за отпускане на банков кредит, което ще даде възможност да бъде решен проблемът с натрупания дълг. \r\nБлагодарение на разбирането и активното съдействие от страна на Министерството на здравеопазването започна поетапното решаване на проблемите. Голяма част от поетите ангажименти при посещението на зам.- министър Лидия Нейчева вече са изпълнени. Лекарите оттеглят подадените предизвестия за напускане и нормалният ритъм на работа във врачанската болница не е нарушен.", "date": "2017.10.12", "title": "Враца: Изплащат заплатите в МБАЛ „Христо Ботев“"}
{"url": "http://www.focus-news.net/news/2017/10/12/2445822/dobrich-v-integriraniya-plan-za-gradsko-vazstanovyavane-i-razvitie-obshtinata-e-zalozhila-ideya-za-izgrazhdane-na-priyut-za-bezdomni-hora.html", "text": "В Интегрирания план за градско възстановяване и развитие в частта му за социалните услуги е заложена идеята за изграждане на приют за бездомни хора в Добрич. Това заяви д-р Емилия Баева, зам.-кмет „Хуманитарни дейности“, предаде кореспондент на Радио „Фокус” – Варна. „Желанието на Общината е да изградим приют за бездомни деца с капацитет 20 души. Другото, което желаем в социалната инфраструктура да изградим, е Център за работа с деца на улицата“, посочи д-р Баева. По думите ѝ за момента тези две проектни предложения са отложени и ще бъдат внесени за одобрение и финансиране през следващата година. Според Баева за момента проблемът с бездомниците през студения период на годината Община град Добрич решава, като е превърнала една къща във временен приют. Тя е общинска собственост и е с капацитет осем души. По думите ѝ миналата година временният приют е бил отворен на 1 ноември, а тази година Общината вече е готова с къщата. Баева каза още, че през изминалата зима новото, което е направено, е осигуряването на пазач денонощно. \"В предишни години пазач е имало само нощем и това е създало редица проблеми\", отбеляза д-р Баева. Подслон са намирали не само бездомни хора, но и такива в нетрезво състояние. По думите ѝ във връзка с това миналата година е направена една работна среща на кмета с директорите на МБАЛ, Центъра за спешна медицинска помощ и на полицията. На тази среща е било разяснено, че приютът е за бездомници, но не и за хора под влияние на алкохол или други упойващи вещества, защото в тази къща няма медицинско лице. Освен това Общината чрез Фондация „Ръка за помощ“ е осигурила двама работника, които да се грижат за тази къща. Тези хора също са били бездомни, а Община град Добрич им е осигурила работа по този начин. На 12-часови смени те са обновили къщата, двора и оградата. Осигурено е отопление, също топла вода. Миналата зима приютените в тази къща хора са пребивавали в нея денонощно с осигурена храна. \"В случай на надхвърляне на капацитета на този приют Община град Добрич има партньори за осигуряване на подслон на нуждаещи се хора през есенно-зимния сезон\", посочи д-р Баева. Фондация „Ръка за помощ“ дава подслон на бездомни мъже в Добрич, а приютът към църквата „Света Троица“ – предимно на жени и деца. \r\nЖулиета НИКОЛОВА", "date": "2017.10.12", "title": "Добрич: В Интегрирания план за градско възстановяване и развитие Общината е заложила идея за изграждане на приют за бездомни хора"}
{"url": "http://www.focus-news.net/news/2017/10/12/2445823/predsedatelyat-na-pg-na-gerb-tsvetan-tsvetanov-razgovarya-s-predstaviteli-na-federalnoto-kantslerstvo-na-germaniya.html", "text": "Икономическият ръст, който реализира България през последната година, е гаранцията за бъдещата стабилност на страната и основната заслуга за това е на правителството на Бойко Борисов. Това заяви ръководителят на отдел „Двустранни отношения с Централна, Източна и Южна Европа“ във Федералното канцлерство на Германия Кнут Абрахам по време на работна среща с председателя на ПГ на ГЕРБ и заместник-председател на партията Цветан Цветанов, съобщиха от пресцентъра на ПП ГЕРБ. В разговора, който се проведе в сградата на Федералното канцлерство, участваха още Рафаел Метайс от отдела за европейски политически въпроси и за връзки с държавите-членки на ЕС, ръководителят на представителството в България на фондация „Конрад Аденауер“ Торстен Гайслед и дългогодишният депутат в германския Бундестаг Ханс-Петер Ул.\r\nЦветан Цветанов запозна немските си колеги с политическата ситуация в България. Представени бяха и резултатите от последната среща на премиера Бойко Борисов във Варна с румънския и гръцкия му колега и със сръбския президент. Представителите на Федералното канцлерство коментираха, че това е поредната инициатива на Борисов, която го отличава като истински регионален и европейски лидер. Те дадоха висока оценка и за подписания Договор за приятелство, сътрудничество и добросъседство между България и Македония и изразиха увереност, че той ще даде допълнителен импулс на диалога между Македония и Гърция.\r\nПо време на срещата бяха обсъдени още теми, свързани с миграционната политика, сигурността в района на Югоизточна Европа и охраната на външните граници на Съюза. Председателят на ПГ на ГЕРБ информира представителите на канцлерството, че следващата седмица в българското Народно събрание влиза за обсъждане и гласуване на първо четене антикорупционният закон. „Мнозинството в парламента е поело ангажимент законът да бъде окончателно гласуван и на второ четене до края на годината“, подчерта Цветанов. Той представи също последните конституционни промени, касаещи разделянето на съдийската и прокурорската колегии във Висшия съдебен съвет и изрази увереност, че новият ВСС, който беше избран по новите правила, ще повиши доверието на българските граждани към съдебната система в страната.\r\nКнут Абрахам и Рафаел Метайс заявиха, че Германия ще продължи да подкрепя успешните управленски политики, които реализират българските власти. Освен това страната ни може да разчита и на подкрепа по време на българското председателство на ЕС, особено по темите, свързани с миграцията, сигурността и транспортните коридори в региона на Западните Балкани. От своя страна, Цветан Цветанов пожела успех при формирането на новото федерално правителство на Германия, чиято помощ е от изключителна важност за силна и обединена Европа.", "date": "2017.10.12", "title": "Председателят на ПГ на ГЕРБ Цветан Цветанов разговаря с представители на Федералното канцлерство на Германия"}
{"url": "http://www.focus-news.net/news/2017/10/12/2445824/el-pais-pilotat-na-razbiliya-se-ispanski-voenen-samolet-ne-e-uspyal-da-katapultira.html", "text": "Пилотът на военния самолет, който се разби след участие в парад по случай националния празник на Испания, не е успял да катапултира, съобщава вестник El Pais, като се позовава на източници от военните кръгове. Официално потвърждение на смъртта му обаче към момента няма. \r\nИзтребителят „Юрофайтър“ се разби в близост до военновъздушната база Лос Ланос близо до град Албасете, на 300 км югоизточно от столицата. Машината бе една от четирите, взели участие в парада в Мадрид. \r\nТазгодишният парад в Мадрид, на който присъстваха крал Фелипе и кралица Летисия, се провежда на фона на политическата криза, след като в Каталуния на 1 октомври бе проведен референдум за независимост..Тереза Герова", "date": "2017.10.12", "title": "El Pais: Пилотът на разбилия се испански военен самолет не е успял да катапултира"}
{"url": "http://www.focus-news.net/news/2017/10/12/2445825/stara-zagora-kmetat-na-kazanlak-galina-stoyanova-provede-sreshta-s-upravlyavalite-obshtinata-sled-1990-godina.html", "text": "Първа среща на приемственост с кметовете, управлявали Община Казанлък след 1990 година проведе настоящият кмет Галина Стоянова, предаде кореспондент на Радио „Фокус“. В срещата взеха участие бившите първи управници Бончо Сарафов и Стефан Дамянов, както и Айджан Онбаши, която жребият определи като кмет в инициативата „Млад управленец за един ден в Община Казанлък“. По време на срещата Стоянова запозна своите гости с настоящата дейност на Община Казанлък по отношение на поддръжка и ремонтни дейности в образователната инфраструктура, саниране на училища и детски градини. Тя коментира и дейностите по проекти за консервация и социализация на гробници в Долината на тракийските царе, както и намеренията на Общината за развиване на културния туризъм в района с акценти \"Празник на розата\" и \"Празници в Долината на тракийските царе\". Откриването на новия Технически колеж в Казанлък на 23 октомври и неговите студенти в първата година от съществуването му бяха също сред темите, по които разговаряха кметовете на Казанлък.\r\nСтефан Дамянов прояви интерес към етапа, до който стигнали са дейностите по изграждане на тунела под вр. Шипка, които касаят Казанлък. В този смисъл, Стоянова го запозна с изработените и утвърдени идейни и технически проекти, с извършените дейности по отчуждаване на имоти, с разисквания с Агенция „Пътна инфраструктура“ обходен маршрут. „Извървян е целият този път, необходимо е само финансиране“, каза Стоянова. \r\nВ разговорите тя обърна внимание и на факта, че Казанлък е един от малкото градове в страната, които са газифицирани. „Това е Ваша заслуга, господин Дамянов, за това казанлъчани сме Ви благодарни“, каза Стоянова. Кметовете обсъдиха още въпроси, свързани с бюджета на Общината, а също така и с безопасността на движение в града, както и по маршрута Казанлък – Стара Загора.\r\nВ края на срещата кметовете получиха подарък от Галина Стоянова – книгата „История на 23-ти пехотен Шипченски полк“.\r\nПроведената среща на приемственост с кметовете, управлявали Казанлък след 1990 година, е част от програмата, с която Общината отбелязва Деня на българската община – 12 октомври.\r\nСлавяна ГАЙДАРОВА", "date": "2017.10.12", "title": "Стара Загора: Кметът на Казанлък Галина Стоянова проведе среща с управлявалите Общината след 1990 година"}
{"url": "http://www.focus-news.net/news/2017/10/12/2445826/mishel-barnie-pregovorite-za-brekzit-v-parviya-etap-sa-neuspeshni.html", "text": "В първия етап преговорите за излизане на Великобритания от структурите на Европейския съюз не постигнаха целта си. Това заяви главният преговарящ на ЕС за Брекзит Мишел Барния, съобщава германският вестник Die Frankfurter Allgemeine Zeitung.\r\nДо този момент разговорите не са довели до резултати, които позволяват започването на втория етап на преговорите между Брюксел и Лондон. Но Барние изрази увереност, че до декември ще бъде преодоляна сегашната безизходица. \r\nВеликобритания трябва да напусне Общността до края на март 2019 г., припомнят от редакцията.Тереза Герова", "date": "2017.10.12", "title": "Мишел Барние: Преговорите за Брекзит в първия етап са неуспешни"}
{"url": "http://www.focus-news.net/news/2017/10/12/2445827/s-uchastieto-na-balgariya-savetat-po-pravosadie-i-vatreshni-raboti-ofitsialno-prie-sazdavaneto-na-evropeyska-prokuratura.html", "text": "България е категорична в позицията си за създаване на институционални мерки на европейско равнище, които да позволят ефективно наказателно преследване на престъпления, засягащи финансовите интереси на Европейския съюз. Това заяви министърът на правосъдието Цецка Цачева днес в Люксембург, в рамките на дебата в Съвета по правосъдие и вътрешни работи на ЕС минути преди той официално да приеме Регламента за създаване на Службата на Европейския прокурор, съобщиха от пресцентъра на министерството.\r\nВ изказването си министър Цачева подчерта, че по време на председателството си България ще работи приоритетно за предприемане на необходимите действия по организиране на Европейската прокуратура и изграждане на отношения с неучастващите в нея държави членки и партньорски институции и служби, включително Евроюст и ОЛАФ. В този смисъл в рамките на нашето председателство е предвидено да се проведе конференция по темата за Европейската прокуратура.\r\nВ дневният ред на Съвета бе и дебат по взаимното признаване на решения за обезпечаване и конфискация. \r\n„Темата е изключително важна за ЕС и е насочена към укрепване капацитета на Съюза за борба с финансирането на тероризма и организираната престъпност. Темата е ключова и за България“, заяви министър Цачева. Тя допълни, че приемането на правен инструмент, който да оптимизира режима за взаимно признаване на решения за обезпечаване и конфискация на активи, придобити от престъпна дейност е предпоставка за постигане на реални резултати в борбата срещу тежката организация престъпност и финансирането на тероризма. „Целта на предложения нов регламент е факта, че обезпечаването и конфискацията на имущество, свързано с престъпна дейност, е ефективен инструмент за борба с финансирането на тероризма и други тежки престъпления, тъй като възпрепятства проникването на незаконни активи в законната икономика“, заключи българският правосъден министър.\r\nНа днешното заседание бе обсъден и Регламентът за създаване на централизирана система за обмен и съхранение на пръстови отпечатъци и данни за съдимост на граждани на трети държави.", "date": "2017.10.12", "title": "С участието на България Съветът по правосъдие и вътрешни работи официално прие създаването на Европейска прокуратура"}
{"url": "http://www.focus-news.net/news/2017/10/12/2445828/mariela-tsoneva-obshtina-veliko-tarnovo-47-ot-terenite-v-zapadnata-industrialna-zona-sa-svobodni-ili-nedostatachno-razviti.html", "text": "47% от терените в Западната индустриална зона на Велико Търново са свободни или недостатъчно развити. Това сочат данни на Община Велико Търново, които Мариела Цонева, директор на Дирекция „Общинско развитие“ в местната администрация, представи пред журналисти, предаде репортер на Радио „Фокус“ – Велико Търново. Тя допълни, че това е и основната причина регионът да бъде обект на проект за подобряване на бизнес средата в града. „Процентът се мени всеки изминал ден. Надявам се с помощта на проекта за подобряване на зоната да привлечем интереса на повече бизнес институции и обекти, които да заемат и да развиват своята дейност“, обобщи Мариела Цонева. \r\nЗападната индустриална зона е единствената в града, която отговаря на законовите изисквания за такъв вид обект. „Концентрацията на всички икономически дейности в града в тази зона е около 35%. Там реализират своя бизнес около 40 икономически и 500 други стопански субекти. Има и над 3000 работещи. Надяваме се чрез инвестицията да осигурим динамика на трудовия пазар“, посочи експертът. След приключването на проекта за подобряването на бизнес средата в Западната зона, се предвижда реализирането на такива и в други части на града.\r\nЛуиза ТРАНЧЕВА", "date": "2017.10.12", "title": "Мариела Цонева, Община Велико Търново: 47% от терените в Западната индустриална зона са свободни или недостатъчно развити"}
{"url": "http://www.focus-news.net/news/2017/10/12/2445829/die-welt-avstriya-podade-isk-sreshtu-germaniya-zaradi-patniya-danak-za-chuzhdestrannite-shofyori.html", "text": "В четвъртък Австрия подаде иск в Европейския съд срещу Германия, настоявайки за незабавна отмяна на пътния данък, събиран от леки автомобили, движещи се на територията на ФРГ, съобщава националният ежедневник Die Welt.\r\nТранспортният министър на Виена Лайтфрид бе категоричен, че данъкът е дискриминационен по отношение на чуждестранните водачи на леки превозни средства. \r\nМярката бе приета от Бундестага в края на месец март. Законът въвежда такси за чужденците, които се движат с леки автомобили по германските магистрали. Тереза Герова", "date": "2017.10.12", "title": "Die Welt: Австрия подаде иск срещу Германия заради пътния данък за чуждестранните шофьори"}
{"url": "http://www.focus-news.net/news/2017/10/12/2445830/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по Радио „Фокус”-Пловдив днес посвещаваме на българските парашутисти във връзка с предстоящия техен празник. И тази година на площад \"Централен\" в Пловдив ще станем свидетели на демонстрации на бойни умения и ръкопашни хватки от военнослужещите в 68-ма бригада Специални сили, по повод Деня на парашутиста. Повече за това как точно ще бъде отбелязан тази година празникът ще ни разкаже бриг. ген. Явор Матееев, командир на бригадата. Той ще ни припомни още откога датира традицията за този празник у нас и за славните битки, които Парашутната дружина на капитан Любомир Ноев е водила срещу германските войски при Стражин и Страцин. Бриг. ген. Явор Матееев ще ни съобщи и любопитни новини около снаряжението и сегашните позиции на специалните части, след като те вече са отделна единица от Българската армия.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.10.12", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2017/10/12/2445831/stara-zagora-30-detsa-ot-srednite-uchilishta-za-vtora-poredna-godina-otmeniha-obshtinski-sluzhiteli-v-initsiativata-mlad-upravlenets-za-edin-den-v-obshtina-kazanlak.html", "text": "Със свежи сили започна работа администрацията на Община Казанлък тази сутрин. 30 деца от средните училища за втора поредна година отмениха общински служители в инициативата „Млад управленец за един ден в Община Казанлък“. Това съобщиха от пресцентъра на Общината. „Не съжалявайте, че няма да бъдете кмет, защото за нас всяка длъжност е ценна“, предупреди секретарят на Общината Ваня Иванова 29 от учениците и лотарията посочи за кмет на Казанлък дванадесетокласничката Айджан Онбаши от НУПИД “Акад. Дечко Узунов“. \r\nГалина Стоянова посрещна в кабинета си своя млад заместник за среща с предишни кметове на Казанлък - Бончо Сарафов и Стефан Дамянов. По стар обичай те заедно пиха „кметско кафе, което разчупва ледовете“. В дух на много добра приемственост градоначалниците от различни мандати след 90-те години обмениха опит и идеи за по-доброто бъдеще на Казанлък. За спомен кметът Галина Стоянова подари на своите колеги книгата „Историята на 23 пехотен Шипченски полк“ и отправи покана да споделят сбъдването на голямата мечта с откриването на Технически колеж в Казанлък на 23 октомври, т.г. \r\nТържественото отбелязване на Деня на българската община събра във Военния клуб областният управител на Стара Загора Гергана Микова и нейните заместници, председателят на Общински съвет – Казанлък Николай Златанов, представители на общинското ръководство и администрация, общински съветници, кметове на населени места, журналисти и приятели.  \r\nМладият градоначалник Айджан пожела на всички „Да се справят по-добре!“, а за приноса в общинската служба кметът Галина Стоянова връчи на всяко момиче и момче грамота, книга от казанлъшки автор и валидирана марка „Велик е нашият войник“. \r\nСъс сертификат и книга тя отличи 11 служители за всеотдайната им работа в Общината и пожела в годината на европредседателството на България „всички да можем да се наречем равноправно европейци“. Кметът на Казанлък благодари на общинските служители, че устояват на трудностите и предизвикателствата и вършат работата си с радост: “Вие правите добро и имате мисия – да правим Казанлък Добрия град, хората в него да се обичат и той да се въздига!“, каза тя. \r\nПредседателят на Общински съвет – Казанлък Николай Златанов връчи на 7 даровити деца в сферата на изкуството, културата и спорта годишни стипендии в размер на 1 560лв. От благодарните родители Галина Стоянова бе наградена с приза „Първа награда в националния шампионат за кмет, инвестиращ в бъдещето“.\r\nСлед общинско допитване наградата за „Обективно отразяване на Общината“ за медия отиде при информационния сайт „kazanlak.com“, а за журналист – при репортера на агенция и радио „Фокус“ Славяна Гайдарова. \r\nПубликата във Военния клуб поздрави Вокална група „Искрица“ с музикален ръководител Стефка Денева. \r\nКмет на месец септември стана кметът на село Копринка Стойчо Василев. За големите постижения на читалището и издръжливостта на училището той получи най-много гласове в електронния вот през септември е в категорията „Образование и култура - съвместна работа с училище, детска градина, читалище“ и благодари на своя екип.\r\nГостите на общинския празник станаха и първите зрители за премиерата на филма на легендарния вокалист на „Юрая Хийп“ Джон Лоутън за Долината на розите и на тракийските царе. Емоциите на празниците в Казанлък са заразили и екипа, работил по филма: Мартина Чачевска – режисьор и монтажист и операторите Атанас Атанасов и Иван Банчев.\r\nПразникът на една от най-старите местни власти в България продължава в следобедните часове с приятелска среща с най-младите майки на общинска администрация, за да добавим и усмивките на най-малките бъдещи управленци на Казанлък.", "date": "2017.10.12", "title": "Стара Загора: 30 деца от средните училища за втора поредна година отмениха общински служители в инициативата „Млад управленец за един ден в Община Казанлък“"}
{"url": "http://www.focus-news.net/news/2017/10/12/2445832/afp-deyvid-deyvis-prizova-liderite-na-es-da-predpriemat-stapka-napred-za-brekzit.html", "text": "Британският министър по въпросите за Брекзит Дейвид Дейвис призова лидерите на Европейския съюз да „предприемат стъпка напред“ и да се съгласят да \"отключат\" търговските преговори.\r\n„Надявам се, че държавите-членки ще признаят прогреса, който постигнахме до този момент и ще направят стъпка напред в духа на Флорентинската реч на премиера (Тереза Мей)“, заяви Девис след края на петия кръг от разговори за отделянето на Великобритания от ЕСТереза Герова", "date": "2017.10.12", "title": "AFP: Дейвид Дейвис призова лидерите на ЕС да предприемат стъпка напред за Брекзит"}
{"url": "http://www.focus-news.net/news/2017/10/12/2445833/visshiyat-eksperten-ekologichen-savet-odobri-iztochen-variant-g-1050-na-lot-32-na-magistrala-struma.html", "text": "Висшият експертен екологичен съвет (ВЕЕС) при МОСВ взе решение на заседанието си днес за одобряване на осъществяването на инвестиционното предложение за „Подобряване на трасето на Лот 3.2 на автомагистрала „Струма“ по Източен вариант Г 10.50. Това съобщиха от пресцентъра на Министерството на околната среда и водите. Предвид големия обществен интерес, при взимането на решението членовете на съвета проведоха задълбочена експертна дискусия. Те се съобразиха със значителния брой, постъпили в хода на процедурата по оценката на въздействието на околната среда (ОВОС) различни по характер становища, позиции, мнения и възражения по различните варианти на трасе. Бяха взети предвид резултатите от проведените обществени обсъждания и заключенията на независимите експерти от извършените ОВОС и Оценката за съвместимост с предмета и целите за опазването на защитените зони от мрежата Натура 2000. \r\nПроцедурата по ОВОС започна през април 2015 г. Тя се проведе при стриктно спазване на всички нормативни изисквания на Закона за опазване на околната среда. Направени бяха допълнително значителен брой консултации с други ведомства, организации и институции за обективно вземане на решение предвид приоритетността на обекта и проявения голям обществен интерес. \r\nЗа да подпомогнат вземането на решение, в състава на заседанието на ВЕЕС бяха включени представители на научната общност и други експерти. Заседанието на 12 октомври 2017 г. беше насрочено със заповед на министъра на околната среда и водите, съгласно Правилника за функциите, задачите и състава на ВЕЕС. В работата на заседанието участва и представител на НПО, определен според правилника.\r\nС взетото решение по ОВОС за одобряване на Източен вариант Г 10.50 на трасе на Лот 3.2 на автомагистрала „Струма“ са предписани задължителни за изпълнение условия и мерки по Закона за опазване на околната среда при всичките етапи по реализацията на инвестиционното предложение.", "date": "2017.10.12", "title": "Висшият експертен екологичен съвет одобри Източен вариант Г 10.50 на Лот 3.2 на магистрала „Струма“"}
{"url": "http://www.focus-news.net/news/2017/10/12/2445834/haskovo-na-gkpp-kapitan-andreevo-ima-okolo-4-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" се е образувала около 4 км колона от товарни автомобили на изход, а на ГКПП \"Лесово\" - 1 км колона от товарни автомобили на изход. Това сочат данни на ГД \"Гранична полиция\" към 13.30 часа, съобщиха от пресцентъра на МВР. На българо-румънската граница на ГКПП \"Дунав мост-Видин\" има 2 км колона на изход от товарни автомобили.\r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2017.10.12", "title": "Хасково: На ГКПП \"Капитан Андреево\" има около 4 км колона от товарни автомобили на изход"}
{"url": "http://www.focus-news.net/news/2017/10/12/2445835/plenumat-na-vss-opredeli-chlenovete-na-komisiite-kam-nego.html", "text": "Пленумът на Висшия съдебен съвет определи състава на четири комисии, конституирани към него. Това съобщиха от пресцентъра на Висшия съдебен съвет. В Комисия „Бюджет и финанси“ са избрани Боян Магдалинчев, Севдалин Мавров и Боряна Димитрова - представители на Съдийската колегия, и Гергана Мутафова, Калина Чапкънова и Георги Кузманов – представители на Прокурорската колегия. \r\nЗа членове на Комисия „Управление на собствеността“ са определени Боян Новански, Олга Керелска и Стефан Гроздев от Съдийската колегия, както и Евгени Диков, Пламена Цветанова и Огнян Дамянов от Прокурорската колегия.\r\nКомисия по правни и институционални въпроси в състав: Вероника Имова, Атанаска Дишева, Цветинка Пашкунова и Стефан Гроздев от Съдийската колегия, както и Пламен Найденов, Георги Кузманов, Даниела Машева и Евгени Диков от Прокурорската колегия.\r\nЗа членове на Комисия „Професионална квалификация и информационни технологии“ са определени Даниела Марчева, Боряна Димитрова и Севдалин Мавров от Съдийската колегия, както и Калина Чапкънова, Гергана Мутафова и Светлана Бошнакова от Прокурорската колегия.", "date": "2017.10.12", "title": "Пленумът на ВСС определи членовете на комисиите към него"}
{"url": "http://www.focus-news.net/news/2017/10/12/2445836/ep-sgradite-v-es-s-visoka-energiyna-efektivnost-i-po-ikonomichni-do-2050-g.html", "text": "Индустриалната и енергийна комисия прие нови мерки, които да гарантират, че до 2050 г. всички сгради в ЕС ще бъдат с възможно най-висока енергийна ефективност. Това се казва в съобщение от пресслужбата на ЕП.\r\nКомисията по промишленост, изследвания и енергетика (ITRE) прие в сряда правила за насочване на вниманието към енергийната ефективност и ефективността на разходите при саниране или ремонтиране на сгради. Тези правила актуализират Директивата за енергийните характеристики на сградите (EPBD) и е част от пакета „Чиста енергия за всички европейци“. \r\nЧленовете на ЕП искат ясна стратегия, която да направи както публичните, така и частните сгради енергийно ефективни до 2050 г. Те предлагат въвеждането на референтни показатели за намаляване на енергийните разходи за 2030 и 2040 г., както и измерими показатели за напредък, за да се оцени как новите сгради допринасят към целите на ЕС за енергийна ефективност. \r\nИнфраструктура за електрически превозни средства (като станции за зареждане и отделни паркинг пространства за сгради с повече от 10 паркоместа) ще трябва да бъдат изграждани във всички нови сгради и в тези, които преминават през основен ремонт. \r\nЧленовете на ЕП одобриха използването на „индикатор за интелигентност“ като инструмент за измерване, който да помогне за намаляването на потреблението на енергия чрез адаптиране на сградата към нуждите на обитателите. Високите стандарти за здравето и качеството на въздуха в затворени помещения също ще се прeвърнат в приоритет. \r\nБенд Бендсен (ЕНП, Дания), докладчик, заяви: „Ние постигнахме солидно мнозинство в Парламента за насърчаването на санирането с цел по-висока енергийна ефективност. От жизненоважно значение е държавите членки да поемат ясен ангажимент и да предприемат конкретни действия в дългосрочното си планиране. Това включва улесняване на достъпа до финансови инструменти, показвайки на инвеститорите, че повишаването на енергийната ефективност е приоритет и даване на възможност публичните органи да инвестират в добре функциониращи сгради. \r\nОчаква се неофициалните преговори с министрите от ЕС да започнат веднага след като в пленарната зала бъде одобрен мандат за преговори. Гласуването е насрочено за втората октомврийска сесия в Страсбург.", "date": "2017.10.12", "title": "ЕП: Сградите в ЕС с висока енергийна ефективност и по-икономични до 2050 г."}
{"url": "http://www.focus-news.net/news/2017/10/12/2445837/kyustendil-rayonniyat-sad-v-dupnitsa-odobri-sporazumenie-za-uslovni-prisadi-na-mladezhi-nanesli-shteti-na-18-avtomobila-v-selo-resilovo.html", "text": "Районният съд в Дупница одобри споразумение за условни присъди на младежи, нанесли щети на 18 автомобила в село Ресилово. Това съобщиха за Радио „Фокус” – Кюстендил от деловодството на съда. Споразумението е сключено между тримата младежи и държавното обвинение. Те получават условни присъди от по 5 месеца, чиито изпитателен срок е 3 години. Случаят е от месец март 2017 година, когато тримата млади мъже са се качили в лек автомобил, с който са се движили по улиците в населеното място, нанасяли са материални щети върху паркирани автомобили, чиято стойност е за над 2 500 лева. Щетите са възстановени от страна на тримата младежи, които ще трябва да заплатят и разноските по делото.\r\nВенцеслав ИЛЧЕВ", "date": "2017.10.12", "title": "Кюстендил: Районният съд в Дупница одобри споразумение за условни присъди на младежи, нанесли щети на 18 автомобила в село Ресилово"}
{"url": "http://www.focus-news.net/news/2017/10/12/2445838/shumen-politsiyata-e-izzela-blizo-400-kg-tyutyun-bez-banderol-pri-proverka-na-tovaren-avtomobil-na-am-hemus.html", "text": "Полицията е иззела близо 400 кг тютюн без бандерол при проверка на товарен автомобил на АМ \"Хемус\", съобщиха от пресцентъра на ОДМВР - Шумен. Около 11:30 часа днес на АМ \"Хемус\" край Нови пазар е извършена проверка на товарен автомобил Мерцедес „Спринтер“ с благоевградска регистрация. Водачът, 30-годишен мъж от Гоце Делчев, бил видимо притеснен. По време на извършения оглед в хладилния товарен автомобил полицейски служител забелязал, че между предния  и задния отсек, които имитирали хладилни помещения, има фуга. Там впоследствие бил открит тайник. Бил замаскиран с лайсни. В него служители на РУ- Нови пазар, криминалисти от сектор \"Противодействие на икономическата престъпност\" в областната дирекция и полицейски служители от РУ- Шумен открили 390 кг нарязан тютюн без акцизен бандерол, поставен в чували. Акцизната стока е иззета. За срок до 24 часа е задържан водачът на микробуса Г.П. (30г.) от Гоце Делчев. За извършено престъпление по чл. 234 ал. 1 от НК е образувано досъдебно производство. Работата по документиране на престъплението продължава под надзор на прокурор от Районна прокуратура – Нови пазар.", "date": "2017.10.12", "title": "Шумен: Полицията е иззела близо 400 кг тютюн без бандерол при проверка на товарен автомобил на АМ \"Хемус\""}
{"url": "http://www.focus-news.net/news/2017/10/12/2445839/plenumat-na-vss-opredeli-predstaviteli-na-saveta-za-uchastie-v-sedem-mezhduvedomstveni-rabotni-grupi-za-zakonodatelni-promeni.html", "text": "Пленумът на Висшия съдебен съвет определи представители от ВСС, за участие в междуведомствени работни групи на Министерството на правосъдието за изготвяне на законодателни промени. Това съобщиха от пресцентъра на Висшия съдебен съвет. За участие в работната група на МП за изготвяне на предложения за нормативни изменения по въпросите, свързани с вещите вица са определени: Евгени Диков и Боряна Димитрова.\r\nВ работната група на МП за изменения в Закона за съдебната власт във връзка с процента външни назначения се включват Олга Керелска, Светлана Бошнакова и Даниела Машева\r\nВ работната група на МП за изготвяне на законопроект за изменение и допълнение на Закона за защита на лица, застрашени във връзка с наказателното производство, са определени Пламена Цветанова и Йордан Стоев. \r\nВ работната група на МП за изготвяне на предложения за изменения в Наказателния кодекс по отношение на корупционните престъпления са посочени Вероника Имова, Цветинка Пашкунова, Красимир Шекерджиев и Огнян Дамянов.\r\nВ състава на работната група на МП за изготвяне на предложения за законодателни промени, засягащи разследвания срещу председателите на ВКС, ВАС и главния прокурор са определени Евгени Диков, Севдалин Мавров, Гергана Мутафова и Пламена Цветанова.\r\nЗа участие в работна група на МП за изготвяне на предложения за изменения в Наказателно-процесуалния кодекс по отношение на корупционните престъпления, промяна на регламента на предварителните проверки, промяна в режима на СРС, са гласувани Драгомир Кояджиков, Цветинка Пашкунова, Калина Чапкънова, Гергана Мутафова, Пламен Найденов и Огнян Дамянов.\r\nВ работна група на МП за изготвяне на предложения за изготвяне на проект за изменение и допълнение на Гражданско-процесуалния кодекс, са определени Стефан Гроздев, Даниела Марчева, Олга Керелска, Боряна Димитрова и Атанаска Дишева.", "date": "2017.10.12", "title": "Пленумът на ВСС определи представители на Съвета за участие в седем междуведомствени работни групи за законодателни промени"}
{"url": "http://www.focus-news.net/news/2017/10/12/2445840/brigaden-general-yavor-mateev-na-18-oktomvri-otdavame-pochit-kam-zaginalite-parashutisti.html", "text": "На 18 октомври отдаваме почит към загиналите парашутисти. Това каза на специална пресконференция бригаден генерал Явор Матеев, командир на 68-ма бригада Специални сили, предаде репортер на Радио „Фокус” – Пловдив. „Почитаме още загиналите в мисии зад граница и в мирно време при изпълнение на войнския си дълг”, добави Матеев. \r\nТой припомни, че парашутната бойна дружина реално дава половината от всичките жертви, които България е дала във Втората световна война и то в рамките на първите няколко минути от участието и във войната. „39 души от дружината са убити от общо 59 войници в цялата война и 65 са ранени от общо 151 в цялата война”, посочи бригаден генерал Явор Матеев и допълни, че точно заради този героизъм Денят на парашутиста е официален празник в България и се отбелязва на 18 октомври. \r\nДенят на парашутиста се чества с решение на министъра на отбраната от 17 март 1994 г. На тази дата през 1944 година Парашутната дружина получава своето бойно кръщение в битката при Стражин. Денят е и официален празник на Специалните сили.\r\nПразникът в Пловдив традиционно ще бъде на 17 октомври, а на 18 октомври ще бъде отбелязан в София. Празникът в Пловдив започва в 09.00 часа на 17 октомври с тържествен строй и поднасяне на венци и цветя в района на бригадата. В 10.00 часа започва военен ритуал и почести на площад „Централен” и поднасяне на венци и цветя пред паметника на военнослужещите, доблестно изпълнили войнския си дълг. Там ще бъде отслужена и заупокойна молитва от архимандрит Арсений, тъй като митрополит Николай по това време ще бъде на важен съвет на Светия синод. Веднага след молитвата следват традиционните демонстрации на бойни умения и ръкопашни хватки на площада. От 11.30 часа е празничният концерт във Военния клуб.\r\nЦветана ТОНЧЕВА", "date": "2017.10.12", "title": "Бригаден генерал Явор Матеев: На 18 октомври отдаваме почит към загиналите парашутисти"}
{"url": "http://www.focus-news.net/news/2017/10/12/2445841/kyustendil-chetiri-kashti-v-selo-sovolyano-sa-zaplasheni-ot-samosrutvane.html", "text": "Четири къщи в село Соволяно са заплашени от самосрутване. Това каза пред журналисти кметът на населеното място Пламен Илиев, предаде репортер на Радио „Фокус” – Кюстендил. По думите му тези къщи се рушат и към момента не се полагат грижи и усилия да бъдат запазени. Най-старата постройка е на повече от 100 години. Тя е била на два етажа, но в момента е без покрив, а част от стените може да паднат в съседен имот. „Останалите три къщи също са с известни собственици или наследници, но те не полагат грижи за тях. По този повод съм сезирал Община Кюстендил. Направени са огледи и са издадени констативни протоколи”, каза Пламен Илиев. По думите му предстоят допълнителни действия по отношение на необходимостта от обезопасяване на постройките или тяхното премахване.\r\nВенцеслав ИЛЧЕВ", "date": "2017.10.12", "title": "Кюстендил: Четири къщи в село Соволяно са заплашени от самосрутване"}
{"url": "http://www.focus-news.net/news/2017/10/12/2445842/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще обърнем внимание на датата 12 октомври – Деня на българската община. По този повод с кметът на Асеновград д-р Емил Караиванов ще проследим развитието на Общината през последните години. Привлекателен ли е Асеновград за инвеститори? Разрастват ли се градът и Общината? Какъв е европейският път на Асеновград и как се работи в тази насока? Каква е перспективата пред туристическия сектор и привлекателна ли е Общината за туристите? Отговорите на тези въпроси ще научите в първите минути на предаването.\r\nТочно преди година, на 12 октомври, се ражда идеята за сформирането на Младежки общински съвет в Асеновград. Какво е развитието му рамките на изминалата година и как изглежда неговото бъдеще? Дали политиката е притегателна сила за младежите и развива ли тя тяхната инициативност? По темата ще разговаряме с Георги Златев, главен експерт „Младежки дейности и спорт“ в Община Асеновград.\r\nНЧ „Св. преп. Паисий Хилендарски”- Асеновград празнува 20-годишен юбилей. Десет дни от Есенните празници на изкуствата в община Асеновград са посветени на най-младото читалище в общината и неговите дейци. За празничната програма по повод юбилея и за дейността, която развива читалището, ще ни разкаже Петя Дочева – организатор в културната институция.\r\nИсторията на рокерското движение в България може да бъде видяна в Музея на рокера, който се намира в Асеновград. Експозицията е съставена от мотоклуб „Торнадо“. Там се намират истински реликви на мотори, които не се произвеждат от половин век. Експонатите са разположени в бар, като целта е всеки човек да може да се потопи и да усети истинския рокерски живот. Повече за зараждането на идеята за музея и за бъдещите планове за развитието му ще научим от един от основателите – Димитър Кисов от от мотоклуб „Торнадо“.\r\nВ последните минути на предаването ще посетим и Палеонтологичния музей, който се намира на територията на Асеновград. Той е създаден благодарение на впечатляващо количество фосили, събирани в продължение на три десетилетия от учителя по биология Димитър Ковачев, с помощта на ученици от местната гимназия. Първият етаж на музейната експозиция представя еволюцията на хоботните животни. Особено атрактивен между всички експонати е отливката на над 4-метровия скелет на туролския динотериум. Още за уникалните експонати в музея ще ни информира главният уредник д-р Недко Недялков.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.10.12", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/10/12/2445843/afp-fatah-i-hamas-podpisaha-sporazumenieto-za-palestinsko-edinstvo.html", "text": "Движенията „Фатах“ и „Хамас“ подписаха споразумение за помирение в Кайро в четвъртък, целящо да сложи край на продължилото десетилетие разделение след разговори, организирани под егидата на Египет, съобщиха преговарящите за агенция AFP.\r\nИсторическият документ бе подписан от новия заместник-ръководител на Хамас Салах ал Арури и Азам ал-Ахмад, ръководител на делегацията на „Фатах“ на преговорите в египетската столица.Тереза Герова", "date": "2017.10.12", "title": "AFP: „Фатах“ и „Хамас“ подписаха споразумението за палестинско единство"}
{"url": "http://www.focus-news.net/news/2017/10/12/2445844/ep-aferata-monsanto-i-glifozatat-urotsi-za-es.html", "text": "В публично изслушване в сряда и в светлината на така наречената „афера Монсанто“ членовете на ЕП и експерти обсъдиха оценката на риска при употребата на хербицида глифозат, се казва в съобщение от пресслужбата на Европейския парламент.\r\nГлифозатът е широко използван, но силно противоречив продукт за защита на растенията, активно вещество в убиеца на плевели „Раундъп“ на Монсанто. Европейският орган за безопасност на храните (ЕОБХ) и Европейската агенция по химикалите (ECHA) заключиха, че глифозатът е безопасен, докато Международната агенция за изследване на рака (IARC) го класифицира като „потенциално канцерогенен за хората“. \r\nПо време на изслушването членовете на ЕП обсъдиха с експертите научната основа за оценката на риска от глифозата и предполагаемото влияние на представителите на отрасъла върху тази оценка в САЩ и ЕС. Изтекла вътрешна електронна поща на Монсанто показва, че научната оценка на глифозата може да е повлияна от самата компания. \r\nИзслушването се проведе по повод продължението на дебата относно подновяването на лиценза на ЕС за глифозата. Настоящият лиценз изтича на 15 декември 2017 г. и Комисията предложи подновяване за следващите десет години. Изслушването имаше за цел да помогне на членовете на ЕП да вземат решение за възможните бъдещи стъпки.", "date": "2017.10.12", "title": "ЕП: Аферата Монсанто и глифозатът - уроци за ЕС"}
{"url": "http://www.focus-news.net/news/2017/10/12/2445845/trite-erp-ta-i-eso-imat-gotovnost-za-rabota-pri-zimni-usloviya.html", "text": "За трета поредна година Министерството на енергетиката провери готовността на „Електроенергиен системен оператор“ ЕАД и на трите електроразпределителни дружества – „ЧЕЗ Разпределение България“ АД, „Електроразпределение Юг“ ЕАД, „ЕНЕРГО-ПРО Мрежи“ АД за предстоящия зимен сезон. На произволно избран принцип са проверени енергийни обекти в районите на градовете Горна Оряховица, Велико Търново, Севлиево, Габрово, Пазарджик, Пловдив, Стара Загора, Нова Загора, Сливен, Чирпан, Дупница, Благоевград, Кресна, Симитли, Сандански, Перник и Радомир. Това съобщиха от пресцентъра на Министерството на енергетиката.\r\nКонтролните органи на МЕ установиха, че в подстанциите са изпълнени всички необходими мероприятия свързани с подготовката им за есенно-зимния сезон. Няма забележки по отношение на въздушните електропроводни линии за високо напрежение, като всички проверени електропроводи преминаващи през горски територии са с добре поддържани просеки. Сервитутните зони около въздушните електропроводи за средно напрежение са почистени, до края на месеца предстои да бъдат премахнати клони на единични дървета, намиращи се в близост до въздушни линии за ниско напрежение. Съоръженията в обслужваните от трите електроразпределителни дружества възлови станции и трафопостове са преминали годишния профилактичен преглед и са подготвени за работа при зимни условия. \r\nТрите ЕРП-та и ЕСО са организирали работата на аварийни екипи, които са на денонощно разположение и се покрива цялата територия на страната. Екипите са оборудвани с високо-проходими автомобили и всички необходими материали за извършване на неотложни аварийно-възстановителни работи. \r\nОбектите на „ЕСО” ЕАД, ЧЕЗ Разпределение България\" АД, „ЕВН България Електроразпределение“ ЕАД и „ЕНЕРГО-ПРО Мрежи“ АД, имат готовност за справяне с потенциални аварии по време на зимния сезон 2017 г. – 2018 г.", "date": "2017.10.12", "title": "Трите ЕРП-та и ЕСО имат готовност за работа при зимни условия"}
{"url": "http://www.focus-news.net/news/2017/10/12/2445846/smolyan-tiyneydzhari-zaeha-klyuchovi-postove-v-administratsiyata-v-ramkite-na-initsiativata-menidzhar-za-edin-den.html", "text": "Тежка е кметската огърлица, не е лесно да си кмет. Това каза пред журналисти десетокласникът Иван Стоянов от ППМГ „Васил Левски” в Смолян, който днес зае стола на кмета на Община Смолян Николай Мелемов, в рамките на инициативата  „Мениджър за един ден”, предаде репортер на Радио „Фокус” – Смолян. Зам.-кметските столове за един ден заеха Богомил Пашалийски и Асен Топалов – 7  клас в ОУ „Юрий Гагарин”.   \r\nУчениците благодариха на Община Смолян, че отвори вратите си за тях и са успели дори и за кратко да реализират мечтите си. Управниците за 1 ден получиха сертификати, които им бяха връчени от ръководството на Община Смолян. „За нас беше удоволствие, че работихме с млади, амбициозни и знаещи хора като вас. Бъдете успешни и не забравяйте родния си край\", посочи зам.-кметът Венера Аръчкова. \r\n„Мениджър за един ден” е сред най-популярните инициативи на Джуниър Ачийвмънт-България. Тя се провежда ежегодно в над 100 държави по целия свят. В нея се включват както висши държавни управници, така и утвърдени мениджъри от всички сфери на бизнеса и обществения живот. Целта е да се подготвят младите хора за успешното им реализиране на все по-конкурентния пазар на труда и превръщането им във финансово грамотни и социално отговорни бизнес лидери.\r\nДаниела БОЙКОВА", "date": "2017.10.12", "title": "Смолян: Тийнейджъри заеха ключови постове в администрацията в рамките на инициативата „Мениджър за един ден”"}
{"url": "http://www.focus-news.net/news/2017/10/12/2445847/ministar-boil-banov-proveri-remonta-v-ndk.html", "text": "Министърът на културата Боил Банов направи изненадваща проверка на ремонтните дейности в НДК. Залите, които ще приемат министри, делегати, служители и журналисти, са в довършителна фаза. Това съобщиха от пресцентъра на Министерството на културата.\r\nЗала 3 и прилежащите й 3.1 и 3.2, в които са предвидени основните събития от Председателството, са почти готови. Следва обзавеждане и тестване на системите. \r\nВ Зала 10, в която ще заседават държавните и правителствени ръководители на страните членки на ЕС, се прокарват инсталациите и системите за сигурност, докато в зали 7, 8 и 9 основните строително-монтажни работи са изпълнени.\r\nВ зала 6, фоайетата и кабинетите около нея, където ще се помещава Международният пресцентър, продължават ремонтните дейности. \r\nВсички фоайета, включени в обхвата на ремонта, са готови. Терасите са с нова хидроизолация и нови настилки.\r\nОсвен подготовката на сградата за Председателството в НДК тече и активна културна програма. Близо 100 събития ще се случат до края на годината. Билетният център работи на пълен капацитет, както и културните пространства – ДНК, „Перото”, Театър \"Азарян\" и зала \"42\".", "date": "2017.10.12", "title": "Министър Боил Банов провери ремонта в НДК"}
{"url": "http://www.focus-news.net/news/2017/10/12/2445848/predsedatelyat-na-parlamenta-dimitar-glavchev-shte-se-sreshtne-s-generalniya-sekretar-na-ek-aleksandar-italianer-i-s-nachalnika-na-kabineta-na-predsedatelya-na-ek-martin-selmayer.html", "text": "Председателят на Народното събрание Димитър Главчев, Председателският съвет на парламента и председатели на комисии ще се срещнат с генералния секретар на Европейската комисия (ЕК) Александър Италианер и с началника на кабинета на председателя на ЕК Мартин Селмайер. Гостите ще бъдат на работно посещение в България на 13 октомври 2017 г. Това съобщиха от пресцентъра на Народното събрание.\r\nПредседателят на парламента ще разговаря с Александър Италианер и Мартин Селмайер в 14.00 часа в кабинета на председателя на Народното събрание. В 14.20 часа в зала „Запад” на Народното събрание гостите ще имат среща с членовете на Председателския съвет на парламента и с председатели на комисии. В нея ще участват председателят на Комисията по външна политика Джема Грозданова, председателят на Комисията по европейски въпроси и контрол на европейските фондове Кристиан Вигенин, председателят на Комисията по отбрана Константин Попов, заместник-председателят на Комисията по правни въпроси Десислава Атанасова, председателят на Комисията по енергетика Делян Добрев и заместник-председателят на Комисията по бюджет и финанси Евгения Ангелова.", "date": "2017.10.12", "title": "Председателят на парламента Димитър Главчев ще се срещне с генералния секретар на ЕК Александър Италианер и с началника на кабинета на председателя на ЕК Мартин Селмайер"}
{"url": "http://www.focus-news.net/news/2017/10/12/2445849/sergey-stanishev-otgovori-na-zhan-klod-yunker-s-alternativna-viziya-za-badeshteto-na-evropa.html", "text": "„Нашият живот ще свърши в деня, в който замълчим за важните неща!“. С тези думи на Мартин Лутър Кинг, изречени преди 50 години, но актуални и днес, започна речта си Сергей Станишев на втората икономическа конференция на ПЕС за тази година, съобщиха от пресофиса на Сергей Станишев. В Брюксел социалистите събират леви министри, комисари, представители на синдикатите и гражданското общество в разговор за възстановяване на европейската икономика. Специален гост на събитието е водещият американски икономист Джефри Сакс, който от 2017 година е и специален съветник на генералния секретар на ООН Антонио Гутереш. \r\n„Жан-Клод Юнкер и Емануел Макрон пропуснаха невероятна възможност: в техните добре направени речи не споменаха най-важното: социална Европа. Днес представям пред вас моята алтернативна визия за бъдещето на ЕС. Амбицията на социалистите е на заседанието на Съвета на ПЕС през декември тази година да бъдем готови с нашия Социалдемократически план за Европ“, заяви Станишев при откриването на конференцията в Брюксел.\r\n„Днес Европа е в по-добра кондиция отколкото преди една или две години. Има съживяване и икономически растеж. Но безработицата и липсата на перспектива пред много европейски граждани продължават да бъдат сериозно предизвикателство. В най-проспериращия Съюз в света 17 млн. младежи са без работа, образование или обучения, а 27% от децата са в риск от бедност“, продължи лидерът на евросоциалистите.\r\nСтанишев предложи своя визия с 5 основни политики на ЕС:\r\n„Първото и най-важното е да работим за преодоляване на неравенствата – най-вече на социалните неравенства. По инициатива на социалистите за първи път тази година ще има среща на върха – заседание на Европейския съвет – на тема социална политика в Гьотеборг, Швеция, през декември. Очакваме най-сетне конкретен социален план за Европа. Ние ще се борим за минимална работна заплата във всички страни-членки, която да не бъде по-малка от 60% от средната за съответната държава. Ще настояваме за 5 млрд. евро годишно за Европейския план за младежта в следващия програмен период, както и за средства за Детската гаранция. Важна битка за социалистите ще бъде и да не допуснем орязването на кохезионната политика, каквото предложение има от десните. Те предвиждат намаляване на парите за кохезия с до 30%.“\r\nКато втора важна стъпка президентът на ПЕС посочи икономическото сближаване. „През последните 10 години се наблюдават разломи между Севера и Юга и Изтока и Запада. Необходима е реформа на Икономическия и валутен съюз в посока повече прозрачност и отчетност пред ЕП, както и превенция на предстоящи финансови кризи.“\r\nКато трето разделение Станишев посочи индустриалните разломи в ЕС. „Дигиталната икономика движи света напред, но тя е заплаха за много работни места. Ние в ПЕС искаме справедлив преход за работниците, който да ги защитава от внезапната загуба на работа. Нека не забравяме, че хората живеят в общества, а не в пазари.“\r\nПреодоляването на демократичните разделения Станишев посочи като важна четвърта стъпка. „Днас национализмът не изглежда толкова модерен, но нека не забравяме участието им на изборите във Франция, Холандия и Австрия. Ако искаме да не даваме шанс на националистите, ние трябва да променим Европа съгласно очакванията на нейните граждани.“\r\n„Тъй като идвам от България, за мен е важно да преодолеем и различията между Запада и Изтока – икономически и социални. В тази връзка отново призовавам да бъде прекратено двойнственото отношение към България и Румъния. Изпълнили сме критериите за членство, неприемането ни е скандал“, завърши Сергей Станишев.", "date": "2017.10.12", "title": "Сергей Станишев отговори на Жан-Клод Юнкер с алтернативна визия за бъдещето на Европа"}
{"url": "http://www.focus-news.net/news/2017/10/12/2445850/borislav-yordanov-obshtinsko-turistichesko-druzhestvo-tsarevgrad-tarnov-trapezitsa-fest-shte-bade-interesen-ne-samo-za-zhitelite-no-i-za-gostite-na-grada.html", "text": "Изложението Трапезица фест ще бъде интересно не само за жителите на Велико Търново, но и за българските и  чуждестранни гости на града. Това коментира пред Радио „Фокус“ – Велико Търново Борислав Йорданов, директор на Общинското туристическо дружество „Царевград Търнов“. Форумът се организира по идея и инициатива на кмета на града Даниел Панов. Целта е стимулиране на регионалните производители и тяхната продукция. \r\n„Искаме да дадем възможност на всички производители, основно - на малките и средните предприятия в страната, да покажат своята дейност, своите продукти и да реализират бъдещите пазари, които сега се заемат от по-големите търговци в страната“, поясни Борислав Йорданов. Според него интерес ще има, както от страна на българите, така и на чужденците, защото в изложението ще бъдат представени продукти, които могат да бъдат намерени само у нас. „Знаете, че българските продукти запазват духа на българското и е хубаво това, че все още ги има и се произвеждат, и съществуват. Не са заместени от нови модерни неща“, коментира още директорът на „Цавевград Търнов“ о допълни, че идеята на цялото събитие е да се поддържа българското.\r\nЛуиза ТРАНЧЕВА", "date": "2017.10.12", "title": "Борислав Йорданов, Общинско туристическо дружество „Царевград Търнов“: Трапезица фест ще бъде интересен не само за жителите, но и за гостите на града"}
{"url": "http://www.focus-news.net/news/2017/10/12/2445851/ramush-haradinay-dialogat-belgrad-prishtina-ne-mozhe-da-bade-prodalzhen-bez-sasht-na-masata-za-pregovori.html", "text": "Министър-председателят на Косово Рашуш Харадинай обяви създаването на нова платформа за диалога с Белград, подчертавайки, че той не може да продължи „ако САЩ не са на масата“, предава  Радио „Свободна Европа“.\r\nМинистърът на външните работи на Сърбия Ивица Дачич незабавно отхвърли подобна инициатива. Той подчерта пред репортери, че диалогът е поверен от ООН на Брюксел. \r\nСпоред Дачич изявленията на косовския министър-председател са за вътрешнополитическа употреба.\r\nКосовският президент Хашим Тачи заяви миналата седмица, че вицепрезидентът на САЩ Майк Пенс е обещал, че САЩ ще бъдат пряко ангажирани в диалога между Белград и Прищина. След това Европейската комисия припомни, че диалогът с посредничеството на ЕС винаги е имал подкрепа от САЩ и че това сътрудничество ще продължи.Тереза Герова", "date": "2017.10.12", "title": "Рамуш Харадинай: Диалогът Белград-Прищина не може да бъде продължен без САЩ на масата за преговори"}
{"url": "http://www.focus-news.net/news/2017/10/12/2445852/shumen-otkrit-e-izdirvaniyat-erdzhan-ramadanov-mehmedov.html", "text": "Ерджан Рамаданов Мехмедов, на 36 години от Шумен, е издирен, съобщиха от пресцентъра на ОДМВР - Шумен. Мъжът се издирваше по молба на баща му. За последно Ерджан е бил видян на 3 октомври сутринта и оттогава бил в неизвестност. \r\nМъжът е открит в гр. Девня, където започнал работа. Свален е от издирване.", "date": "2017.10.12", "title": "Шумен: Открит е издирваният Ерджан Рамаданов Мехмедов"}
{"url": "http://www.focus-news.net/news/2017/10/12/2445853/afp-palestinskite-vlasti-shte-poemat-palen-kontrol-na-ivitsata-gaza-ot-1-dekemvri.html", "text": "Палестинските власти ще поемат пълен контрол над Ивицата Газа, считано от 1 декември тази година. Това стана ясно, след като организациите „Фатах“ и „Хамас“ постигнаха споразумение за прекратяване на политическото разделение, продължило десетилетие, предава AFP.\r\nДвете движения се съгласиха да „се даде възможност на правителството на националното единство да извърши своята работа и да поеме пълната си отговорност за управлението на Ивицата Газа, както е в Западния бряг, до 1 декември 2017 г.\", се казва в изявлението на държавната информационна служба в Египет, който посредничи в преговорите.Тереза Герова", "date": "2017.10.12", "title": "AFP: Палестинските власти ще поемат пълен контрол на Ивицата Газа от 1 декември"}
{"url": "http://www.focus-news.net/news/2017/10/12/2445854/pazardzhik-obshtina-velingrad-be-domakin-na-initsiativata-menidzhar-za-edin-den.html", "text": "Община Велинград бе домакин на инициативата „Мениджър за един ден”, съобщи за Радио „Фокус“ – Пазарджик Бояна Кирилова, експерт в Общинaта. Зам.-кметовете Светла Томова и Атанас Палигоров приеха в Община Велинград ученици от 9-ти и 10-ти клас, възпитаници на СУ „Васил Левски“, за да разберат как функционира общинска администрация. „Бе проведена и пресконференция с местните медии. Секретарят на Общината Тодор Янков запозна седемте млади мениджъри със структурата на администрацията, с основните дирекции и задълженията на служителите в тях. Десетокласничката Мирослава Янчева зае най-отговорния и важен пост - на кмета д-р Коев. Хатидже Бодева, Надежда  Ачева, Лазаринка Гъркова, Цветка Патранова, Християна Димитрова и Костадин Скабрин проявиха интерес към постовете на директорите на дирекции и началниците на отделите по култура и образование, туризъм, икономическа политика и общинска собственост. Запознаха се и с работата на деловодството, което е много важно звено в общинска администрация“, уточни Кирилова. Т\r\nТя допълни, че основната цел на инициативата е да даде начало на кариерната реализация на ученици и студенти на възраст от 16 до 23 години, запознавайки ги с реалната работа в институции, компании и организации от различен тип, в рамките на един ден. „Младите мениджъри изказаха удовлетвореността си от преминалия работен ден. В понеделник те ще споделят със своите връстници впечатленията от работата в общинска администрация“, каза също Кирилова.  „Мениджър за един ден“ е сред  най-популярните инициативи на „Джуниър ачийвмънт – България“. Тя  се провежда ежегодно на територията на 100 държави. Организирането на „Мениджър за един ден” е в пълен синхрон с образователната политика, провеждана от  Европейския съюз - образованието да бъде с все повече пракитческа насоченост, за да могат младите хора да получат истинска подготовка за реалния свят на бизнес отношения.\r\nАлбена ЖИЛЕКОВА", "date": "2017.10.12", "title": "Пазарджик: Община Велинград бе домакин на инициативата „Мениджър за един ден”"}
{"url": "http://www.focus-news.net/news/2017/10/12/2445855/pazardzhik-dva-politseyski-patrula-sa-razpolozheni-na-vhoda-na-grada.html", "text": "Два полицейски патрула с регистрация 2687 и 1200 са разположени на входа на Пазарджик преди затвора, предаде репортер на  Агенция „Фокус“.", "date": "2017.10.12", "title": "Пазарджик: Два полицейски патрула са разположени на входа на града"}
{"url": "http://www.focus-news.net/news/2017/10/12/2445856/kyustendil-ne-se-ochakva-promyana-v-opredelyaneto-na-taksata-za-bitovi-otpadatsi-za-2018-godina-v-obshtinata.html", "text": "Не се очаква промяна в определянето на таксата за битови отпадъци за 2018 година в община Кюстендил. Това каза пред Радио „Фокус” – Кюстендил Надя Каратова, зам.-кмет на Община Кюстендил. По думите й за следващата 2018 година едва ли ще има съществена промяна в начина за определяне на такса битови отпадъци. „Най-малкото заради факта, че промените в Закона за местни данъци и такси”, касаещи таксата за битови отпадъци, все още не са приети и разгледани на второ четене в Народното събрание, но ако сте запознати с проекта, който се разглежда там, приложението на новия начин за изчисляване на такса  битови отпадъци ще започне след няколко години. Може би от 2020 година”, каза Надя Каратова. \r\nСпоред нея дотогава има достатъчно време администрациите да направят достатъчно коректни анализи на база на закона, който бъде приет. „В момента каквито и анализи да направим, може да се окаже, че подхода ни не е бил правилен, защото към момента няма съществена промяна в закона, който да ни казва какво да направим”, каза Надя Каратова.\r\nВенцеслав ИЛЧЕВ", "date": "2017.10.12", "title": "Кюстендил: Не се очаква промяна в определянето на таксата за битови отпадъци за 2018 година в общината"}
{"url": "http://www.focus-news.net/news/2017/10/12/2445857/stolichna-biblioteka-predstavya-sbornika-yovkovite-arhivi-razkazvat-dokumenti-i-spomeni.html", "text": "На 16 октомври (понеделник) 2017 г. от 17.00 часа в Столична библиотека ще бъде представен сборникът „Йовковите архиви разказват.Това съобщиха от пресцентъра на Столична община.  Документи и спомени“ и ще бъде открита документалната изложба „Йордан Йовков в снимки и документи от държавните архиви“. Сборникът и изложбата са резултат от общ проект на Държавна агенция „Архиви“ и Регионален исторически музей – Добрич (Дом-паметник „Йордан Йовков“), реализиран в периода 2015–2017 г. и посветен на 135 години от рождението и 80 години от смъртта на Йордан Йовков. \r\nСборникът включва архивни документи от фонд „Йордан Йовков“ на Дом-паметник „Йордан Йовков“ в Добрич, както и от семеен фонд „Йордан и Деспина Йовкови“ (ф. 2128К) в Централен държавен архив – София. За първи път се публикуват и неизвестни документи, писма и спомени за Йордан Йовков. В сборника новото и вече известното влизат в интересен диалог и очертават любопитен контекст. Така образът на белетриста получава допълнителни щрихи, без да променя основната си визия. Изданието е финансирано от Община град Добрич. Сборникът ще бъде представен от проф. дфн Светлозар Игов. \r\nИзложбата „Йордан Йовков в снимки и документи в държавните архиви“, от ДАА и РИМ – Добрич се състои от 15 табла, които представят една част от постъпилите в Централен държавен архив и намиращите се в други български архиви материали за Йордан Йовков. Тя разказва както за живота на писателя, така и за рецепцията на неговите произведения, за почитта към творческото му дело, за безсмъртието на словото му. Изложбата ще бъде показана за първи път за гражданите и гостите на град София. \r\nСъбитията ще се състоят в Мраморно фоайе, I етаж и зала „София“ на Столична библиотека. Входът е свободен.", "date": "2017.10.12", "title": "Столична библиотека представя сборника „Йовковите архиви разказват. Документи и спомени“"}
{"url": "http://www.focus-news.net/news/2017/10/12/2445858/konstantin-popov-gerb-motivite-na-prezidenta-za-vrashtaneto-na-zakona-za-otbranata-i-vaorazhenite-sili-ne-sa-osnovatelni-nadyavam-se-da-ne-sa-politicheski-motivirani.html", "text": "Мотивите за връщането не са особено основателни, може би не са достатъчно правно регламентирани. Искрено се надявам и да не са политически мотивирани. Това каза народният представител от ПГ на ГЕРБ ген. Константин Попов на заседание на парламентарната комисия по отбрана при обсъждането на наложеното вето от президента Румен Радев върху последните приети промени в Закона за отбраната и въоръжените сили, предаде репортер на Агенция „Фокус“. „Изискванията за постоянен секретар не са завишени, както се посочва в мотивите на президента, защото за главен секретар на Министерски съвет са с една степен по-високи“, посочи той. „Разпоредбата е гаранция за наличието на по-висок професионализъм, необходим за утвърждаване на правомощията, не може да се тълкува като ограничение“, обясни Константин Попов. Според него не се създават условия за дискриминация спрямо редица категория лица, както се твърди в мотивите на президента. „Изразените в мотивите опасения, че се създава нова фаза в процедурата за удостояване с висши офицерски звания са неоснователни, тъй като офицерите се представят едва след приключването на процедурата и издаването на указ“, поясни депутатът от ГЕРБ. По думите му представянето на офицерите в Комисията по отбрана не е намеса в правомощията на органите по ръководство на отбраната. „От представянето на офицерите в комисията не произтича писмен акт на парламента, водещ до промяна на статуса или състоянието на висшия военен състав“, коментира Константин Попов. „Твърдението, че разпоредбата е неясна и не допринася за утвърждаването на правовата държава е доста прекалено, но не и особено състоятелно“, заяви той. „Не само представянето, а и изслушването на висшия команден състав е законодателно въведена практика в други държави под различна форма“, каза още председателят на Комисията по отбрана.\r\nБиляна ИВАНОВА", "date": "2017.10.12", "title": "Константин Попов, ГЕРБ: Мотивите на президента за връщането на Закона за отбраната и въоръжените сили не са основателни, надявам се да не са политически мотивирани"}
{"url": "http://www.focus-news.net/news/2017/10/12/2445859/burgas-okrazhniyat-sad-postanovi-zadarzhane-pod-strazha-spryamo-18-godishniya-mladezh-ubil-mazh-s-darven-kol-v-selo-vresovo.html", "text": "Окръжен съд-Бургас задържа под стража Петър Л. (на 18 г.). Той е привлечен като обвиняем за това, че на 8 октомври 2017 г. в с.  Вресово, oбщина Руен, на поляна, намираща се в ромската махала, в близост до пътя за с. Череша, чрез нанасяне на удари в областта на главата с дървен кол, умишлено умъртвил 49-годишен мъж, като убийството е извършено с особена жестокост. Това съобщиха от Апелативна прокуратура – Бургас.\r\nЗа това престъпление законът е предвидил наказание „лишаване от свобода“ от 15 г. до 20 г., доживотен затвор или доживотен затвор без замяна.\r\nСпоред прокурора е налице обосновано предположение за това, че Петър Л. е извършил престъплението, в което е обвинен. Представителят на държавното обвинение бе категоричен, че обвиняемият може да се укрие или да извърши друго престъпление. Той мотивира тезата си с изключително тежкото наказание, предвидено в закона за това престъпление, което би могло да предпостави опит за укриване от правосъдие от страна на обвиняемия, ако му бъде определена друга мярка за неотклонение освен „задържане под стража“.\r\nСъдът прие мотивите на прокурора и задържа под стража Петър Л. Определението на Окръжен съд – Бургас подлежи на обжалване пред Апелативния съд в града.", "date": "2017.10.12", "title": "Бургас: Окръжният съд постанови „задържане под стража“ спрямо 18-годишния младеж, убил мъж с дървен кол в село Вресово"}
{"url": "http://www.focus-news.net/news/2017/10/12/2445860/komisiyata-po-evropeyskite-vaprosi-i-kontrol-na-evropeyskite-fondove-v-narodnoto-sabranie-shte-predstavi-svoya-mezhdinen-doklad-za-2017-g-na-13-oktomvri.html", "text": "Комисията по европейските въпроси и контрол на европейските фондове в Народното събрание ще представи своя междинен доклад за 2017 г. на 13 октомври 2017 г. в 10:30 часа в зала „Запад“. Това съобщиха от пресцентъра на Народното събрание. Докладът съдържа информация за изпълнението на отделните програми и инструменти, съфинансирани с европейски средства, предоставена от структурите в държавната администрация, отговорни за тяхното управление или координация. Той отразява управлението на средствата от Европейския съюз към 30 юни 2017 г.", "date": "2017.10.12", "title": "Комисията по европейските въпроси и контрол на европейските фондове в Народното събрание ще представи своя междинен доклад за 2017 г. на 13 октомври"}
{"url": "http://www.focus-news.net/news/2017/10/12/2445861/kaloyan-pargov-poiska-zakonat-za-zastroyavane-na-stolichna-obshtina-da-mine-na-obsazhdane-i-v-komisiite-na-sos-predi-da-vleze-v-parlamenta.html", "text": "Председателят на БСП \"Лява България\" в СОС Калоян Паргов поиска Законът за устройство и застрояване на Столична община (ЗУЗСО) да мине на обсъждане и в комисиите на СОС преди да влезе на първо четене в Народното събрание.  Това стана преди да започне редовната сесия в СО в четвъртък. Предложението на лидера на БСП - София беше прието от председателя на СОС Елен Герджиков, който обеща да предприеме съответните действия, за да може законопроектът да влезе за обсъждане в комисиите към Столичния общински съвет(СОС), съобщиха от пресцентъра на Градския съвет на БСП - София.\r\n\"Законопроектът вече е входиран в Народното събрание и предстои да бъде разглеждан от комисиите там преди да бъде гласуван на първо четене. Моето предложение е този законопроект да бъде разгледан и от комисиите в Столичния общински съвет\", каза Калоян Паргов. \"В последните години София стана арена на сблъсъци заради различни инвестиционни намерения в строителството. Това е само една от причините за изключителната важност на ЗУЗСО за бъдещето на София. Този законопроект касае пряко нашата работа и ние трябва да се запознаем с него, да видим какво предлага и да направим предложения и допълнения, ако се налага. ЗУЗСО трябва да бъде в полза на софиянци, с него сме длъжни да покажем добра воля и загриженост за гражданите на столицата\", каза още Паргов.", "date": "2017.10.12", "title": "Калоян Паргов поиска Законът за застрояване на Столична община  да мине на обсъждане и в комисиите на СОС преди да влезе в парламента"}
{"url": "http://www.focus-news.net/news/2017/10/12/2445862/daily-star-lebanon-palestinskite-hamas-i-fatah-podpisaha-sporazumenie-za-pomirenie.html", "text": "Съперничещите си палестински фракции „Хамас“ и „Фатах“ подписаха споразумение за прекратяване на десетилетното разцепление помежду си, по време на преговори проведени в Кайро, с посредник Египет. Президентът на Палестинската Автономия и лидер на „Фатах“ Махмуд Аббас го нарече „окончателно“ съгласие, пише ливанското издание Daily Star Lebanon.\r\nСпоред споразумението, базираната на Западния Бряг Палестинска Автономия ще поеме контрола върху Ивицата Газа след 1 декември, разбираме от съобщение на египетската разузнавателна служба, която е присъствала на преговорите.\r\nАббас приветства постигнатата сделка и я определи като „последното споразумение, което ще сложи край на разделението“, въпреки че остават много детайли за изясняване, както и прилагането им, което не се случи при предишни опити за помирение между двете страни.\r\nПодписите си върху сделката от Кайро положиха заместник-председателят на „Хамас“ Салах ал Арури и ръководителят на делегацията за преговорите от „Фатах“ Азам ал Ахмад.\r\nСледва провеждането на нови преговори в Кайро, на 21 ноември, за формирането на единно правителство, в което ще бъдат поканени различни палестински политически движения.\r\nМахмуд Аббас заяви, че представител на движението „Фатах“ трябва скоро да пътува за Ивицата Газа за пръв път от десетилетие, като демонстрация на постигнатото единство.\r\nСанкциите въведени от палестинския президент срещу Ивицата Газа трябва да бъдат премахнати в най-скоро време, според представител на „Фатах“.\r\nВ сделката се предвижда три хиляди полицаи от базираната на Западния Бряг „Фатах“ да бъдат преместени в Газа, според член на екипа водил преговорите от страна на „Фатах“, съобщил тази информация при условия да остане анонимен.\r\nДруг от преговарящите е съобщил, че споразумението предвижда, че части на граничната полиция на Палестинската Автономия трябва да поемат контрола върху граничния пункт Рафа, между Газа и Египет.\r\nВ споразумението не е разглеждана съдбата на военното крило на „Хамас“ и то не е участвало в преговорите.\r\nПредишните опити за помирение се провалиха и анализаторите се отнасят с повишено внимание към постигнатата днес сделка, изчаквайки да видят дали ще настъпят реални промени на място.\r\nПревод и редакция:", "date": "2017.10.12", "title": "Daily Star Lebanon: Палестинските „Хамас“ и „Фатах“ подписаха споразумение за помирение"}
{"url": "http://www.focus-news.net/news/2017/10/12/2445863/sliven-sadat-zadarzha-pod-strazha-georgi-t-obvinen-v-otvlichane-i-iznasilvane-na-zhena.html", "text": "По искане на Окръжна прокуратура – Сливен  съдът задържа под стража Георги Т. (на 31 год.). Той е обвинен за това, че на  9 октомври 2017 г. в гр. Сливен отвлякъл К.В., като е бил въоръжен. Това съобщиха от пресцентъра на Окръжната прокуратура. Той е обвинен и за това, че за времето от 21,30 часа на 9 октомври 2017 г. до 03,00 часа на 10 октомври 2017 г. в гр. Сливен, се съвкупил с К.В., като я принудил към това със сила и заплашване.\r\nГеорги Т. е обвинен и за това, че на 10 октомври 2017 г. в гр. Сливен, без надлежно разрешително, държал високорискови наркотични вещества: 1 бр. кафяво твърдо вещество, реагирало на полеви тест като канабис и 2 бр. хапчета, жълтозелени на цвят с неправилна форма, реагирали на полеви тест като амфетамин.\r\nСпоред прокурора е налице обосновано предположение за това, че Георги Т. е извършил престъплението, в което е обвинен. Представителят на държавното обвинение бе категоричен, че обвиняемият може да се укрие или да извърши друго престъпление.\r\nСъдът прие мотивите на прокурора и задържа под стража Георги Т. Определението на Окръжен съд – Сливен подлежи на обжалване пред Апелативен съд – Бургас.", "date": "2017.10.12", "title": "Сливен: Съдът задържа под стража Георги Т., обвинен в отвличане и изнасилване на жена"}
{"url": "http://www.focus-news.net/news/2017/10/12/2445864/umbal-burgas-organizira-kravodaritelska-aktsiya-v-pomosht-na-rodilka.html", "text": "УМБАЛ-Бургас призовава всеки, който има възможност и желание да помогне за спасяването на родилка, която е в тежко състояние. Жената е родила преждевременно близнаци, като в момента има нужда от кръвопреливане. Лекарите от болницата полагат всички грижи за родилката и бебетата. Това съобщиха от пресцентъра на УМБАЛ-Бургас. Всеки, който дари кръв, ще помогне за по-бързото възстановяване на жената и това ще й даде възможност да прегърне своите деца. \r\nЖелаещите могат да дарят кръв в Отделението по трансфузионна хематология (Кръвния център), от 7,30 до 14,00 часа, на първия етаж на ДКЦ 1. Кръводарителите трябва да са на възраст от 18 до 65 години, да носят личната си карта със себе си, да не са давали кръв в последните 60 календарни дни и да са в добро здравословно състояние.", "date": "2017.10.12", "title": "УМБАЛ-Бургас организира кръводарителска акция в помощ на родилка"}
{"url": "http://www.focus-news.net/news/2017/10/12/2445865/blagoevgrad-obshtina-gotse-delchev-za-poredna-godina-se-vklyuchi-v-initsiativata-menidzhar-za-edin-den.html", "text": "Община Гоце Делчев за поредна година се включи в инициативата „Мениджър за един ден“, която бе проведена в страната. Това съобщиха от пресцентъра на Общината. Девет ученици от НПГ „Димитър Талев“ заеха различни постове в общинската администрация. Единадесетокласниците заеха следните места:\r\n- Екатерина Стаматова – Кмет на общината;\r\n- Йоан – Константин Бойчев – Заместник-кмет;\r\n- Али Скендеров – Заместник-кмет;\r\n- Блага Гивезина – Секретар на общината;\r\n- Мария Пръчкова – Директор на дирекция „Финансово-стопански дейности“;\r\n- Стела Мангалова – Директор на дирекция „Устройство на територията“;\r\n- Мария Андонова – Директор на дирекция „Общинска собственост“;\r\n- Добринка Романска – Директор на дирекция „Екология“;\r\n- Петър Халилов – Директор на дирекция „Младежки дейности“.\r\nВ рамките на два часа, учениците управляваха община Гоце Делчев, а след това споделиха, че са впечатлени от работата и отговорностите. „Не съм предполагала колко много отговорности има и проблеми трябва да решава един кмет – дори само в рамките на няколко часа“, коментира Екатерина Стаматова, която зае позицията на градоначалник.\r\nТъй като инициативата „Мениджър за един ден“ съвпадна с Деня на българската община – 12 октомври, всички деветима ученика получиха подаръци от кмета Владимир Москов и сертификати за своето участие. „Такива инициативи са чудесни и трябва да бъдат по-чести. Но и без тях трябва да сте убедени, че вратите на общината винаги са отворени за вас, за вашите идеи, предложения и проблеми“, подчерта кметът Владимир Москов.", "date": "2017.10.12", "title": "Благоевград: Община Гоце Делчев за поредна година се включи в инициативата „Мениджър за един ден“"}
{"url": "http://www.focus-news.net/news/2017/10/12/2445866/vratsa-narodniyat-predstavitel-krasen-krastev-shte-provede-priemen-den-v-sofronievo.html", "text": "Народният представител от ГЕРБ-Враца Красен Кръстев ще проведе изнесен приемен ден в с. Софрониево, община Мизия, съобщиха от пресцентъра на ПП ГЕРБ. Той е насрочен за 16 октомври (понеделник). Срещата с жителите на населеното място ще се състои в сградата на кметството (ул. ,,Г.Димитров\" № 6) от 10.00 часа.", "date": "2017.10.12", "title": "Враца: Народният представител Красен Кръстев ще проведе приемен ден в Софрониево"}
{"url": "http://www.focus-news.net/news/2017/10/12/2445867/d-r-sibila-marinova-mobal-d-r-stefan-cherkezov-veliko-tarnovo-tselta-na-informatsionnite-kampanii-za-donorstvoto-e-horata-da-razberat-che-to-spasyava-choveshki-zhivoti.html", "text": "Целта на информационните кампании, които се организират за  донорството, е хората да разберат, че то помага и спасява човешки животи, когато за някого няма друга надежда. Това обясни по време на церемонията за връчване на статуетки на близките на донорите във Великотърновска област д-р Сибила Маринова,  областен координатор по донорство и началник на Отделението по анестезиология и интензивно лечение в МОБАЛ „Д-р Стефан Черкезов“-Велико Търново, предаде репортер на Радио „Фокус“ – Велико Търново. Събитието е част от инициативите за отбелязване на Европейската седмица на донорството. От началото на годината в МОБАЛ „Д-р Стефан Черкезов“ са реализирани 7 донорски ситуации. Статуетките „Звездици“, които близките на донорите получиха, са специално изработени по инициатива на Изпълнителна агенция по трансплантации, като израз на най-дълбока благодарност към роднините на починалите, чиято кончина даде шанс за живот на много други. „\r\nТази седмица отбелязваме Европейската седмица на донорството. В България над 1100 души чакат в момента за трансплантации, в Европа – над 60 000. Целта на срещи като тази и на информационните кампании е хората да разберат какво точно правим, какво представляват мозъчната смърт, донорството, трансплантациите. Искаме да се разбере, че   хората спасяват човешки животи когато за някого няма вече надежда. Тогава ние, координаторите по донорство, идваме да отнемем тази надежда на близките, за да я дадем на някой друг, за да може той да живее“, каза още д-р Маринова. Най-трудната част от работата на координаторите по донорство, според нея, е моментът, в който се изправяш срещу близките на някой пациент, за да им обясниш, че техния роднина или приятел повече няма да се върне и да поискаш от тях да бъдат „силни и благородни“ и да дарят неговите органи. Целта на всички кампании е хората да разберат, че подобни теми трябва да се обсъждат със семействата. \r\n„Никой не си мисля, че такива неща ще се случат на него, но те се случват и то не много рядко. И когато този разговор е воден в семейството, ако човек попадне в подобна ситуация, ще може да вземе решение по-лесно, защото ще знае какво е мнението на неговия близък”, допълни д-р Маринова.  Тазгодишното мото на Европейската седмица на донорството е  „Да върнем надеждата на пациентите в листите на чакащи органна трансплантация в Европа!”. То цели да привлече общественото внимание и да предизвика обсъждания по темата.  Координаторите по донорство към великотърновския стационар са д-р Сибила Маринова и д-р Ваня Лъчезарова.\r\nЛуиза ТРАНЧЕВА", "date": "2017.10.12", "title": "Д-р Сибила Маринова, МОБАЛ „Д-р Стефан Черкезов“-Велико Търново: Целта на информационните кампании за донорството е хората да разберат, че то спасява човешки животи"}
{"url": "http://www.focus-news.net/news/2017/10/12/2445868/tass-rusiya-mozhe-da-uvelichi-grupirovkata-si-ot-iskanderi-v-otgovor-na-razpolaganeto-na-amerikanska-diviziya-v-polsha.html", "text": "Русия може да отвърна на разполагането на бронетанкова дивизия на САЩ в Полша, чрез усилването на своята групировка „Искандери“, включително на тези, разположени в Калининградска област. Това заяви представителят на комитета на Държавната дума по отбрана Владимир Шаманов, отговаряйки на съответстващ въпрос на агенция ТАСС.\r\n„Това създава предпоставки, които в бъдеще могат да им позволят да създадат определен плацдарм“, отбеляза Шаманов. Председателят на комитета на Държавната дума по отбрана подчерта, че задължително ще бъдат предприети ответни мерки.\r\nТой потвърди, че такива мерки могат да бъдат разполагането на допълнителни подразделения на Въоръжените сили на Русия на западното направление. „Не само части и подразделения, но и средства за поражение. Например, усилването на групировката от „Искандери“, включително на тази в Калининград“, каза депутатът.\r\n„Това (разполагането на американска дивизия в Полша – бел. ред.) се прави без съгласуване с нас, което е категорично забранено по международните правила“, отбеляза ръководителят на парламентарната комисия по отбрана.\r\nВъзползвайки се от истерията около ученията „Запад-2017“, САЩ разположиха в Полша бронетанкова дивизия, съобщиха от Министерството на отбраната на Русия.\r\nПревод и редакция:", "date": "2017.10.12", "title": "ТАСС: Русия може да увеличи групировката си от „Искандери“ в отговор на разполагането на американска дивизия в Полша"}
{"url": "http://www.focus-news.net/news/2017/10/12/2445869/veliko-tarnovo-uchenitsi-oglaviha-obshtinskiya-savet-v-ramkite-na-kampaniyata-menidzhar-za-edin-den.html", "text": "Ученици от Велико Търново оглавиха Общинския съвет в рамките на кампанията „Мениджър за един ден“, инициирана от неправителствената организация „Джуниър Ачийвмънт“, съобщиха от пресцентъра на Община Велико Търново. Денислава Пламенова, Пламена Петева, Диана Иванова, Маринела Ямакова и Цветелина Станева бяха приети от председателя на местния парламент Венцислав Спирдонов и неговите сътрудници. Те се запознаха с устройството, правомощията и функциите на Общинския съвет и на ръководството и навлязоха в детайли в ежедневната работа.\r\nМладите хора се изявиха като истински председатели на местния парламент. Те сложиха резолюции на материали за октомврийската сесия, работиха с дигиталната система за безхартиено заседание, посетиха залата, в която се обсъждат всички предложения, свързани с развитието на Велико Търново и общината и провежданата местна политика. Учениците изготвиха и прессъобщение относно предстоящата на 26 октомври сесия.\r\nКампанията „Мениджър за един ден“ се провежда за 16-а поредна година. Венцислав Спирдонов посъветва младите хора да бъдат активни в обществото и да не се притесняват да споделят с местната власт своите идеи и виждания. За активното им участие в инициативата той връчи на учениците грамоти и им подари книги.", "date": "2017.10.12", "title": "Велико Търново: Ученици оглавиха Общинския съвет в рамките на кампанията „Мениджър за един ден“"}
{"url": "http://www.focus-news.net/news/2017/10/12/2445870/ministar-biser-petkov-obeshtanata-indeksatsiya-na-pensiite-s-24-ot-1-vi-yuli-ne-sa-poluchili-4900-dushi.html", "text": "4900 пенсионери не са получили обещаната индексация от 2,4% от 1-ви юли. Това стана ясно от думите на социалния министър Бисер Петков, предаде БНР. Това са пенсии, отпуснати преди 2006 г., а причината това да се случи е новият механизъм за преизчисляване. Компенсация за тях не се предвижда, защото няма законово основание.\r\nДогодина държавата ще заложи задължителна индексация на всички пенсии с 3,8 на сто, за да няма ощетени, каза Бисер Петков.\r\n\"Докато този механизъм се прилага, а неговата продължителност не е ясна – записано е, че се прилага, докато тежестта на година осигурителен стаж достигне 1,5 на сто, а сега е 1,126 – разчетите са, че това е за около 10 години, този запис ще го има в Кодекса за социално осигуряване и той няма да допусне да има пенсии, които да нарастват с различен процент\".", "date": "2017.10.12", "title": "Министър Бисер Петков: Обещаната индексация на пенсиите с 2,4% от 1-ви юли не са получили 4900 души"}
{"url": "http://www.focus-news.net/news/2017/10/12/2445871/sliven-4000-hilyadi-podpisa-s-iskane-za-namalyavane-na-danak-sgradi-sa-vneseni-v-obshtinskiya-savet.html", "text": "Подписка за намаляване на данък сгради бе внесена днес при председателя на Общински съвет  – Сливен. Организаторите на инициативата искат годишният размер на данъка да е 2,2 на хиляда върху данъчната оценка. Подписи са събирани в продължение на 5 месеца, съобщи пред Радио „Фокус“ – Сливен представителят на инициаторите на подписката Доброслав Иванов. Близо 4 000 са събраните подписи с искане за намаляване на данъчната тежест. \r\nИванов обясни, че заради сериозните притеснения на гражданите да вписват своя ЕГН, не са се събрали необходимия брой подписи, които да направят свикването на нарочна сесия, посветена на размера на данъците, задължително. Въпреки това, инициаторите на подписката настояват Общинският съвет да вземе предвид исканията им. Освен това те считат, че данъците могат да бъдат намалени предвид факта, че Общината вече е изплатила всички банкови задължения, заварени в началото на настоящия мандат на общинското ръководство. Организатори за събирането на подписи са  местната структура на НФСБ и Гражданско Обединение за Сливен.\r\nЛюдмила ЙОРГОВА", "date": "2017.10.12", "title": "Сливен: 4000 хиляди подписа с искане за намаляване на данък сгради са внесени в Общинския съвет"}
{"url": "http://www.focus-news.net/news/2017/10/12/2445872/d-r-kostadin-koev-kmet-na-velingrad-samo-obedineni-ot-obshtata-kauza-mozhem-da-prevarnem-obshtinata-v-po-krasivo-moderno-i-uyutno-myasto-za-zhiveene.html", "text": "Кметът на Велинград д-р Костадин Коев изпрати поздравителен адрес до общинските служители и представителите на Общинския съвет по повод 12 октомври – Денят на българската община, съобщи за Радио „Фокус“ – Пазарджик Бояна Кирилова от пресцентъра на Община Велинград. В празничното си обръщение той каза, че вярва, че заедно могат да се решават  проблемите и да се работи за подобряването условията на живот в общината, като се оправдават очакванията на нейните жители за по-добър и по-достоен живот. \r\n„Само обединени от общата кауза можем да превърнем община Велинград в по-красиво, модерно и уютно място за живеене. На всички бивши, настоящи и бъдещи общински съветници, кметове, служители на Община Велинград желая здраве, разум и много енергия за постигане на по-добро обществено развитие. Нека заедно обогатим съдържанието и възможностите на местните органи за управление. Благодаря за Вашия за професионализъм и колегиалност. За усилията, които ежедневно полагате да съхраните авторитета на нашата община, да запазите нейните традиции, да изпълнявате поетите ангажименти“, каза в обръщението си д-р Коев. Той пожела здраве, много ентусиазъм и упоритост в нелеката задача за превръщането на община Велинград в просперираща община на европейско ниво.\r\nАлбена ЖИЛЕКОВА", "date": "2017.10.12", "title": "Д-р Костадин Коев, кмет на Велинград: Само обединени от общата кауза можем да превърнем общината в по-красиво, модерно и уютно място за живеене"}
{"url": "http://www.focus-news.net/news/2017/10/12/2445873/plovdiv-golyamo-kolichestvo-parashuti-tip-letyashto-krilo-ochakva-68-ma-brigada-spetsialni-sili.html", "text": "Голямо количество парашути тип „летящо крило” очаква 68-ма бригада „Специални сили” в Пловдив в началото на следващата година. Това съобщи на пресконференция бригаден генерал Явор Матеев, командир на 68-ма бригада „Специални сили”, предаде репортер на Радио „Фокус” – Пловдив. „Точният брой не искам да уточнявам, но ще кажа само, че парашутите ще са в пъти повече от тези, които имаме в момента”, каза Явор Матеев. Очаква се те да пристигнат през февруари или през март. Матеев добави, че се очаква още да бъде реализиран и един много голям проект, също в началото на следващата година, който ще доведе до големи способности в бригадата, каквито досега не е имало. „Програмата е свързана не само с получаване на сериозно снаряжение, което е за милиони, но и с обучение на личния състав, за което са предвидени значителни средства”, каза Матеев. Обучението ще започне в началото на годината, а след лятото на следващата година ще започне и получаването на техниката. „Тези неща се движат и ще се реализират”, каза Матеев. \"За следващата година със сигурност Специалните сили ще имат много по-добър бюджет\", каза още Матеев и добави, че обещанието за подновяване на материалната база в Црънча е в сила. Проектът ще бъде реализиран тази година.\r\nЦветана ТОНЧЕВА", "date": "2017.10.12", "title": "Пловдив: Голямо количество парашути тип „летящо крило” очаква 68-ма бригада „Специални сили”"}
{"url": "http://www.focus-news.net/news/2017/10/12/2445874/veliko-tarnovo-v-grada-be-predstaven-kasometrazhen-film-posveten-na-donorstvoto-na-organi.html", "text": "Късометражен филм, посветен на донорството на органи, бе представен във Велико Търново. Режисьор на лентата е Христо Порязов, а създаването й е свързано с Европейската седмица на донорството и трансплантациите, която през тази година отбелязваме от 9-ти до 15-ти октомври. Лентата „Това е твоето бебе“ бе представена по време на връчването на статуетките на близките на донорите от Велико Търново от началото на годината, предаде репортер на Радио „Фокус“ – Велико Търново. С тази инициатива МОБАЛ „Д-р Стефан Черкезов“ показва на жителите на града значението и ползите от благородния акт. „Това е твоето бебе“ е късометражен филм, посветен на донорството на органи. Сценарият е вдъхновен от действителен случай. Режисьорът разказва, че е бил провокиран от страстта си да „запечатва човешки истории“, след като случайно е попаднал на репортаж по американска телевизия. В него се е разказвало именно за конкретна донорска ситуация. Лентата е наградена за  „Най-добър сценарии” на фестивал в Косово. Тя има приз и от Европейския филмов фестивал „Мейнстрийм и ъндърграунд“ в Москва.\r\nЛуиза ТРАНЧЕВА", "date": "2017.10.12", "title": "Велико Търново: В града бе представен късометражен филм, посветен на донорството на органи"}
{"url": "http://www.focus-news.net/news/2017/10/12/2445875/washington-examiner-sasht-obyaviha-che-shte-se-otteglyat-ot-yunesko-zaradi-anti-izraelski-pristrastiya.html", "text": "От Белия Дом заявиха, че САЩ ще се оттеглят от ЮНЕСКО заради „анти-израелски пристрастия“ на образователната и научна организация, пише американското издание Washington Examiner.\r\nГоворителят на Държавния департамент Хедър Науърт каза, че САЩ ще напуснат организациите на Обединените нации за образование, наука и култура до края на тази година.\r\n„Това не беше лесно решение, то отразява опасенията на САЩ относно нарастващите изоставания в ЮНЕСКО, нуждата от фундаментална реформа в организацията и продължаващите анти-израелски пристрастия в организацията“, заяви Науърт.\r\nОт Държавния департамент казаха, че планират да „останат ангажирани“ с организацията, но като наблюдател.\r\nТова не е първият случай, в който САЩ напускат ЮНЕСКО. Бившият президент Роналд Рейгън извади Съединените щати от организацията през 1984 година, а Джордж У. Буш отново се присъедини към културната организация през 2002 година.\r\nПревод и редакция:", "date": "2017.10.12", "title": "Washington Examiner: САЩ обявиха, че ще се оттеглят от ЮНЕСКО заради „анти-израелски пристрастия“"}
{"url": "http://www.focus-news.net/news/2017/10/12/2445876/komisiyata-po-otbrana-othvarli-vetoto-na-prezidenta-rumen-radev-varhu-zakona-za-otbranata-i-vaorazhenite-sili-i-prie-promenite-povtorno.html", "text": "Комисията по отбрана прие повторно промените в Закона за отбраната и въоръжените сили с 12 гласа „за“, 7 „против“, предаде репортер на Агенция „Фокус“. Така комисията отхвърли ветото, което президентът Румен Радев наложи върху промените в закона. „Против“ гласуваха само депутатите от БСП. \r\nГен. Константин Попов призова в дебата по указа да се коментират мотивите, а не личностите, за да не се превръщат народните представители в защитници или противници на президента. Той обясни, че Народното събрание отговаря за бюджета и е естествено, че трябва да знае кой отговаря за разходването на средствата и превръщането им в способности. „Няма нищо лошо висшият офицерски състав да дойде в Комисията по отбрана и да представи визията си. Не става въпрос да ги изпитваме какво са направили, а да дойде този човек да представи визията си, за да знаем народните представители какво ще се прави“, посочи ген. Попов. \r\nНародният представител Кольо Милев от БСП заяви, че представянето в комисията на удостоените с висши офицерски звания не е необходимо. „Да не подценяваме генералите, да ги викаме тук, за да се представят като ученици“, коментира той. \r\nДепутатът от ГЕРБ вицеадмирал Пламен Манушев заяви, че представянето в комисията е важно за генерала, а за комисията е важно генералът да бъде представен, защото това защитава авторитета ѝ. \r\nВладимир Тошев от ГЕРБ посочи: „Срещата в комисията няма да повлияе на удостояването на генерала, няма да повлияе върху това, което прави или върху това дали ще бъде генерал или не“. Таско Ерменков от БСП попита: „Как си го представяте- министърът на отбраната влиза и след него в редичка вървят генералите, за да ги представи? После казва „ходом марш“ - абсудно е“. В отговор вицеадмирал Манушев заяви: „Това, което казвате е обида към българските генерали, ще изляза от залата“. „Нищо лошо няма в това изслушване в комисията. Нека генералите да се срещнат с комисията, за да знаят, че това е пътят напред, да не драматизираме“, коментира ген. Симеон Симеонов от ДПС. „Фокус“ припомня: На 9 октомври държавният глава Румен Радев върна за ново обсъждане промените в Закона за отбраната и въоръжените сили, приети от Народното събрание на 27 септември. С окончателните промени в закона парламентът въведе изисквания при назначаването на постоянен секретар на отбраната. На този пост се назначава държавен служител с професионален опит не по-малко от 8 години и 4-ти старши ранг. Друго изискване е да е изпълнявал ръководна длъжност в държавна администрация не по-малко от 3 години, от които не по-малко от 1 година в Министерството на отбраната. Според Румен Радев с промените се въвеждат нови, завишени и кумулативно приложими изисквания за заемане на длъжността. Президентът счита, че новата редакция няма да преодолее съществуващите неясноти и непълноти в действащата законова уредба и създава условия за дискриминация спрямо редица категории лица. Новите изисквания не са гаранция за по-висок професионализъм.\r\nДепутатите приеха министърът на отбраната да представя в Комисията по отбрана удостоените с висши офицерски звания след издадения указ от президента. Според Румен Радев законът не дава отговор на въпроса дали при всяко удостояване с висше офицерско звание на един и същи офицер следва да се прави такова представяне. Държавният глава коментира, че неясната разпоредба крие риск от политизиране на висшия команден състав на Въоръжените сили. \r\nБиляна ИВАНОВА", "date": "2017.10.12", "title": "Комисията по отбрана отхвърли ветото на президента Румен Радев върху Закона за отбраната и въоръжените сили и прие промените повторно"}
{"url": "http://www.focus-news.net/news/2017/10/12/2445877/plovdiv-v-asenovgrad-se-provede-publichno-obsazhdane-za-otcheta-na-byudzheta-za-2016-godina.html", "text": "В сградата на Община Асеновград се провело публично обсъждане за отчета на бюджета за 2016 година. Това съобщиха за Радио „Фокус“ – Пловдив от отдел „Връзки с обществеността“ на Общината. В присъствието на кмета д-р Емил Караиванов и председателят на Общинския съвет д-р Светозар Шуманов, е бил представен доклад за изпълнението на бюджета и сметките за средства от Европейския съюз от заместник-кмета по финансите Тамер Бейсимов. В него подробно са обяснени приходната и разходната част за 2016 година.\r\nРазмерът на постъпилите приходи по бюджета на Общината е 15 320 085 лв. местни приходи и 18 499 994 лв. делегирани от държавата дейности или общо 33 820 079 лв. В тази част на бюджета бяха представени приходните и разходните стойности по функциите „Общи държавни услуги”, „Отбрана и сигурност”, „Образование”, „Социално осигуряване и грижи”, „Жилищно строителство, благоустройство, комунално стопанство и опазване на околната среда”, „Почивно дело и култура” и „Икономически дейности и услуги”. Капиталовите разходи по всичките функции за 2016 година са в размер на 6 921 563 лв.\r\nВ частта за изпълнението на средствата от Европейския съюз за 2016 година данните са били представени по оперативни програми – ОП „Развитие на човешките ресурси” – 832 179 лв. , ОП „Регионално развитие” – 85 800 лв., ОП „Региони в растеж” – 383 лв. За 2016 година по проекта за рехабилитация на канализационната и водоснабдителна мрежа на Асеновград са разходвани 13 305 357 лв. Отчетът на бюджета е приет и заверен без забележки от Сметна палата.\r\nТони МИХАЙЛОВ", "date": "2017.10.12", "title": "Пловдив: В Асеновград се проведе публично обсъждане за отчета на бюджета за 2016 година"}
{"url": "http://www.focus-news.net/news/2017/10/12/2445878/ministar-tsetska-tsacheva-kam-pravosadniya-ministar-na-lyuksemburg-shte-tarsim-shiroka-podkrepa-ot-darzhavite-chlenki-za-prioritetite-na-balgarskoto-predsedatelstvo.html", "text": "Ще търсим добрия баланс между приоритетите на нашето председателство и общия интерес на Европейския съюз, като се стремим да получим подкрепата на възможно най-широк кръг държави членки, с оглед изпълнението на приоритетите в областта на правосъдието. Това заяви министърът на правосъдието Цецка Цачева на колегата си от Люксембург Феликс Браз, съобщиха от пресцентъра на министерството.\r\nДвамата правосъдни министри се срещнаха днес след заседанието на Съвета по правосъдие и вътрешни работи в Люксембург, на което официално бе приет Регламентът за създаване на Службата на Европейския прокурор.\r\nМинистър Цачева обсъди приоритетите на Министерството на правосъдието (МП) в рамките на Българското председателството с министъра на правосъдието на Люксембург, като изтъкна предприемането на необходимите действия, свързани с институционализирането и функционирането на Службата на Европейския прокурор.\r\nТя информира колегата си, че по същата тема на 26-27 март 2018 г. МП предвижда домакинството на конференция и отправи покана към Браз да бъде лектор по една от темите. \r\nОт своя страна министър Браз отбеляза, че България може да разчита на абсолютната подкрепа на Люксембург, не само по темата за Европейската прокуратура. Той призова Българското председателство да работи за възможно най-бързото функциониране на Службата. С удоволствие бе приета и поканата за участие в конференцията през март в София.\r\nМинистър Цачева получи подкрепа и за предвидената в рамките на председателството конференция в областта на електронното правосъдие и електронните доказателства.", "date": "2017.10.12", "title": "Министър Цецка Цачева към правосъдния министър на Люксембург: Ще търсим широка подкрепа от държавите-членки за приоритетите на Българското председателство"}
{"url": "http://www.focus-news.net/news/2017/10/12/2445879/afp-donald-tramp-privetstva-osvobozhdavaneto-na-amerikansko-kanadska-dvoyka-ot-plen-pri-talibanite.html", "text": "Президентът на САЩ Доналд Тръмп обяви, че САЩ и Пакистан са се споразумяли за освобождаването на американка, канадския ѝ съпруг и трите им деца от плен при талибаните, предава AFP.\r\nАмериканският държавен глава идентифицира отвлечената двойка като Кейтлан Колман и Джошуа Бойл и каза, че тяхното освобождаване е „позитивен момент“ в отношенията на САЩ и Пакистан.\r\n„Колман е родила трите деца на двойката, докато те са били в плен“, заяви Тръмп. „Днес те са свободни“.\r\nПревод и редакция:", "date": "2017.10.12", "title": "AFP: Доналд Тръмп приветства освобождаването на американско-канадска двойка от плен при талибаните"}
{"url": "http://www.focus-news.net/news/2017/10/12/2445880/stara-zagora-obshtina-kazanlak-nagradi-reporter-na-fokus-za-nay-obektivno-otrazyavane-na-obshtinata.html", "text": "11 служители на Община Казанлък бяха отличени за своята работа със сертификат и книга по повод Деня на българската община, които им бяха връчени от кмета Галина Стоянова по време на официална церемония, предаде кореспондент на Радио „Фокус“. Кметът на Казанлък благодари на общинските служители, че устояват на трудностите и предизвикателствата и вършат работата си с радост. “Вие правите добро и имате мисия – да правим Казанлък добрия град, хората в него да се обичат и той да се въздига“, каза кметът.\r\n7 даровити деца в сферата на изкуството, културата и спорта получиха годишна стипендия в размер на 1560 лв., която им беше връчена от председателя на Общинския съвет в Казанлък Николай Златанов.\r\nЗа първа година Община Казанлък присъди и награди за обективно медийно отразяване и обективен журналист, като наградените са определени в резултат на проведена анкета сред 1000 души – общински служители и жители на Казанлък. Награда за „Обективно отразяване на Общината“ за медия беше присъдена на един от местните сайтове в Казанлък, а за журналист – на репортера на Информационна агенция и Радио „Фокус“ Славяна Гайдарова. \r\nП време на тържеството по повод Деня на българската община стана известен и кметът на месец септември в категорията „Образование и култура - съвместна работа с училище, детска градина, читалище“ – кметът на село Копринка Стойчо Василев.\r\nВ края на церемонията бе прожектиран и филмът на вокалиста на „Юрая Хийп“ Джон Лоутън за Долината на розите и тракийските царе.", "date": "2017.10.12", "title": "Стара Загора: Община Казанлък награди репортер на „Фокус“ за най-обективно отразяване на Общината"}
{"url": "http://www.focus-news.net/news/2017/10/12/2445881/dots-d-r-gergana-aleksieva-nastoyashtata-kriza-v-ispaniya-ne-zaplashva-da-se-prevarne-v-evropeyska.html", "text": "Категорично не споделям възгледа, че настоящата криза в Испания може да се превърне в европейска. Това заяви доц. д-р Гергана Алексиева, университетски преподавател от катедра „Нова и съвременна история“ на Софийски университет „Св. Климент Охридски“, в интервю за Радио „Фокус“.\r\n„Кризата е вътрешнополитическа, реално съществуваща от доста време, тя върви на приливи и отливи. И всъщност може да се изрази по следния начин – докъде трябва да стига властта на държавата и откъде да започва управлението на автономните общности? За какво потискане на каталунско малцинство говорим, при положение, че все пак районът има самоуправление, хората могат да говорят свободно на собствения си език, да получават образование на него. Член 148 от Основния закон изброява 22 правомощия на автономните общности. Всички те са възприети от Каталуния. Тя възприема всичко, което й се предлага от законова гледна точка“.\r\nТереза ГЕРОВА.", "date": "2017.10.12", "title": "Доц. д-р Гергана Алексиева: Настоящата криза в Испания не заплашва да се превърне в европейска"}
{"url": "http://www.focus-news.net/news/2017/10/12/2445882/nikolay-melemov-kmet-na-smolyan-v-obshtinskiya-savet-prodalzhava-da-se-glasuva-napuk-bez-da-ima-realni-motivi-za-tova.html", "text": "Жалко е, че на сесии на Общинския съвет продължава да се гласува напук, без да има реални мотиви за това. Това каза за Радио „Фокус” – Смолян Николай Мелемов, кмет на Община Смолян. На последната сесия отново една от отхвърлените точки беше и тази за отдаването под наем на паркинга до пистите на „Студенец” в к.к. Пампорово. По думите му курортът се развива, а няма много възможности за формиране на друг паркинг. „Това е тъжното и е много показателно, че нещата се правят по-скоро напук, а не с мисъл какво можем да развием в общината и как да облекчаваме туристите и нашите съграждани, които го ползват”, каза Мелемов. Според него предложената цена за конкурса също е висока и ако се явяват кандидати е добре, ако не се явят – ще се намали, но е жалко, че така се отхвърлят една цена без мотив. „Цената, която някой е готов да плати, е реалната. Така че и това може да се пробва само с един конкурс, но за съжаление всичко се прави напук”, посочи кметът Николай Мелемов.\r\nДаниела БОЙКОВА", "date": "2017.10.12", "title": "Николай Мелемов, кмет на Смолян: В Общинския съвет продължава да се гласува напук, без да има реални мотиви за това"}
{"url": "http://www.focus-news.net/news/2017/10/12/2445883/ria-novosti-rimskiyat-papa-smyata-che-zad-konflikta-v-ukrayna-stoi-dyavolat.html", "text": "Предстоятелят на украинската гръко-католическа (униатска) църква Светослав Шевчук заяви, че римският Папа смята, че зад конфликтите в Близкия Изток и Украйна стои дяволът. Шевчук е присъствал на среща на понтифика с патриарси и върховни архиепископи на източно-християнските църкви, предава РИА Новости.\r\n„След кратко приветствие, всички архиепископи и патриарси са успели да изразят пред папата съображения от името на своите народи. Аз също  успях да се изкажа и да предам някои послания от Украйна и да му благодаря за това, че той действително е световен посланик“, каза Шевчук.\r\n„В края, когато папата изказа накратко впечатленията си от срещата, той каза: „Удивен съм, че всички вие, всичките ваши църкви, в момента страдат от войните: в Близкия Изток, но и в Украйхна. Всички вие сте пастири на страдащи хора“. След това той е казал: „Но знаете ли кой причинява войните, страданията и разрушенията? Това е дявола. И какъв трябва да е нашия отговор? Молитва и предаване на Словата Божии“, каза предстоятелят на УГКЦ в ефира на Radio Vaticana.\r\nПревод и редакция:", "date": "2017.10.12", "title": "РИА Новости: Римският Папа смята, че зад конфликта в Украйна стои дяволът"}
{"url": "http://www.focus-news.net/news/2017/10/12/2445884/dobrich-uslovno-nakazanie-poluchi-upravitel-na-firma-za-ukrivane-na-danatsi.html", "text": "Условно наказание от 1 година и 6 месеца „лишаване от свобода“ с 3-годишен изпитателен срок е наложил Окръжен съд - Добрич (ДОС) на управител на фирма, укрил данъчни задължения, съобщиха от пресцентъра на Окръжен съд - Добрич. Подсъдимият Митат Х. от село Бобовец, община Балчик, е признат за виновен в това, че през периода от 31 юли 201З г. до 31 юли 2014 г. в Добрич, при условията на продължавано престъпление, в качеството си на управител на Еднолично дружество с ограничена отговорност (ЕООД), е избегнал установяването и плащането на данъчни задължения в особено големи размери - 32 500 лева. Мъжът е ръководил дружество със седалище и адрес на управление село Бобовец, което разполагало с безсрочна Лицензия за търговска дейност с отпадъци от черни и цветни метали и което от юли 2013г. имало разрешение за изваждане на останките от 3 потънали кораба. По делото е установено, че през 2013 и 2014г. управителят Митат Х. е получил в брой от касата на дружеството съответно 400 000 и 250 000 лв., но не платил дължимия данък върху получените суми. В срок до 31 юли на двете години 40-годишният мъж е следвало да подаде декларации и да внесе данък от 20 000 лв. и от 12 500лв., което не направил и така нарушил разпоредби от Закона за данъците върху доходите на физически лица. Пред съдебния състав 40-годишният мъж е признал вината си и всички факти, изложени в обвинителния акт. В последната си дума в съдебната зала той е заявил, че съжалява за стореното и че не е искал да ощети бюджета. След като е преценил, че подсъдимият е извършил престъплението при наличието на многобройни смекчаващи вината обстоятелства – неговото самопризнание, чистото му съдебно минало и добрите характеристични данни, Окръжният съд му е наложил наказание под определения в закона минимален размер за подобни деяния. Мъжът е осъден да плати на държавата дължимите данъци в размер на 32500 лева и лихвите върху тях. Постановеният съдебен акт подлежи на обжалване в 15-дневен срок.", "date": "2017.10.12", "title": "Добрич: Условно наказание получи управител на фирма за укриване на данъци"}
{"url": "http://www.focus-news.net/news/2017/10/12/2445885/dots-d-r-gergana-aleksieva-prizrakat-na-eta-vse-oshte-e-v-publichnoto-prostranstvo-i-pomaga-za-postiganeto-na-nyakoi-kauzi-na-baskite.html", "text": "Когато става въпрос за различните правомощия на Каталуния и Страната на баските, не бива да се забравя, че призракът на ЕТА все още е в публичното пространство и помага за постигането на някои каузи на баските. Това заяви доц. д-р Гергана Алексиева, университетски преподавател от катедра „Нова и съвременна история“  на Софийски университет „Св. Климент Охридски“ в интервю за Радио „Фокус“.\r\nКоментирайки различните правомощия на Каталуния и Страната на баските, доц. д-р Гергана Алексиева припомни: „Исторически двете автономни общности са имали различни права, говоря дори за епохата на Средновековието, и съответно са си завоювали различни правомощия в съвремието. Не бива да се забравя, че ЕТА е баска терористична организация, която действа доста дълъг период от време в Испания, прави много атентати и нейният призрак все още стои в публичното пространство и помага за постигане на някои каузи“. \r\nТереза ГЕРОВА.", "date": "2017.10.12", "title": "Доц. д-р Гергана Алексиева: Призракът на ЕТА все още е в публичното пространство и помага за постигането на някои каузи на баските"}
{"url": "http://www.focus-news.net/news/2017/10/12/2445886/koloniya-rozovo-flamingo-e-zabelyazana-kray-yaz-studen-kladenets-i-pri-burgaskoto-ezero.html", "text": "Колония розово фламинго е забелязана край яз. „Студен кладенец” край Кърджали и при Бургаското езеро. Това каза в интервю за Агенция „Фокус” д-р Христо Христов от фондация „По-диви Родопи”. „Колонията розово фламинго бе забелязана в началото на октомври. Край язовира се бяха настанили най-много 53 птици. Те останаха там до вчера. И тъй като днес се покачи нивото на язовира, ятото се е преместило другаде. Колеги от Бургас казаха, че тази сутрин в Бургаските езера са се появили подобен брой птици”, обясни д-р Христов. Именно поради броя на птиците се предполага, че става въпрос за едно и също ято розово фламинго. Предполага се, че след като нивото на язовир „Студен кладенец” се понижи нивото, птиците отново ще се завърнат.\r\nПо думите му язовирът разполага с достатъчно храна за розовото фламинго, затова те предпочитат тук да прекарат периода си преди размножаването. „Те обитават плитчини, където намират в тинята и водата средни ракообразни и водна бълха“, обясни д-р Христов.  „Яз. „Студен кладенец” обаче не предоставя възможност за свиване на гнезда, затова фламингото не остава тук пред размножителния период. Вероятно оттук им минава миграционният маршрут и спират за почивка. Но пък миналата година през зимата наблюдавахме група, която остана до пролетта, когато започва размножителният им период”, каза още д-р Христо Христов.\r\nИнна ПЕЙЧЕВА", "date": "2017.10.12", "title": "Колония розово фламинго е забелязана край яз. „Студен кладенец” и при Бургаското езеро"}
{"url": "http://www.focus-news.net/news/2017/10/12/2445887/aktsenti-v-sutreshniya-blok-dobro-utro-balgariya-na-radio-fokus-na-13-oktomvri.html", "text": "Какъв ще бъде изходът от каталонската криза и може ли Барселона да си позволи икономически отделянето от Испания? Очаквайте с коментар доц. Гергана Алексиева от Катедра „Нова и съвременна история“ на Софийски университет „Св. Климент Охридски“. \r\nДПС отправи ултиматум към управляващите – или оставката на вицепремиера Валери Симеонов, или на целия кабинет. Възможно ли е България да остане без правителство в навечерието на европредседателството? Темата ще коментираме в минутите след 08.00 часа. \r\nЗащо смятаме петък 13-ти за фатален ден и от къде идват суеверията, свързани с тази дата? Това ще попитаме нумеролога Ели Маринова. \r\nСлед 09.00 часа ще ви разкрием тайните в изработката на антични мозайки. За детската музейната работилница в Регионалния исторически музей в Кюстендил ще ни разкаже Венцеслав Илчев от Радио „Фокус“-Кюстендил. \r\nДвудневен фестивал, посветен на бита и нравите на Средновековието предстои в крепостта Туида край Сливен през уикенда. Подробностите ще научим от колегата Людмила Йоргова. \r\nТези и още теми - в „Добро утро, България“ по Радио „Фокус“ от 6.00 до 10.00, с водещ Евелин Цанева.", "date": "2017.10.12", "title": "Акценти в сутрешния блок „Добро утро, България“ на Радио „Фокус“ на 13 октомври"}
{"url": "http://www.focus-news.net/news/2017/10/12/2445888/brig-gen-yavor-mateev-kato-komandir-na-spetsialnite-sili-shte-se-borya-nashite-kadri-da-se-podbirat-izmezhdu-nay-dobrite-ot-strukturite-na-vaorazhenite-sili.html", "text": "Кадрите на служба в „Специалните сили” трябва да се подбират измежду най-добрите от структурите на въоръжените сили в България. Това каза на пресконференция бригаден генерал Явор Матеев, командир на 68-ма бригада „Специални сили”, предаде репортер на Радио „Фокус” – Пловдив. Бриг. ген. Матеев посочи, че този ред е установен в повечето държави от НАТО и в световен мащаб. „Бих дал за пример Румъния, която постоянно сравняват с нас, където приемът в специалните сили задължително става измежду действащите военнослужещи, а не от цивилни лица”, каза той. Според него в тези части трябва да служат най-добрите, с минимум 1-2 години служба в армията.\r\nОколо 45 са новоприетите военнослужещи тази година в 68-ма бригада, увеличен е сержантският състав. Миналия месец са сключени договори с тях и те са вече на служба. Миналата година са били приети още 30 души. „Броят на новоприетите никак не е малък, като се има предвид, че от 2007 година досега в бригадата е нямало никакъв прием”, каза бриг. ген. Матеев. Има и напуснали, като броят им е малък. Според командира на 68-ма бригада този процес е нормален в армията, като се има предвид финансовите особености на военнослужещите. Напускат предимно хора с дългогодишен опит, които са намерили по-добра реализация навън.\r\nЦветана ТОНЧЕВА", "date": "2017.10.12", "title": "Бриг. ген. Явор Матеев: Като командир на „Специалните сили” ще се боря нашите кадри да се подбират измежду най-добрите от структурите на въоръжените сили"}
{"url": "http://www.focus-news.net/news/2017/10/12/2445889/blagoevgrad-v-petrich-tarzhestveno-beshe-otbelyazan-denyat-na-balgarskata-obshtina.html", "text": "В Петрич тържествено беше отбелязан Денят на българската община. Това съобщиха от пресцентъра на Община Петрич. Тази година проявите се организираха съвместно от Областна администрация Благоевград и Общинска администрация Петрич с акцент – комуникационни инициативи и приоритети на България в бъдещото председателство на Съвета на Европа. Официалната част в хода на която бяха направени три презентации премина под надслов „Българската община - европейски мост към бъдещето”. Заседателната зала на Община Петрич събра представители на различни съсловия, гимназисти, кметове на населени места и общински съветници за отбелязването на Деня на българската община. Срещата официално откри заместник кмета по „Хуманитарни дейности” Илияна Попова, откроявайки ролята на Общината като административна единица за развитието на регионите в страната. \r\nОбластният управител Бисер Михайлов детайлно сведе до знанието на присъстващите приоритетите на България свързани с бъдещото председателство на Съвета на Европейския съюз. Бисер Михайлов обърна сериозно внимание също на ползите от членството на страната в европейското семейство вече 10 години, натрупания опит и новите предизвикателства. Експертът по европейски програми и проекти на Община Петрич Зорница Авгинова представи мултимедийна презентация на тема „10 години в Европейски съюз – възможности и предизвикателства за община Петрич”, в която бяха отчетени успешно изпълнените проекти по европейски програми до момента от Община Петрич, които основно са променили градската среда и образователната инфраструктура. \r\nГиманзистката Станислава Стефанова от ПГ „Пейо Яворов” представи презентация на тема „Какво дава Европейският съюз на младежта”. Също за Деня на българската община на градския площад в Петрич се организира експозиция на открито на картини на местни художници , кулинарна изложба на традиционни за този край ястия, дегустация на вино и месни продукти произвеждани в общината. Всичко обединено под мотото „Петрич – единство на традиция и модерност в Европейското семейство”. За празника днес на сцената се изявиха също младежки групи и състави.", "date": "2017.10.12", "title": "Благоевград: В Петрич тържествено беше отбелязан Денят на българската община"}
{"url": "http://www.focus-news.net/news/2017/10/12/2445890/pazardzhik-blagotvoritelen-bazar-za-nabirane-na-sredstva-za-bezdomni-zhivotni-shte-se-provede-v-grada.html", "text": "Благотворителен базар за набиране на средства за бездомни животни ще се проведе в града, съобщи за Радио „Фокус“ – Пазарджик Галина Банкова-Медарова от организаторите на проявата. Базарът ще се състои в района на старата автогара в Пазарджик в заведението под Бялата къща. Събраните средства ще бъдат използвани за лечение и кастриране на бездомните животни. Началото на събитието ще бъде дадено на 15 октомври, неделя, в 09.00 часа и ще продължи до 16.00 часа. Приканват се всички, които са загрижени за съдбата на безпризорните животни и имат възможност да помогнат, да присъстват и да дадат своя принос към благородната кауза. Тези, които нямат възможност да дойдат на базара лично, могат да дарят средства чрез сметката в Общинска банка, BIC:SOMBBGSF IBAN:BG49 SOMB 9130 1043 2013 01 и PayPal:annnet@abv.bg. Благотворителният базар е иницииран от Фейсбук групата PAW-Pazardjik Animal Welfare.\r\nАлбена ЖИЛЕКОВА", "date": "2017.10.12", "title": "Пазарджик: Благотворителен базар за набиране на средства за бездомни животни ще се проведе в града"}
{"url": "http://www.focus-news.net/news/2017/10/12/2445891/veliko-tarnovo-dva-tsentara-za-palnoletni-litsa-s-dementsiya-byaha-otkriti-v-selo-ovcha-mogila.html", "text": "Два центъра за пълнолетни лица с деменция бяха открити в село Овча могила, съобщиха от пресцентъра на Община Свищов. На церемонията присъстваха кметът Генчо Генчев, заедно със зам.-кмета Анелия Димитрова и кметът на село Овча могила Нели Великова. На откриването бяха още директорът на двата центъра за настаняване от семеен тип за пълнолатни лица с деменция Данчо Кръстев, ръководителят на общинска служба „Социални дейности“ Анелия Димитрова и представителите на всички социални центрове и услуги на територията на община Свищов. След като тържествено бе прерязана лентата, по стара българска традиция гостите се почерпиха със вкусна погача, а малчуганите от местната детска градина поздравиха потребителите на социалната услуга и гостите с  богата фолклорна програма. Приветствено слово произнесе директорът на домовете за пълнолетни лица с деменция Данчо Кръстев, който благодари на общинското ръководство за подкрепата и сериозната работа при реализацията на тази социална дейност. Той подчерта, че всички специалисти, които са работили в закрито вече СУПЦ – Овча могила, са били преназначени в новите социални центрове и благодари на кмета за това, че е изпълнил обещанието си и хората не са останали без работа.\r\nКметът на общината Генчо Генчев, каза че е изключително радостен, тъй като за период от година и половина в село Овча могила са прерязва поредната лента, с която се открива нов обект, а съвсем скоро предстои откриването и на обновената сграда на основното училище в селото. Той пожела успешна работа на целия персонал, здраве, много търпение и внимание, с които да обгрижват потребителите в центровете от семеен тип.\r\nКапацитетите на двата центъра са по 15 лица с деменция и на този етап са запълнени на 100%. Те имат за цел да осигурят качество на живот, което гарантира пълноценно физическо, емоционално и познавателно развитие и социално включване на всяко лице в естествената за него среда, чрез осигуряване на индивидуална грижа и подкрепа.\r\nСградата, в която се помещават двата центъра, е реновирана и с достъпна за хора с увреждания, чрез изградена рампа. За удобството и уюта на домуващите, двата центъра разполагат с 16 спални с по две  легла, всяка от които със собствен санитарен възел.  Всеки потребител разполага с легло, нощно шкафче, част от гардероб, два спални комплекта; дневна за почивка; столова; градина за отдих; стая за трудотерапия; голяма телевизионна; локално парно. Потребителите имат достъп до различни развлекателни, културни и спортни програми.", "date": "2017.10.12", "title": "Велико Търново: Два центъра за пълнолетни лица с деменция бяха открити в село Овча могила"}
{"url": "http://www.focus-news.net/news/2017/10/12/2445892/sliven-443-uchenitsi-ot-oblastta-ne-sa-prodalzhili-srednoto-si-obrazovanie.html", "text": "443 ученици от област Сливен не са продължили средното си образование. Броят на учениците в VІІ клас през учебната 2016/2017 г. е бил 1822, а записаните в VІІІ клас през учебната 2017/2018 г. е само 1379, съобщи на регионален форум, посветен на професионалното образование, началникът на Регионалното управление по образование Бисерка Михалева, предаде репортер на Радио „Фокус“ – Сливен. 30 от общо записаните 120 ученици не са се явили в VІІІ клас в Професионалната гимназия по текстил поради брак и ранна бременност, посочи Михалева. \r\nДруг проблем е липсата на кадри за бизнеса, заяви Веселина Паскалева, старши експерт в професионалното образование в РУО – Сливен. Нереализиран е останал приемът по професиите машинен техник, техник на енергийни съоръжения и инсталации, организатор на туристическа и агентска дейност, електротехник, приложен програмист и брокер. Според Паскалева, основната цел е учениците до 16 години да се обучават в специалности, задоволяващи потребностите на регионалната икономика. \r\nУвеличаване броя на паралелките в дуално обучение и привличане на родители и граждани за образователни медиатори са сред акцентите в развитието на професионалното образование в Сливенска област. В днешния форум участваха представители на професионални гимназии, социални партньори, експерти по образование от общински администрации, работодатели и други заинтересовани страни от областите Сливен, Ямбол, Бургас и Стара Загора.\r\nЛюдмила ЙОРГОВА", "date": "2017.10.12", "title": "Сливен: 443 ученици от областта не са продължили средното си образование"}
{"url": "http://www.focus-news.net/news/2017/10/12/2445893/rudawirakski-kyurdistan-hayder-al-abadi-ne-iska-voyna-s-kyurdite-no-shiitski-komandir-e-poluchil-narezhdaniya-da-e-v-gotovnost.html", "text": "Министър-председателят на Ирак Хайдер ал Абади заяви, че Ирак не няма да води война срещу кюрдите, добавяйки че е негов дълг да запази единството и интегритета на страната. Междувременно, шиитски командир каза, че силите под негово командване са в бойна готовност по нареждане на иракския премиер, предава кюрдската новинарска агенция Rudaw.\r\n„Ние няма да използваме армията си срещу народа си или за водене на война срещу нашите кюрдски граждани“, каза Абади, по време на среща с местните власти на провинция Анбар. Части от тази провинция продължават да са под контрола на групировката „Ислямска държава“, след като тя бе изтласкана от Мосул, Тал Афар и Хавия през тази година.\r\nАбади, който е и главнокомандващ на Въоръжените сили на Ирак, каза, че основният дълг на Багдад е да „запази единството на страната и прилагането на конституцията, както и защитата на гражданите и националното богатство“.\r\nОсвен това, той подчерта, че „работи усилено за възстановяването на стабилността“ в страната.\r\nВъпреки това, кюрдите се опасяват от възможно избухване на военен конфликт.\r\nОт Съвета по сигурността на кюрдистанския регион обявиха, че са получили „опасни съобщения“, че Въоръжените сили на Ирак, включително шиитската милиция Хашд ал Шааби се подготвят за „широкомащабни настъпления“ от няколко направления срещу Кюрдистан.\r\nОт Регионалното правителство на Кюрдистан (РПК) излязоха със съобщение, че „Хайдер ал Абади, министър-председател и главнокомандващ на Въоръжените сили на Ирак, ще бъде виновен за възникнали спорове и насилие в спорните райони“.\r\nАбу Азраел, известен командир на шиитската милиция Хашд ал Шааби, разкри пред Rudaw, че частите под негово командване са в бойна готовност, по нареждане на Абади и са готови да започнат операция в Киркук.\r\nТой каза, че Абади е председателствал среща с висшестоящи иракски военни в „Зелената зона“ на Багдад, където премиерът е наредил на пет различни военни групировки, включително Хашд ал Шааби, елитната Златна дивизия, Федералната полиция и Армията, да се приготвят за настъпление в спорните райони, най-вече в Киркук.\r\n„Всички групировки са напълно готови. Те чакат заповеди от висшестоящите, за да започнат настъпление. Но те не искат да се бият със силите на Пешмерга и кюрдите“, каза той.\r\nСпоред Азраел, някои от командирите са отказали да участват във военни действия срещу кюрдите, включително Хаджи Шибл Заиди, командир на шиитската рота Имам Али.\r\nОсвен това, той е подсказал, че очаква сериозни промени в Кюрдистан през следващите два дни, без да дава повече детайли.\r\nПешмерга са затворили временно основните пътища, свързващи Ербил и Дохук с Мосул, за да предотвратят вероятността за изненадващи атаки срещу Кюрдистанския регион.\r\nПревод и редакция:", "date": "2017.10.12", "title": "Rudaw(Иракски Кюрдистан): Хайдер ал Абади не иска война с кюрдите, но шиитски командир е получил нареждания да е в готовност"}
{"url": "http://www.focus-news.net/news/2017/10/12/2445894/plovdiv-ekip-na-regionalniya-arheologicheski-muzey-zapochva-prouchvane-na-kompleksa-iztochnata-porta-na-filipopol.html", "text": "Екип на Регионалния археологически музей в Пловдив, с ръководител археолог Мая Мартинова, започва проучване на комплекса „Източната порта на Филипопол“. Това съобщиха за Радио „Фокус“ – Пловдив от ръководството на музея. Официалният старт на проучвателните дейности ще бъде даден утре от 10.00 часа в присъствието кмета на Пловдив инж. Иван Тотев, заместник-кмета Александър Държиков и директора на Регионалния археологически музей доц. д-р Костадин Кисьов.\r\nОт Археологическия музей в Пловдив припомнят, че с решение на Министерски съвет от края на август тази година Община Пловдив е получила правото да управлява за срок от 10 години комплекса „Източна порта на Филипопол”. Имотът е археологическа недвижима културна ценност с категория „национално значение“. Предоставянето му на Общината ще позволи реставрация, експониране и управление, които да спомогнат за развитието на културния туризъм.\r\nТони МИХАЙЛОВ", "date": "2017.10.12", "title": "Пловдив: Екип на Регионалния археологически музей започва проучване на комплекса „Източната порта на Филипопол“"}
{"url": "http://www.focus-news.net/news/2017/10/12/2445895/d-r-hristo-hristov-fondatsiya-po-divi-rodopi-vse-po-chesto-shte-se-zabelyazvat-ptitsite-flamingo-u-nas-populatsiyata-se-uvelichava-i-vidat-shte-se-izteglya-na-sever.html", "text": "Възможно е появата на розовото фламинго у нас да е свързано с промяната на климата. Като цяло популацията му се увеличава през последните години и се очаква да завладяват все повече територии и да се изтеглят на север. Това каза в интервю за Агенция „Фокус” д-р Христо Христов от фондация „По-диви Родопи” по повод забелязаната голяма група розово фламинго край язовир „Студен кладенец”. „Миналата година за първи път наблюдавахме този вид у нас – през ноември месец 7 индивида обитаваха край язовира, а през среднозимния период – 9. През януари – февруари вече бяха 12 птици и останаха на място до края на април. А тази година наблюдаваме 53 птици, което говори за увеличаването им в нашия регион”, посочи д-р Христов. По думите му в Бургаските езера се забелязват единични птици от този вид, като миналата година там са били 13. Освен тези две места фламингото е обитавало за кратко Шабленското езеро – миналата година там била видяна една птица, както и делтата на река Дунав. Това говори, че в скоро време фламингото ще започне да се забелязва на много места в страната, подчерта д-р Христов.\r\nФламингото прекарва спокоен престой у нас - обитава плитчините, затова няма как хората да ги притесняват или да им пречат. „Дори рибарите не могат да ги сплашат, тъй като лодката не би могла да плува при толкова ниско ниво на водата в язовира. Фламингото дори не се плаши от хората на брега. Те не са ядливи и не се отстрелват”, обясни д-р Христо Христов. По думите му, единствено морският орел е хищната птица, която би могла да ги хване. Но за него фламингото е непознат вид и е малка вероятността той да нападне „непозната храна”.\r\nИнна ПЕЙЧЕВА", "date": "2017.10.12", "title": "Д-р Христо Христов, Фондация „По-диви Родопи”: Все по-често ще се забелязват птиците фламинго у нас – популацията се увеличава и видът ще се изтегля на север"}
{"url": "http://www.focus-news.net/news/2017/10/12/2445896/bertil-venger-hds-balgariya-i-borisov-se-utvardiha-kato-regionalni-i-evropeyski-lideri.html", "text": "Бойко Борисов формира стабилно правителство на базата на стабилна и работеща коалиция в кратки срокове и резултатът от управленските му умения е сериозният икономически растеж, който бележи България вече втора година. Това заяви международният секретар на Християн-демократическия съюз (ХДС) Бертил Венгер по време на работа среща с председателя на ПГ на ГЕРБ и заместник-председател на партията Цветан Цветанов, съобщиха от пресцентъра на ПП ГЕРБ. Двамата разговаряха в централата на ХДС в германската столица Берлин. По време на срещата беше обсъдена съвместната работа между ГЕРБ и ХДС по редица теми като сестрински партии в политическото семейство на Европейската народна партия (ЕНП). Венгер запозна Цветанов с хода на разговорите между бъдещите коалиционните партньори за формирането на новото федерално германско правителство. Той поздрави Цветанов, че след предсрочните избори в България ГЕРБ е успяла в кратки срокове да структурира работеща коалиция, а Бойко Борисов да се утвърди като регионален и европейски лидер. От своя страна заместник-председателят на ГЕРБ запозна международния секретар на ХДС с политическата обстановка в България и с финансовите и икономическите показатели, които страната ни постига. Цветан Цветанов представи пред Бертил Венгер и основните приоритети на страната ни за предстоящото председателство на Европейския съюз. Двамата разговаряха за предизвикателствата пред Западните Балкани и обсъдиха идеята за провеждането на регионална среща на страните от района, която да бъде подпомогната от фондация „Конрад Аденауер“ по темите, свързани с миграцията, сигурността и транспортните коридори. \r\nВ края на срещата заместник-председателят на ГЕРБ Цветан Цветанов покани международния секретар на ХДС Бертил Венгер да бъде гост на редовния конгрес на партията на 26 ноември в София. Двамата заявиха, че остават в контакт за съвместна работа между двете партии от семейството на ЕНП.", "date": "2017.10.12", "title": "Бертил Венгер, ХДС: България и Борисов се утвърдиха като регионални и европейски лидери"}
{"url": "http://www.focus-news.net/news/2017/10/12/2445897/plovdiv-izgrazhdaneto-na-kragovo-krastovishte-koeto-shte-svarzva-bul-asenovgradsko-shose-okolovrastniya-pat-i-yugoiztochnata-daga-na-grada-shte-bade-obosobeno-v-otdelen-proekt.html", "text": "Изграждането на кръгово кръстовище, което ще свързва Асеновградско шосе, Околовръстното и Югоизточната дъга на Пловдив, ще бъде обособено в отделен проект. Това стана ясно след провелата се среща при областния управител на Пловдив Здравко Димитров във връзка с изграждането на пътя Пловдив – Асеновград, предаде репортер на Радио „Фокус” – Пловдив. Това се налага с цел осъществяване на връзки между новоизграждащите се две пътни платна на пътя Пловдив – Асеновград, съществуващия обходен на път и бул. „Асеновградско шосе“. На срещата бе уточнено, че проектът в момента се съгласува със заинтересованите централни и териториални администрации, експлоатационните дружества и контролните органи. Областно пътно управление-Пловдив ще внесе в най-кратък срок проекта в община Родопи, за да бъде обявен на заинтересованите лица. След съгласуването и обявяването чу той ще бъде внесен в Министерството на регионалното развитие и блафоустройството за одобряване, което ще има силата на основание за извършване но отчуждителите процедури.\r\nНа редовната среща днес присъстваха кметът и главният архитект на Община Родопи, главният архитект и специалисти от Община Пловдив, главният архитект на Областна администрация, проектанти и специалисти.\r\nОбластният управител насрочи следваща среща за 18 октомври от 10.30 часа, когато ще бъдат обсъдени текущи въпроси по реконструкцията на \"Асеновградско шосе\" и Околовръстния път на Пловдив.\r\nЦветана ТОНЧЕВА", "date": "2017.10.12", "title": "Пловдив: Изграждането на кръгово кръстовище, което ще свързва бул. \"Асеновградско шосе\", Околовръстния път и Югоизточната дъга на града, ще бъде обособено в отделен проект"}
{"url": "http://www.focus-news.net/news/2017/10/12/2445898/politico-sasht-shte-premahnat-izolatora-v-guantanamo.html", "text": "Командирът на затвора в Гуантанамо заяви, че САЩ планират да премахнат „дисциплинарната“ килия, която в момента е празна, в затвора, помещаващ се в едноименната американска база на територията на Куба. Килията е била използвана за самостоятелна изолация на затворници за дълго време, пише американското издание Politico.\r\nОрганизации, защитаващи човешките права и други активисти, критикуваха яростно условията в затвора и килията за изолация, която беше държана в тайна няколко години след като беше построена през 2007 година.\r\nИзглежда, че решението за затварянето на сградата е свързано по-скоро с намаляването на затворниците в Гуантанамо, отколкото с оплакванията на активистите.\r\nЗатворът, предназначен за хора задържани по време на борбата с терора, беше населен от 684 души по време на пика на използването си през 2003 година, докато в момента бройката им е само 41.\r\nПревод и редакция:", "date": "2017.10.12", "title": "Politico: САЩ ще премахнат изолатора в Гуантанамо"}
{"url": "http://www.focus-news.net/news/2017/10/12/2445899/haskovo-na-gkpp-kapitan-andreevo-ima-3-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" има 3 км колона от товарни автомобили на изход, а на ГКПП \"Лесово\" - 2 км колона от товарни автомобили на изход. Това сочат данни към 18.00 часа, публикувани в сайта на ГД \"Гранична полиция\". На българо-румънската граница на ГКПП \"Дунав мост-Видин\" има 2 км колона от товарни автомобили на изход.\r\nНа границите със Сърбия, Македония и Гърция трафикът е нормален на всички контролно-пропускателни пунктове.", "date": "2017.10.12", "title": "Хасково: На ГКПП \"Капитан Андреево\" има 3 км колона от товарни автомобили на изход"}
{"url": "http://www.focus-news.net/news/2017/10/12/2445900/afp-frantsiya-udalzhi-anti-teroristichniya-granichen-kontrol-do-april-2018-godina.html", "text": "Министерството на вътрешните работи на Франция съобщи, че ще удължи срока на проверките по границите си със страните влизащи в Шенгенското  пространство,  позовавайки се на „продължаващата“ терористична заплаха, след като мярката беше въведена през ноември 2015 година, в резултат от терористичните атаки в Париж, предава AFP.\r\nКонтрола по границите с членовете на безвизовото Шенгенско пространство, като Италия и Белгия, ще „съблюдава принципите на пропорционалността“, съобщават от министерството в нота до ЕС.\r\nПревод и редакция:", "date": "2017.10.12", "title": "AFP: Франция удължи „анти-терористичния“ граничен контрол до април 2018 година"}
{"url": "http://www.focus-news.net/news/2017/10/12/2445901/plovdiv-dobrovoltsite-na-bchk-organizirat-informatsionno-razvlekatelna-kampaniya-po-povod-evropeyskata-sedmitsa-na-donorstvoto.html", "text": "Доброволците на БЧК-Пловдив организират информационно-развлекателна кампания по повод Европейската седмица на донорството. Това съобщиха за Радио „Фокус“ – Пловдив от ръководството на хуманитарната организация в града. Кампанията ще се проведе за времето между 15.00 и 17.00 часа на 13 октомври на Виенския павилион в Цар Симеоновата градина. „Във връзка с Европейската седмица на донорство се планират събития в градовете София, Пловдив, Варна, Плевен, Бургас, Сливен, Велико Търново, Русе и Пазарджик. За  изпълнението на събитието в Пловдив са ангажирани доброволците на Български младежки Червен кръст – Пловдив. Те ще направят няколко любопитни игри с въпроси, с които ще предизвикат минувачите, за да се информират те по посочения проблем“, обясниха от БЧК-Пловдив.\r\nЗа пета поредна година Министерството на здравеопазването и Изпълнителната агенция по трансплантации, съвместно с партньорски и пациентски организации, организират Европейска седмица на донорството. Тя се провежда от 9 до 15 октомври и преминава под надслов „Частица от теб може да бъде за някого целия свят!“. Основната цел на кампанията е да се популяризират ползите от органното донорство за хората и обществото, да се отдаде почит към паметта на донорите и да се изрази благодарност към техните близки.\r\nТони МИХАЙЛОВ", "date": "2017.10.12", "title": "Пловдив: Доброволците на БЧК организират информационно-развлекателна кампания по повод Европейската седмица на донорството"}
{"url": "http://www.focus-news.net/news/2017/10/12/2445902/programata-na-radio-fokus-veche-se-izlachva-i-v-zlatograd-na-chestota-1055-mhz.html", "text": "Най-голямата българска радиоверига „Фокус“ стартира своята 52-ра регионална радиостанция, която вече се излъчва на честота 105.5 MHz за района на Златоград. От днес жителите на Златоград получават най-бързата и точна информация за всичко, което се случва в България, Балканите, Европа и света, както и възможност да поставят всички въпроси и теми от региона, които ги вълнуват. \r\nСъс своите 52 точки на излъчване национална радиоверига „Фокус“ има най-голямо покритие на територията на страната сред всички частни радиостанции, а с пускането в експлоатация на радиостанцията в Златоград „Фокус“ продължава да реализира своята концепция за пълно покритие на най-важните транспортни коридори, преминаващи на територията на страната, като предоставя на своите многобройни слушатели и най-важната актуална трафик информация. \r\nПрез последните десет години радиоверигата „Фокус“, която е собственост на едноименната Информационна агенция, изгради 13 собствени офиса в градовете София, Благоевград, Кюстендил, Пазарджик, Пловдив, Смолян, Стара Загора, Сливен, Бургас, Варна, Шумен, Велико Търново и Видин, в които се подготвят регионални емисии новини и регионални програми. Радио „Фокус“ излъчва общо над 240 емисии новини и редица специализирани политически, икономически, културни, исторически, развлекателни и музикални радиопредавания. \r\nОт 15 юни 2011 г. „Фокус“ излъчва и на територията на Южна Молдова, с цел съхраняването на националната идентичност на българското население в Бесарабия, като покрива районите на Тараклия, Кагул и Комрат в Република Молдова и на Болград и Измаил в Украйна.\r\nОчаквайте скоро Радио „Фокус“ в градовете – Велинград, Ловеч, Несебър и Царево.", "date": "2017.10.12", "title": "Програмата на Радио „Фокус\" вече се излъчва и в Златоград на честота 105.5 MHz"}
{"url": "http://www.focus-news.net/news/2017/10/12/2445903/politicoeu-mark-rute-beshe-ofitsialno-upalnomoshten-za-formiraneto-na-novo-holandsko-pravitelstvo.html", "text": "Министър-председателят на Нидерландия Марк Руте официално беше упълномощен да формира ново правителство, след като парламентът на страната се съгласи с искането му, пише европейската версия на американското издание на Politico.\r\nСега, Руте трябва да избере министрите си, които трябва да положат клетва на 26 октомври. Това ще бъде третото правителство, което той оглавява. Руте е премиер на Нидерландия от 2010 година насам.\r\nПравителството ще е коалиционно, формирано между дясно-центристката „Народна партия за свобода и демокрация“ на Руте, консервативната „Християн-демократичен апел“, либералната „Д66“ и консервативния „Християнски съюз“.\r\nЧетирите партии обявиха в понеделник, че са постигнали сделка за коалиционно споразумение, след като страната е без правителство от парламентарните избори,  проведени на 15 март, насам.\r\nПревод и редакция:", "date": "2017.10.12", "title": "Politico.eu: Марк Руте беше официално упълномощен за формирането на ново холандско правителство"}
{"url": "http://www.focus-news.net/news/2017/10/12/2445904/varna-zapochna-tarzhestvenata-tseremoniya-po-otkrivaneto-na-xvii-mezhdunaroden-festival-na-chervenokrastkite-i-zdravni-filmi.html", "text": "Започна тържествената церемония по откриването на XVII Международен фестивал на червенокръсткитe и здравни филми, който ще се проведе във Варна, предаде репортер на Радио „Фокус“ – Варна. По червената пътека в комплекс „Радуга“ в Санаторно-оздравителен комплекс „Камчия“ ще преминат над 180 гости - актьори, режисьори, кинодейци, представители на Червения кръст и Червения полумесец от близки и далечни краища на света. Свои изпълнения представя оркестърът на Военноморските сили. Част от церемонията по откриването на най-престижния есенен кинофорум край морето са още виртуозните изпълнения на танцьорите от клуб „Стар денс“. С ретро кабриолет DKW, произведен през далечната 1938 година, се очаква да пристигне голямата награда – стъклена пластика, която напомня кристален кораб, която ще бъде връчена за първи път в 52-годишната история на филмовата надпревара. Пластиката – приемник на най-престижното отличие от „първото летоброене“ на червенокръсткия фестивал „Златният кораб“, ще бъде внесена в зала „Радуга“ от двойка шампиони по спортни танци. \r\nМарияна ВАЛЕНТИНОВА", "date": "2017.10.12", "title": "Варна: Започна тържествената церемония по откриването на XVII Международен фестивал на червенокръсткитe и здравни филми"}
{"url": "http://www.focus-news.net/news/2017/10/12/2445905/montana-vremenno-dvizhenieto-e-v-edna-lenta-po-pat-i-1-gorna-verenitsa-dolna-verenitsa-poradi-avariral-tovaren-avtomobil.html", "text": "Временно движението е в една лента по път I-1 Горна Вереница - Долна Вереница поради аварирал товарен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.10.12", "title": "Монтана: Временно движението е в една лента по път I-1 Горна Вереница - Долна Вереница поради аварирал товарен автомобил"}
{"url": "http://www.focus-news.net/news/2017/10/12/2445906/afp-izrael-poiska-hamas-da-se-razorazhi-sled-palestinskoto-sporazumenie-za-pomirenie.html", "text": "„Хамас“ трябва да се разоръжи и да признае Израел след палестинското споразумение за помирение с „Фатах“, целящо да прекрати десетилетното разцепление между двете организации, предава AFP, цитирайки думите на анонимен израелски чиновник.\r\n„Всякакво помирение между Палестинската Автономия и „Хамас“ трябва да включва обвързване с международните споразумения и с условията на „Квартета“, първото от които е признаването на Израел и разоръжаването на „Хамас““, каза израелският чиновник в първата реакция на израелското правителство за сделката от Кайро.\r\nТой се позовава на дипломатическия „Квартет“ за мир в Близкия Изток, който включва ООН, САЩ, ЕС и Русия.\r\nПревод и редакция:", "date": "2017.10.12", "title": "AFP: Израел поиска „Хамас“ да се разоръжи след палестинското споразумение за помирение"}
{"url": "http://www.focus-news.net/news/2017/10/12/2445907/nikolay-melemov-kmet-na-smolyan-prodalzhava-izkarpvaneto-na-dupki-po-ulitsite-v-grada-shte-se-karpi-i-patyat-za-selo-turyan.html", "text": "Продължава изкърпването на дупки по улиците в Смолян, ще се кърпи и пътят за село Турян. Това каза за Радио „Фокус” – Смолян Николай Мелемов – кмет на Община Смолян. По думите му ул. „Наталия” се е оказала доста тежък обект и при ремонта са се старали да обхванат  и пространството зад блоковете, където са се извършвали  строителните дейности. За ремонтите, които предстоят по втория воден цикъл в града, обясни, че реално ще започнат догодина. Мелемов посочи, че проектът, който е пилотен, се финансира с европейски средства. „Тук е много сложно, защото при финансирането по европейски проект променят условията, добавят нови условия, а самият проект е много сложен технически и също изисква постоянно промени. Така че реално аз го виждам така – декември да се обяви конкурс за изпълнител и реално догодина да стане факт и вторият воден цикъл, който поне две години ще върви”, каза кметът. Той заяви, че е наясно с това, че търпението на хората се изчерпва и искат час по-скоро да стане, от общината също го искат, но не могат да направят нищо. „На всеки му се иска да стане по-бързо, а има доста улици, които чакаме през този втори етап на водния цикъл, да може да ги облагородим, да се асфалтират, да се направят с тротоари, но за съжаление не всичко е в нас. В момента вече бенефициент е ВиК – Смолян. Общината само може да сътрудничи и да помага за реализирането на проекта”, посочи кметът.\r\nДаниела БОЙКОВА", "date": "2017.10.12", "title": "Николай Мелемов, кмет на Смолян: Продължава изкърпването на дупки по улиците в града, ще се кърпи и пътят за село Турян"}
{"url": "http://www.focus-news.net/news/2017/10/12/2445908/api-ogranicheno-e-dvizhenieto-v-izprevarvashtata-lenta-pri-km-270-v-posoka-sofiya-na-am-trakiya-poradi-avariral-tovaren-avtomobil.html", "text": "Ограничено е движението в изпреварващата лента при км 270 в посока София на АМ \"Тракия\" поради аварирал товарен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.10.12", "title": "АПИ: Ограничено е движението в изпреварващата лента при км 270 в посока София на АМ \"Тракия\" поради аварирал товарен автомобил"}
{"url": "http://www.focus-news.net/news/2017/10/12/2445909/sport-viktoriya-tomova-pobedi-naomi-broudi-s-21-seta-v-mach-ot-turnira-v-avstriyskiya-grad-lints.html", "text": "Първата ракета на България Виктория Томова победи Наоми Броуди от Великобритания с 2:1 сета (3:6, 7:6, 6:4 в отделните части), в мач от първия кръг на тенис-турнира в Линц. Срещата продължи 2 часа и 12 минути, а българката постигна втора победа в турнир от ATP в кариерата си. Утре от 18 часа, Томова ще играе с Виктория Голубич, състезаваща се за Швейцария.", "date": "2017.10.12", "title": "Спорт: Виктория Томова победи Наоми Броуди с 2:1 сета в мач от турнира в австрийския град Линц"}
{"url": "http://www.focus-news.net/news/2017/10/12/2445910/akad-hristo-grigorov-predsedatel-na-bchk-37-darzhavi-uchastvat-v-xvii-mezhdunaroden-festival-na-chervenokrastkite-i-zdravni-filmi.html", "text": "37 държави участват в XVII Международен фестивал на червенокръсткитe и здравни филми. Това каза пред журналисти акад. Христо Григоров, председател на БЧК, предаде репортер на Радио \"Фокус\" - Варна. „Откриваме поредното издание на фестивала на червенокръсткитe и здравни филми – едно световно събитие, което беше традиция. Присъствието на толкова много държави говори, че няма да ни бъде трудно да върнем Варна, да върнем този фестивал, това световно културно събитие там, където е било преди години – на нивото на фестивалите в Кан“, заяви акад. Христо Григоров. XVII издание на Международния фестивал на червенокръстките и здравни филми се провежда под патронажа на Илияна Йотова, вицепрезидент на Република България. Мотото на тазгодишното издание е „Агресия –Хуманност – Кино“. „Хуманността и киното срещу агресията е мисия възможна при условие, че всички сме заедно, че имаме подкрепата на хората, които управляват държавите, защото хората в нужда стават все повече и те имат нужда от нашата протегната ръка, не само на Червения кръст и Червения полумесец, но и на останалите хуманитарни организации, които помагат“, подчерта акад. Христо Григоров. \r\nМарияна ВАЛЕНТИНОВА", "date": "2017.10.12", "title": "Акад. Христо Григоров, председател на БЧК: 37 държави участват в XVII Международен фестивал на червенокръсткитe и здравни филми"}
{"url": "http://www.focus-news.net/news/2017/10/12/2445911/montana-vazstanoveno-e-dvizhenieto-v-dvete-lenti-po-pat-i-1-gorna-verenitsa-dolna-verenitsa.html", "text": "Възстановено е движението в двете ленти по път I-1 Горна Вереница - Долна Вереница. Това съобщиха от пресцентъра на Агенция \"Пътна инфраструктура\".", "date": "2017.10.12", "title": "Монтана: Възстановено е движението в двете ленти по път I-1 Горна Вереница - Долна Вереница"}
{"url": "http://www.focus-news.net/news/2017/10/12/2445912/plovdiv-uchenik-ot-11-ti-klas-stana-kmet-na-karlovo-za-edin-den.html", "text": "Ученик от 11-ти клас стана кмет на Карлово за един ден по време на инициативата „Мениджър за един ден“, която се провежда за десета поредна година в Общината. Това съобщиха за Радио „Фокус“ – Пловдив от отдел „Връзки с обществеността“ на Община Карлово. Добромир Петров от 11-ти А клас на СУ „Христо Проданов” е имал възможността днес да бъде кмет на Карлово за ден, а общо 18 ученици от това учебно заведение и от СУ “Васил Левски” – да участват в реална работна обстановка на администрацията. Останалите ученици са били разпределени в дирекция „Административно, информационно и правно обслужване”, дирекция „Хуманитарни и социални дейности”, дирекция „Финансово стопански дейности”, отдел „Природни ресурси, екология и земеделие”, отдел „Канцелария”, звено „Инспекторат” и Общинска библиотека. Учениците са имали възможността да покажат своите умения и самостоятелно да изпълнят поставените им задачи.\r\nКметът на Община Карлово д-р Емил Кабаиванов е връчил на участниците Сертификати за участие в инициативата, Паметен бележник, посветен на 180 години от рождението на Васил Левски, и значка с образа на Апостола. \r\nТони МИХАЙЛОВ", "date": "2017.10.12", "title": "Пловдив: Ученик от 11-ти клас стана кмет на Карлово за един ден"}
{"url": "http://www.focus-news.net/news/2017/10/12/2445913/prezidentat-rumen-radev-naprezhenieto-trudno-mozhe-da-se-skrie-dori-kogato-se-zabranyava-da-se-proiznasya-imeto-na-prezidenta-otsenyavam-posrednicheskoto-usilie-na-premiera-no-toy-ne-mozhe-da-nadvika-sapartiytsite-si.html", "text": "Напрежението трудно може да се скрие, дори когато се забранява да се произнася името на президента – оценявам посредническото усилие на премиера, но той не може да надвика съпартийците си. Това каза държавният глава Румен Радев в предаването „Още от деня“ по БНТ. „Виждате, че срещу президента беше хвърлена цяла парламентарна комисия. Правят се безскрупулни внушения за лобизъм и корупция. Никой не смее да излезе открито и да предяви обвинения, защото знае, че те ще бъдат развенчани. Имаше най-различни опити, аз оценявам посредническото усилие на премиера, но очевидно че той много трудно може да надвика собствените си съпартийци“, каза държавният глава. По отношение на парламентарната комисия за „Грипен“-ите, Радев коментира: „Както виждате с една завидна страст и борбеност група депутати се хвърлиха да бранят народната пара. 1,5  млрд. лева за самолети, забележете не изхарчени. Нито една стотинка не е изхарчена. Логично си задаваме въпроса защо същите борци, защитници на парите на народа не направиха една анкетна комисия за 2 млрд. лв., похарчени за саниране при множество сигнали за нередности, не от вчера“, коментира той, визирайки одита на Сметната палата, според който е имало грубо нарушение на финансовата дисциплина, на Закона за публичните финанси при санирането. По думите му никога не е късно да се направи една такава комисия. „Аз го очаквам, мисля, че не само аз“, заяви държавният глава. \r\nРумен Радев обърна внимание, че атаките към него са се изострили, след като е казал, че няма политическа воля за борба с корупцията по високите етажи на властта и когато стана ясна възможната хипотеза президентът да назначава органа за борба с корупцията.", "date": "2017.10.12", "title": "Президентът Румен Радев: Напрежението трудно може да се скрие, дори когато се забранява да се произнася името на президента – оценявам посредническото усилие на премиера, но той не може да надвика съпартийците си"}
{"url": "http://www.focus-news.net/news/2017/10/12/2445914/blagoevgrad-vremenno-dvizhenieto-se-osashtestvyava-v-edna-lenta-po-pat-i-1-simitli-blagoevgrad-pri-km-374500-poradi-avariral-tovaren-avtomobil.html", "text": "Временно движението се осъществява в една лента по път I-1 Симитли - Благоевград при км 374+500 поради аварирал товарен автомобил. Това съобщиха от пресцентъра на Агенция \"Пътна инфраструктура\".\r\nШофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.10.12", "title": "Благоевград: Временно движението се осъществява в една лента по път I-1 Симитли - Благоевград при км 374+500 поради аварирал товарен автомобил"}
{"url": "http://www.focus-news.net/news/2017/10/12/2445915/prezidentat-rumen-radev-ne-mozhe-parlamentarnoto-mnozinstvo-da-izlachva-ednovremenno-i-pravitelstvoto-i-rakovodstvoto-na-organa-za-borba-s-koruptsiyata.html", "text": "Не може парламентарното мнозинство да излъчва едновременно и правителството, и ръководството на органа за борба с корупцията. Това каза държавният глава Румен Радев в предаването „Още от деня“ по БНТ. Радев посочи, че назначаването на ръководството на органа за борба с корупцията не е самоцел. „Бих приел да назначавам това ръководство, само при положение, че органът има ясно изразени разследващи функции и капацитет да ги упражнява“, заяви Радев. По думите му като цяло темата за антикорупционното законодателство е конфликтна. „Моята роля като възглавяващ този съвет не е да търся някакво механично обединение в два проектозакона, а по-скоро да търся обединение около принципи и насоки, които да са в интерес на обществото. Иначе философията на управляващите залага на превенцията и на пасивни форми за борба с корупцията. В мотивите, в които този закон се внася ясно е записано, че държавната политика по противодействие на корупцията няма за цел възмездие, а възстановяване на справедливостта в обществото“, коментира той. По думите му там е записано, че с отнемането на незаконното придобитото имущество това ще се случи независимо от наказателното преследване. Президентът посочи, че това свежда корупцията до някаква игра. „Отнемането на незаконно придобито имущество е задължително, но абсолютно не достатъчно условие, ако искаме да имаме ефективност в тази борба. Ако залагаме на превенцията това не е решение. Корупцията в нас не е проблем на бъдеще време. За да има ефективна борба с корупцията трябва да има преследване на сегашни и бивши корупционни деяния. Не можем да разчитаме на самопризнания в имуществени декларации“, каза държавния глава. Според него това няма как да разкрие моделите, схемите и гейтовете. \r\n„Слагам акцента на всеобхватни, ефективни мерки за борба с корупцията. Тук трябва да има и превенция и разследване“, допълни Румен Радев.", "date": "2017.10.12", "title": "Президентът Румен Радев: Не може парламентарното мнозинство да излъчва едновременно и правителството, и ръководството на органа за борба с корупцията"}
{"url": "http://www.focus-news.net/news/2017/10/12/2445916/vladimir-putin-targoviyata-mezhdu-rusiya-i-germaniya-e-narasnala-s-edna-chetvart-nezavisimo-ot-politicheskite-uslozhneniya.html", "text": "Президентът на Русия Владимир Путин е доволен, че независимо от усложненията в политическите отношения между страната му и Германия, икономическото взаимодействие между двете страни продължава и расте. „Искам да отбележа, че независимо от всички усложнения, най-вече усложненията в политическата сфера на отношенията с Германия, икономическите връзки между нашите страни не затихват“, каза руският държавен глава, докато откриваше срещата с представители на немския бизнес, на която взе участие и президентът на Казахстан Нурсултан Назърбаев, предава ТАСС.\r\nОсвен това, Путин констатира, че „Германия е отстъпила първото място по обем на товарооборота с Русия на Китай, но все пак заема значително място в руския търговски оборот“.\r\nСпоред думите на руския държавен глава, взаимната търговия между двете страни за тази година се е увеличила с 25%. „Товарооборота за 2016 година е на стойност 40,7 милиарда долара, обема на преките инвестиции в руската икономика, от страна на германски компании е достигнал 18 млрд. $“, каза Путин. Според неговите данни, „през тази година е отбелязан ръст на двустранната търговия в размер на 25% и инвестициите, само за първото тримесечие на тази година, са били 312 милиона $, а за цялата минала година те са били само 225 млн. $“.\r\n„В Русия работят повече от пет хиляди предприятия с участието на германски капитал, където са заети 270 хиляди руски граждани, оборотът на тези предприятия превишава 50 млрд. $“, добави руският президент.\r\nПредседателят на Източния комитет на германската икономика Волфганг Бюхел отбеляза, че немския бизнес се отнася негативно към новите анти-руски санкции на САЩ в сферата на икономиката. „Още една тема, която вече няколко седмици ни занимава, е възможното въвеждане на нови американски икономически санкции против Русия“, заяви Бюхел. „Причините за тези санкции са очевидни: те лежат в сферата на вътрешната политика, в сферата на интересите на САЩ в икономическата област. Ние поддържаме негативното отношение на ЕС към тези санкции и негативното отношение на федералното правителство (на Германия) към този въпрос“. Той подчерта, че в Германия считат за опасно влиянието на американските санкции против Русия на немския бизнес и по този въпрос, Източният комитет на германската икономика поддържа тесен контакт с правителството на своята страна.\r\nОсвен това, Бюхел подчерта, че огромното мнозинство от немците не се съмнява в необходимостта от поддържането на приятелски отношения между Русия и Германия.\r\nПревод и редакция:", "date": "2017.10.12", "title": "Владимир Путин: Търговията между Русия и Германия е нараснала с една четвърт, независимо от политическите усложнения"}
{"url": "http://www.focus-news.net/news/2017/10/12/2445917/kyustendil-25-hilyadi-evro-shte-mogat-da-poluchat-mladite-fermeri-ot-regiona.html", "text": "25 хиляди евро ще могат да получат младите фермери от Кюстендил и региона. Това каза пред Радио „Фокус” – Кюстендил Светослава Йорданова, експерт към „Национална служба „Съвети в земеделието”. Тя представи пред земеделските стопани в Кюстендил две подмерки по Програмата за развитие на селските райони. Едната от тях е ориентирана към младите земеделски стопани, а втората е за инвестиции в земеделските стопанства. „За младите фермери задължително се изисква те да не са се занимавали до момента със земеделска дейност. По тази мярка помощта е 25 хиляди евро, която се изплаща на два транша”, каза Светослава Йорданова. Мярката за закупуване на техниката касае малките стопанства с история. „Предстои отварянето на тези мерки, но кандидатите до тогава може да подготвят своите документи и да имат готовност”, каза Йорданова.\r\nВенцеслав ИЛЧЕВ", "date": "2017.10.12", "title": "Кюстендил: 25 хиляди евро ще могат да получат младите фермери от региона"}
{"url": "http://www.focus-news.net/news/2017/10/12/2445918/varna-predstoi-da-zapochne-rekonstruktsiyata-na-3-ot-uchilishtata-po-proekta-za-modernizatsiya-na-obrazovatelnata-infrastruktura-v-grada.html", "text": "До месец и половина предстои да започне реконструкцията и строително-монтажните работи в 3 от общо 10-е училища и детски градини, включени в проекта „Модернизация на образователната инфраструктура на територията на град Варна“ по Оперативна програма „Региони в растеж“. Това каза за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. Тя припомни, че Община Варна има подписан административен договор за безвъзмездна финансова помощ по изпълнение на проекта „Модернизация на образователната инфраструктура на територията на град Варна“. Общият размер на безвъзмездната финансова помощ е 16,3 млн. лв., а крайният срок за приключване на всички обекти е юни 2019 година.\r\nПървите три учебни заведения, в които ще започнат ремонтните дейности след приключване на тръжните процедури, са Първо основно училище, 7 СУ „Найден Геров“ и ОУ „Константин Арабаджиев“. В тях предстои укрепване и саниране на сградите, подмяна на дограма, на ел., ВиК и отоплителни инсталации, ремонт на покривни пространства и др.\r\nМарияна ВАЛЕНТИНОВА", "date": "2017.10.12", "title": "Варна: Предстои да започне реконструкцията на 3 от училищата по проекта за модернизация на образователната инфраструктура в града"}
{"url": "http://www.focus-news.net/news/2017/10/12/2445919/prezidentat-rumen-radev-ne-mozhe-da-ima-razbiratelstvo-v-imeto-na-koruptsionniya-komfort.html", "text": "Не може да има разбирателство в името на корупционния комфорт. Това каза президентът Румен Радев в предаването „Още от деня“  по БНТ във връзка с борбата срещу корупцията.  „Трябва институциите да работя добре помежду си.Мога да кажа, че има един съвсем коректен и работен диалог с премиера Борисов и с много от неговите министри. Това обаче не може да снеме  отговорността му за собственото му мнозинство и  неговото поведени. Пиесата за доброто и лошото  ченге, за добрия премиер и лошото му мнозинство е сценарий, който не приемам. Готов съм, бих се срещнал с премиера за изчистването на всички тези неща, но при ясни условия. „Първо, не може да има разбирателство в името на корупционния комфорт. Второ, трябва да е много ясно кой и какво говори от името на властта“, заяви държавният глава.\r\nПо думите му държавата трябва да реши един огромен проблем – корупцията по високите етажи на властта. Това е видно от всички доклади, които идват отвън. Това е видно и от статистиката – има ли до момента  осъдени за корупция по високите етажи на властта, коментира Румен Радев.", "date": "2017.10.12", "title": "Президентът Румен Радев: Не може да има разбирателство в името на корупционния комфорт"}
{"url": "http://www.focus-news.net/news/2017/10/12/2445920/reuters-donald-tramp-vyarva-che-pakistan-otnovo-zapochva-da-uvazhava-sasht.html", "text": "Президентът на САЩ Доналд Тръмп заяви, че помощта на Пакистан за освобождаването на американско-канадската двойка и децата им, които бяха в плен на талибаните, е сигнал за възвръщането на уважението на Исламабад към САЩ, предава Reuters.\r\n„Съдействието на пакистанското правителство е знак, за уважението му към желанието на Америка, Пакистан да допирнася повече за сигурността в региона“, каза Тръмп, по време на събитие в Белия Дом. „Те се трудиха усилено за да го осъществим (освобождаването) и аз вярвам, че те започват да уважават САЩ отново.“\r\nПревод и редакция:", "date": "2017.10.12", "title": "Reuters: Доналд Тръмп вярва, че Пакистан отново започва да уважава САЩ"}
{"url": "http://www.focus-news.net/news/2017/10/12/2445921/kyustendil-izvarsheno-e-pochistvane-na-rekite-i-deretata-v-selata-ot-obshtinata.html", "text": "Извършено е почистване на реките и деретата в селата от Община Кюстендил. Това каза пред Радио „Фокус” – Кюстендил Ивайло Чалъков, експерт „Отбранителна мобилизационна подготовка” към Община Кюстендил. „В урбанизираните територии, чрез кметовете и кметските наместници на населените места паралелно и ежедневно се почистват дерета и корита на реки. Това се извърши основно при маловодието във водоемите”, каза Ивайло Чалъков. По думите му на територията на Община Кюстендил има два микроязовира, които са в процес на отдаване на концесия, но те също се наблюдават. Ежегодно се извършва проверка на всички водоеми в региона. Есенното обследване става от междуведомствена комисия, назначавана от страна на областния управител.\r\nВенцеслав ИЛЧЕВ", "date": "2017.10.12", "title": "Кюстендил: Извършено е почистване на реките и деретата в селата от общината"}
{"url": "http://www.focus-news.net/news/2017/10/12/2445922/prezidentat-rumen-radev-sled-kato-temata-za-borbata-s-koruptsiyata-e-prioritet-na-nasheto-obshtestvo-tryabva-da-bade-prioritet-na-nashite-polititsi.html", "text": "След като темата за борбата с корупцията е приоритет на нашето общество, трябва да бъде приоритет на нашите политици. Това каза президентът Румен Радев в предаването „Още от деня“  по БНТ във връзка с проваленото заради липса на кворум заседание на КСНС по темата за борба с корупцията. Държавният глава поясни, че  самият факт, че политици  са напуснали  преждевременно участието си в заседание на форум, където трябва да участват по закон е показателно. „Абстрахирам се от мотивите. Те за мен не са важни, защото законът трябва да се спазва. Допълнително важността на темата, която е чувствителна за нашето общество, подсили подозренията за бойкот у много наблюдатели“, каза Радев. По думите му проблемът е дошъл от това, че няколко от участниците са обявили, че ще напуснат по време на самото заседание и са го направили преждевременно. „Силно се надявам, че в бъдеще такива случаи няма да има“, добави Радев. \r\nПопитан дали трябва да се разсекретява стенограмата от КСНС, президентът посочи, че загубата на кворум не е резултат от дискусиите, а от това преждевременно напускане без предварително уведомяване. „Стенограмата няма нищо общо със загубата на този кворум“, каза още Радев.", "date": "2017.10.12", "title": "Президентът Румен Радев: След като темата за борбата с корупцията е приоритет на нашето общество, трябва да бъде приоритет на нашите политици"}
{"url": "http://www.focus-news.net/news/2017/10/12/2445923/advokat-magdalena-dancheva-harta-na-rabotodatelya-sa-podpisali-nyakolko-golemi-institutsii-v-sliven.html", "text": "Харта на работодателя са подписали няколко големи институции в Сливен. Работещите в тях ще се включат масово в тазгодишното издание на планинския маратон на класическа дистанция „Хайдушки пътеки“ – Сливен 2017. Това съобщи пред  Радио „Фокус“ – Сливен адвокат Магдалена Данчева, инициатор за изготвянето на споразумението. Подписалите хартата се ангажират да осигурят допълнителен ден отпуска или по друг начин да стимулират служителите си, включили се в маратона. Те ще пробягат дистанция от 5 километра в центъра на Сливен – от площад „Хаджи Димитър“ до крепостта Туида и обратно. Ще участват представители на Сливенска митрополия, Областна администрация, Община Сливен, големи фирми. Адвокатската колегия ще има свои представители, които ще бягат с тоги. Стартът на второто издание на  „Хайдушки пътеки“ е на 21 октомври в 8 часа от площад „Хаджи Димитър“. Дистанциите са три – 5 км, 20 км и 42 км 195 метра, а общата денивелация на трасето е над 2.5 км. Контролното време е 9 часа.  За победителите са предвидени награди – сувенирни бъклици с най-известния сливенски продукт – перлова ракия „Сливенска перла“. Маратонът е посветен на празника на Сливен  – Димитровден.\r\nЛюдмила ЙОРГОВА", "date": "2017.10.12", "title": "Адвокат Магдалена Данчева: Харта на работодателя са подписали няколко големи институции в Сливен"}
{"url": "http://www.focus-news.net/news/2017/10/12/2445924/plovdivskiyat-mitropolit-nikolay-shte-vazglavi-bogosluzheniya-v-plovdiv-i-asenovgrad-po-povod-petkovden.html", "text": "Пловдивският митрополит Николай ще възглави богослужения в Пловдив и Асеновград по повод Петковден. Това съобщи за Радио „Фокус“ – Пловдив секретарят на Пловдивската митрополия. На 13 октомври от 18.00 часа владиката ще възглави Празнична вечерня с петохлебие в храм „Св. преп. Петка” в град Пловдив. На 14 октомври от 9.00 часа архиереят на Пловдивска епархия митрополит Николай ще оглави архиерейска света Литургия в Мулдавския манастир „Св. преп. Петка” в Асеновград. На 14 октомври богослужение по повод Петковден ще бъде отслужено и от Белоградчишкият епископ Поликарп. Архиерейската света Литургия ще започне от 9.00 часа в храм „Св. преп. Петка” в Пловдив.\r\nСекретарят на Пловдивската митрополия каза още, че на 13 октомври от 9.00 часа ще бъде отслужена също Заупокойна света Литургия и панихида в катедралния храм „Успение Богородично“. Поводът е 11 години от кончината на приснопаметния Пловдивски митрополит Арсений.\r\nТони МИХАЙЛОВ", "date": "2017.10.12", "title": "Пловдивският митрополит Николай ще възглави богослужения в Пловдив и Асеновград по повод Петковден"}
{"url": "http://www.focus-news.net/news/2017/10/12/2445925/darzhavniyat-glava-rumen-radev-za-men-nyama-znachenie-kolko-dalgo-shte-bada-prezident-mnogo-po-vazhno-e-kakav-shte-bada.html", "text": "За мен няма значение колко дълго ще бъда президент. Много по-важно е какъв президент ще бъда. Това каза държавният глава Румен Радев в предаването „Още от деня“ по БНТ.  в отговор на въпрос дали се страхува от импийчмънт. Румен Радев посочи, че е приел мисията да бъде президент с ясно осъзнаване на отговорностите и на всички трудности. Той заяви, че ще направи всичко, зависещо от него, така че хората да не съжаляват. „Мога да кажа, че имам същите принципи. Те не са се променили. Няма и да се променят. Оттук идват и всички конфликти и проблеми. Аз от тези принципи няма да отстъпя и аз ще продължа да гледам на България през тези очи, на една бъдеща България, просперираща с едно свободно и достойно българско общество“, заяви Румен Радев. На въпрос дали е повече оптимист или песимист за бъдещето на страната, държавният глава отговори: „Повече съм реалист“.", "date": "2017.10.12", "title": "Държавният глава Румен Радев: За мен няма значение колко дълго ще бъда президент, много по-важно е какъв ще бъда"}
{"url": "http://www.focus-news.net/news/2017/10/12/2445926/kyustendil-vsichki-obshtinski-uchilishta-razpolagat-s-fizkulturni-saloni.html", "text": "Всички общински училища в Кюстендил разполагат с физкултурни салони. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите й физкултурните салони са в добро състояние, за което задължение да се грижат имат директорите на съответните учебни заведения. Съгласно разпоредбите директорът е длъжен да осигури безопасни и здравословни условия на обучение в училището, физкултурните салони не правят изключение от това. „Обновяването на материално-техническата база във физкултурните салони може да стане по различни начини. Единият е отделянето на средства от делегираните бюджети на училищата. Другият е посредством кандидатстване с проекти”, каза Нели Петкова. По думите й всички училища в общината имат физкултурни салони. Някои от тях отговарят на изискванията и стандартите за физкултурни салони. При някои има по-малки салони, някои са пригодени, но всички са обзаведени така, че в тях да се провеждат спортни дейности.\r\nВенцеслав ИЛЧЕВ", "date": "2017.10.12", "title": "Кюстендил: Всички общински училища разполагат с физкултурни салони"}
{"url": "http://www.focus-news.net/news/2017/10/12/2445927/hamas-sporazumenieto-za-pomirenie-e-za-da-mozhem-vsichki-da-rabotim-zaedno-sreshtu-tsionistkoto-obrazuvanie.html", "text": "Заместник-ръководителят на политическото крило на „Хамас“ Салех ал Ароури заяви, че споразумението с партията на президента на Палестинската Автономия Махмуд Аббас „Фатах“ е сключена, за да могат палестинците да могат „да работят заедно срещу ционисткото образувание“, пише израелското издание Times of Israel.\r\nВ изказване, след подписването на споразумението, Ароури, който оглавяваше делегацията на „Хамас“ за преговорите, заяви, че палестинското единство е жизнено важно, „за да могат всички да работят заедно срещу ционисткото образувание, което иска да унищожи и потъпче правата на палестинския народ“.\r\n„Ние, в „Хамас“, сме решителни, сериозни и честни този път и всеки път, когато слагаме край на разделението“, каза той. „Ние възприехме нова стратегия за правене на по една стъпка всеки път, за да осигурим успеха на примирението“.\r\nСтоящият до него Азам ал Ахмад, ръководителят на делегацията на „Фатах“ за разговорите, каза, че е бил инструктиран от Махмуд Аббас да сложи край на разделението между враждуващите си фракции, за да може народът на Палестина да обедини силите си, „предвождан от „Фатах“ и „Хамас““.\r\nПревод и редакция:", "date": "2017.10.12", "title": "„Хамас“: Споразумението за помирение е, за да можем всички „да работим заедно срещу ционисткото образувание“"}
{"url": "http://www.focus-news.net/news/2017/10/12/2445928/prezidentat-rumen-radev-izborat-na-iztrebitel-v-nikakav-sluchay-ne-e-predopredelen.html", "text": "Изборът на изтребител в никакъв случай не е предопределен. Тук има много сериозно внушение на лобисти. Мога да гарантирам категорично, че тези три типа самолети, които останаха в конкурса отговарят и покриват минималните военни изисквания и изискванията за съвместимост на Алианса. Това каза президентът Румен Радев в предаването „Още от деня“  по БНТ. „Всичко друго са спекулации. Защо тогава наистина ще правим тези конкурси, ако те не отговарят на тези изисквания?“, попита държавният глава. По думите му в случая трябва да се търси оптималното, а не предубедено решение. „Тук управляващите демонстрираха една въпиюща некомпетентност по въпроса. Защото те даже се отметнаха от собствените си подписи за процедурите за избор на този самолет като срокове и като условия. Учудващо за мен е техните стремежи желание да се изявяват в различни области от целият този процес. Никой не иска от тях да бъдат експерти по съвременна сложна авиационна техника и по способите за нейното използване, въпреки че учудващо за мен те се навират точно там. Но те трябва да имат минимални познания по процеса на избора, който наистина е доста сложен, по всички законови наредби, които го регламентират, по принципите на проектното управление. Защото това не като да провеждаш процедура за водния цикъл в Добрич или поредния лот на магистрала „Хемус“, коментира президентът.\r\nВъв връзка с думите на Антон Тодоров и на въпрос дали има интерес за един или друг вид самолет, държавният глава заяви: „Тези хора даже нямат доблестта да отправят директно обвинение. Не за пет милиона, за една стотинка,защото знаят, че ще бъдат осъдени. Затова фабрикуват внушения, които се приемат лековерно от медиите. Не искам да отговарям тук на тези спекулации“, каза той. \r\nПо отношение на достъпа до информация на началника на кабинета на президентството Иво Христов, Радев заяви, че задачите на Христов и характера на неговата работа не изискват достъп до работа с класифицирана информация. „Той не е получавал отказ, защото не е подавал документи. Това са просто поредните спекулации“, коментира Радев. Той посочи, че началникът на кабинета му ще получи такъв достъп, ако прецени, че неговите задължения изискват работа с класифицирана информация. \r\nНа въпрос дали има шифрограма, четена от Христов в президентството, Радев отговори: „Категорично г-н Христов не е имал достъп до нито един класифициран документ. Убеден съм, че това ще го докаже и проверката на ДАНС“, допълни президентът.", "date": "2017.10.12", "title": "Президентът Румен Радев: Изборът на изтребител в никакъв случай не е предопределен"}
{"url": "http://www.focus-news.net/news/2017/10/12/2445929/nimh-utre-shte-e-predimno-slanchevo-s-maksimalni-temperaturi-mezhdu-20-i-25.html", "text": "През нощта ще е ясно, с минимални температури между 5° и 10°, по Черноморието - 10° - 13°. Утре ще е предимно слънчево. Вятърът от запад-северозапад ще се усили до умерен, в Дунавската равнина временно и силен. Максималните температури ще са между 20° и 25°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане е по-високо от средното за октомври и няма да се променя съществено.\r\nНад Черноморието ще е предимно слънчево, с временни увеличения на облачността над северните райони. Вятърът от северозапад ще се усили. Максимална температура на въздуха: 20-23°. Температурата на морската вода е 17-18°. Вълнението на морето ще е 1-2 бала. Над планините ще е предимно слънчево. Ще духа умерен, по билата – до силен северозападен вятър. Максималната температура на височина 1200 метра ще около 14°, на 2000 метра – около 7°.\r\nВ събота по-значителни увеличения на облачността ще има над източните и планинските райони, но вероятността за валежи е малка. Вятърът ще остане от северозапад, ще отслабне. Дневните температури ще се понижат с 4-5 градуса. В неделя и в началото на следващата седмица ще бъде предимно слънчево. Вятърът ще стихне и в понеделник на места в низините ще се образува мъгла или инверсионна облачност. В планинските райони ще се затопля.", "date": "2017.10.12", "title": "НИМХ: Утре ще е предимно слънчево с максимални температури между 20° и 25°"}
{"url": "http://www.focus-news.net/news/2017/10/12/2445930/predstoyashti-mezhdunarodni-sabitiya-za-13-oktomvri-agentsiya-fokus.html", "text": "Испанското правителство ще проведе ежеседмичната си среща, три дни преди настъпването на крайния срок, който премиерът Мариано Рахой даде на каталунския президент Карлес Пучдемон да каже дали ще продължи с действията си, водещи към отделяне на Каталуния от Испания\r\n***Вторият ден от срещата на вътрешните и правосъдните министри на страните-членки на ЕС, по време на който ще се обсъжда бежанската криза и други въпроси\r\n*** Консервативният политик Себастиян Курц и крайно-десният му съперник Хайнц-Кристиян Страхе ще проведат последните си мероприятия преди предсрочните парламентарни избори в Австрия, които трябва да се проведат в неделя\r\n*** Американският президент Доналд Тръмп ще обяви позицията си относно иранското ядрено споразумение\r\n*** Продължават пожарите в американския щат Калифорния", "date": "2017.10.12", "title": "Предстоящи международни събития за 13 октомври ( Агенция „Фокус“ )"}
{"url": "http://www.focus-news.net/news/2017/10/12/2445931/predstoyashti-sabitiya-v-stranata-za-13-oktomvri-agentsiya-fokus.html", "text": "***\r\nОт 09.00 часа ще започне редовното пленарно заседание на Народното събрание. - \r\n***\r\nОт 14.00 часа в кабинета си в парламента, председателят на Народното събрание Димитър Главчев, Председателският съвет на парламента и председатели на комисии ще се срещнат с Генералния секретар на Европейската комисия (ЕК) Александър Италианер и с началника на кабинета на председателя на ЕК Мартин Селмайер. В 14.20 часа в зала „Запад” на Народното събрание гостите ще имат среща с членовете на Председателския съвет на парламента и с председатели на комисии.\r\n***\r\nОт 10:30 часа в зала „Запад“ на Народното събрание Комисията по европейските въпроси и контрол на европейските фондове ще представи своя Междинен доклад за 2017 г.\r\n***\r\nОт 12.00 часа в Министерство на образованието и науката министърът на образованието и науката Красимир Вълчев ще подпише декларация, с която България се включва в сътрудничеството във високопроизводителните изчисления EuroHPC. \r\n***\r\nОт 18.30 часа в Интер Експо Център министърът на транспорта, информационните технологии и съобщенията ще открие официално Международния автомобилен салон София 2017. \r\n***\r\nОт 09.30 часа  в зала „Сердика“ на София Хотел Балкан ще бъде открит форумът „Националните приоритети в контекста на Българското председателство на ЕС“. \r\n***\r\nОт 10.00 часа в Аулата на Софийския университет „Св. Климент Охридски“ ще бъде открита първата конференция в Европа за филология и бизнес и за кариерно развитие в хуманитарните науки. \r\n***\r\nОт 10.00 часа в Дома на Европа в София (ул. „Г. С. Раковски“ 124) ще се проведе Дискусия „Предизвикателствата пред ЕС в началото на новия европейски политически сезон: Поглед от София“. Своето виждане по темата ще споделят членовете на Европейския парламент Андрей Ковачев (ЕНП), Петър Курумбашев (С&Д), Светослав Малинов (ЕНП) и Илхан Кючюк (АЛДЕ) (очаква се потвърждение). За патрон на мероприятието е поканен президентът Румен Радев.\r\n***\r\nОт 10.00 часа 7 състав на СГС ще проведе съдебно заседание по делото срещу бившия ректор на Медицинския университет Ваньо Митев и Алексей Алексеев, обвинени за сключване на неизгодна сделка. \r\n***\r\nБългарският еврокомисар Мария Габриел, която отговаря за ресор „Цифрова икономика и цифрово общество”, ще се включи в Седмицата на кодирането в българските библиотеки. Тя ще посети семинара „Забавно програмиране с роботи Финч” в Американския център на Столична библиотека, където участие ще вземат петокласници от 94 СУ „Димитър Страшимиров”.\r\n***\r\nОт 11.00 часа в Националния пресклуб на БТА Районна софийска организация при Съюза на слепите в България, Център за социална рехабилитация и интеграция за хора със зрителни увреждания в София и федерация „Спорт за хора със зрителни увреждания” ще дадат пресконференция. \r\n***\r\nSOFAIR ще бъде домакин на \"Sofia Urban Challenge\" – състезание за отворени иновации за чист въздух, в което взеха участие 15 компании от цяла Европа. На 13 октомври финалисите идват в София, за да представят пред жури своите идеи. Тази инициатива се организира от Клийнтех България и Клаймат КИК, с подкрепата на 'Зелена София'\" към Столична Община.\r\n***\r\nОт 12.00 часа в Рапортна зала на хирургичен комплекс в УМБАЛСМ \"Н.И. Пирогов\" ще бъдат изнесени данни за сиамските близнаци от Сливен. Данните са резултат от заседание на консилиум, сформиран по конкретния случай.\r\n***\r\nОт 12.30 часа, във фоайето на УМБАЛ „Св. Екатерина“, ще се проведе ежегодното отбелязване на Европейския ден на органното донорство и трансплантация „Частица от теб може да бъде за някого целият свят“. \r\n***\r\nОт 17.00 ч председателят на ДПС Мустафа Карадайъ ще открие конгреса на  Европейската либерална младеж  (LYMEС), който ще се проведе в София в хотел Новотел София в периода 13-15 октомври. Официални гости на откриването на Конгреса ще бъдат председателя  на АЛДЕ партията Ханс  ван Бален, евродепутати, народни представители от ДПС и членове на ръководството на ДПС.  \r\n***\r\nОт 18.00 часа в галерията на Института за съвременно изкуство ще бъде открита изложбата на Димитър Солаков „Сътворение и разрушение, или отговорността на бащинството“.\r\n***\r\nОт 19.00 часа в Гьоте-институт ще се състои Поетична вечер с Мирела Иванова, Надежда Радулова и Емануил Видински в рамките на международната научна конференция „Фигури на транснационалното. РеВизии на немскоезичната литература”.\r\n***\r\nВ к.к. „Боровец” Асоциация на индустриалния капитал в България Ви кани да участвате в семинар, на който ще бъде представена позицията на АИКБ по важни за обществото теми. \r\n***\r\nОт 17.30 часа  в Градска библиотека „Паисий Хилендарски“ ще се състои премиера на книгата на Василка Дойчева „Гребнати спомени”, представена от Елена Славкова.\r\n***\r\nОт 11.30 часа при 217-ти километър на път I-9 Слънчев бряг - Бургас министърът на регионалното развитие и благоустройството Николай Нанков, министърът на транспорта, информационните технологии и съобщенията Ивайло Московски и председателят на Управителния съвет на Агенция „Пътна инфраструктура“ инж. Дончо Атанасов ще направят символична първа копка за реконструкцията на пътя.\r\n***\r\nОт 13.00 часа министърът на регионалното развитие и благоустройството Николай Нанков посети училище „Ал. Г. Коджакафалията“, построено по програма „Региони в растеж“. \r\n***\r\nОт 14.00 часа министърът на регионалното развитие и благоустройството ще направи инспекция на строителството на новата детска градина със закрит басейн в комплекс „Меден рудник“ (до плувния басейн, пред блок 122). \r\n***\r\nОт 13.00 часа в Регионална библиотека \"Пейо Яворов\" ще бъде направена демонстрация с робота Финч.\r\n***\r\nОт 19.00 часа в Държавна опера- Бургас ще бъде представен балетът 'Пепеляшка\".\r\n***\r\nОт 10.00 часа в хотел \"Сол Несебър Палас 5\" министърът на регионалното развитие и благоустройството Николай Нанков ще участва в деветата Национална конференция по транспортна инфраструктура с международно участие.\r\n***\r\nОт 17.00 часа в зала 221 на Органичен Корпус в Университет „Проф. д-р Асен Златаров“ – Бургас ще бъде открито тридневно събитие за хора с интереси в областта на софтуерна разработка, дизайн, информационни технологии и иновативни продукти. \r\n***\r\nОт 12.30 часа на плажа пред р-т „Кристал“ ще се проведе демонстрация на Доброволните екипи за реакция при бедствия, аварии и катастрофи при Българския Червен кръст.\r\n***\r\nОт 14.00 до 16.00 часа общинският съветник от ГЕРБ – Варна ще проведе срещи с граждани в централата на партията, намираща се на ул. „Георги Бенковски“ 1. \r\n***\r\nОт 14.00 часа в ресторант „Маестро“ ще се състои финална среща на проекта „Заедно можем повече” на фондация „Помни Могилино“.\r\n***  \r\nОт 10.30 часа на ритуалния плац на  НВУ „Васил Левски“ ще се проеде Церемония по полагане на военна клетва, ден на отворените врати.\r\n***  \r\nОт 14.00 часа в читалнята на централната сграда на РНБ „П.Р.Славейков“ ще бъде открита Международна научна конференция „Фолклор и образование-актуално състояние и перспективи. Конференцията се организира от Педагогически  факултет на ВТУ „Св. св. Кирил и Методий“.\r\n***  \r\nОт 18.00 часа в  салона на НЧ Просвета 1907“ ще се проведе  Юбилейно тържество, посветено на 110 години от основаването на читалището.\r\n***\r\nОт 10.00 часа в Конферентната зала на Община Враца, ще се проведе открита процедура за възлагане на обществена поръчка с предмет: „Обновяване и модернизиране на пешеходната зона в централната част на град Враца - зони 3, 4, 5 и 6 в участъка от ул. „Поп Сава Катрафилов” до ул. ”Кръстьо Българията” и 12 улици в Централна градска част“. \r\n***\r\nОт 10.30 часа в бизнес–залата на Община Добрич ще бъде отбелязан Международният ден на белия бастун. Инициативата се организира от Община Добрич в партньорство със социалната услуга „Център за социална рехабилитация и интеграция“.\r\n***\r\nОт 15.30 часа в Държавен куклен театър „Дора Габе“ ще се проведе кукления спектакъл „Хитър Петър“. \r\n***\r\nОбщина Карлово кани гражданите на встъпителна пресконференция и официална церемония “Първа копка” на обект ДГ “СЛЪНЦЕ” от 10.00 часа в двора на градината и на официална церемония “Първа копка” на обект СУ “Васил Левски” от 11.30 часа в двора на училището. \r\n***\r\nОт 18.00 часа в Камерната зала на читалището ще се състои среща-разговор с журналистката Анета Янакиева и представяне на сборника с народни песни за Апостола – „Небе се с ръка не хваща“.\r\n***\r\nОт 14.00 ч. в клуба на ВМРО – Кюстендил (ул. „Неофит Рилски” 24, зад Общината) народният представител от Обединени патриоти и заместник-председател на ВМРО Атанас Стоянов ще даде пресконференция. Темите са законодателните инициативи на Патриотите в 44-ото Народно събрание, местни проблеми, породени от битова престъпност, предстоящи европейски инициативи, свързани с начинанието „Доходен съюз”. \r\n*** \r\nВ 13.00 часа, на пътя Пазарджик-село Капитан Димитриево (в района на Старото сметище), министър-председателят Бойко Борисов, министърът на околната среда и водите Нено Димов, Изпълнителният директор на ПУДООС Ренета Колева и кметът на Община Пазарджик Тодор Попов официално ще открият Регионалното депо за неопасни отпадъци от регион Пазарджик, Клетка 1 и съпътстваща инфраструктура.\r\n***\r\nОт 15.30 часа в село Коларово ще бъде поставено началото на „Фестивал на кестена 2017 година“.\r\n***\r\nОт 09.30 часа на лекоатлетически стадион „Пловдив“ ще се проведе състезание в дисциплина „100-метрова пътека с препятствия”. Проявата е част от 15-то състезание за купата на Българската федерация по пожароприложен спорт. \r\n***\r\nОт 10.00 часа в зала 1 на Окръжен съд ще се гледа делото срещу 17-годишния ученик, пребил учителя си в Селскостопанската гимназия в Садово.\r\n***\r\nОт 10.00 часа на Източната порта на Филипопол кметът Иван Тотев ще даде старт на археологическите проучвания на обекта.\r\n***\r\nОт 15.00 часа на Виенския павилион в Цар Симеоновата градина доброволци от БМЧК-Пловдив ще проведат информационно-развлекателна кампания по повод Европейската седмица на донорството.\r\n***\r\nОт 9.00 часа в зала 33 на Регионален исторически музей ще се проведе Семинар (жива лаборатория) и откриване на щанд за “биоикономика” по проект BioSTEP. \r\n***\r\nОт 14.00 часа в зала 33 на Регионалния исторически музей ще започне конференция Августиада 2017.\r\n***\r\nОт 19.00 часа на специална церемония в Държавната опера в града ще бъде избрана носителката на титлата Царица на Августиада.\r\n***\r\nОт 09.30 часа идва извънредният и пълномощен посланик на Република Армения в България, Н. Пр. Армен Саргсян ще бъде приет от кмета Любомир Христов за първото му официално посещение в Шумен.", "date": "2017.10.12", "title": "Предстоящи събития в страната за 13 октомври (Агенция „Фокус“)"}
{"url": "http://www.focus-news.net/news/2017/10/12/2445932/sport-shveytsarskata-prokuratura-obvini-v-koruptsiya-prezidenta-na-pszh.html", "text": "Швейцарската прокуратура обвини в корупция президента на Пари Сен Жермен Насер ал Хелаифи. Официалната информация сочи, че той е обвинен за предлагането на подкуп на бившия Генерален секретар на ФИФА Жером Валке, за да може компанията на ал Хелаифи „БиИН Медия Груп“ да получи правата за излъчването на мачовете от световните първенства през 2026 и 2030 година. Към делото е привлечен и споменатият Валке, който беше изгонен от ФИФА заради корупционния скандал, избухнал през 2015 година.", "date": "2017.10.12", "title": "Спорт: Швейцарската прокуратура обвини в корупция президента на ПСЖ"}
{"url": "http://www.focus-news.net/news/2017/10/12/2445933/varna-moderen-detski-kompleks-se-izgrazhda-v-devnya.html", "text": "По инициатива на кмета Свилен Шитов в Девня ще отвори врати първият по рода си в града Обединен детски комплекс за извънкласни дейности, който трябва да се утвърди като Център за развитие на интересите, способностите и компетентностите на деца и ученици от общината. Това съобщиха от Община Девня.\r\nТой ще се помещава в бившата двуетажна забавачка на ул. „Фронтоваци“ в кв. „Девня 1“, чиято разгъната застроена площ е 1400 кв. м. Сградата се ремонтира с усилени темпове, а паралелно с това се разчиства и обновява огромният двор на зданието, където ще заработи уникална интерактивна площадка, на която ще се провеждат занятия, свързани с безопасността на движението и др.\r\nОбединеният детски комплекс се изгражда със средства, които Община Девня спечели по проект „Красива България“. Неговата дейност ще се разгръща в 8 основни направления. В модерно оборудваните зали малчуганите ще могат да изучават гайда, кавал, български народни танци.\r\nСпециален акцент в работата на новото културно-образователно и спортно средище ще бъде стимулирането на талантите на децата в предучилищна възраст. В центъра ще се помещават и школи по тенис на маса, борба, бойни изкуства и ракетомоделизъм.\r\nЗа да обезпечи необходимостта от педагогически и непедагогически персонал в центъра, общината увеличи своята численост във функция „Образование“ и ще финансира издръжката на 12 щатни бройки. Предвижда се ремонтно-възстановителните дейности в сградата и двора да приключат до края на годината.", "date": "2017.10.12", "title": "Варна: Модерен детски комплекс се изгражда в Девня"}
{"url": "http://www.focus-news.net/news/2017/10/12/2445934/afp-izrael-shte-se-ottegli-ot-yunesko-zaedno-sas-sasht.html", "text": "Министър-председателят на Израел Бенямин Нетаняху заяви, че страната му ще се оттегли от ЮНЕСКО заедно със САЩ, които обявиха, че ще прекратят членството си в организацията заради „анти-израелските ѝ пристрастия“, предава AFP.\r\n„Министър-председателят е инструктирал външното министерство да подготви Израел за оттегляне от организацията заедно със САЩ“, съобщиха от кабинета на Нетаняху.\r\nТой „приветства решението на президента (Доналд) Тръмп да се оттегли от ЮНЕСКО. Това е смело и морално решение, защото ЮНЕСКО е станал театър на абсурда и защото вместо да съхранява историята, я изопачава“.\r\nПревод и редакция:", "date": "2017.10.12", "title": "AFP: Израел ще се оттегли от ЮНЕСКО заедно със САЩ"}
{"url": "http://www.focus-news.net/news/2017/10/12/2445935/razgrad-galena-radoslavova-e-vrid-direktor-na-regionalniya-istoricheski-muzey.html", "text": "До провеждане на конкурс за директор, за временно изпълняващ длъжност директор на Регионален исторически музей – Разград ще бъде назначена Галена Недкова Радославова – Чобанова. Това съобщиха от пресцентъра на Община Разград. Тя е главен уредник и завеждащ отдел “Археология” в Регионален исторически музей – Разград. Завършила  висше образование в СУ „Климент Охридски” през 1983 г. – магистърска степен по история и археология и магистърска степен по философия. Работи в РИМ Разград от 1983 година, със стаж 34 години. Специалист по римска и късноантична археология – проучване на римски, късноантични градове, селища и некрополи. Участва в множество археологически експедиции в Разградска област и страната. От 1990 до 2000 г. е зам.-ръководител на археологическо проучване на територията на късноантичния град Абритус, а от 2000 година е научен ръководител на археологическо проучване  на територията на Национален археологически резерват Абритус. Автор на множество научни публикации.", "date": "2017.10.12", "title": "Разград: Галена Радославова е вр.и.д. директор на Регионалния исторически музей"}
{"url": "http://www.focus-news.net/news/2017/10/12/2445936/tass-generalniyat-sekretar-na-oon-sazhalyava-za-izlizaneto-na-sasht-ot-yunesko.html", "text": "Генералният секретар на ООН Антонио Гутериш съжалява дълбоко за излизането на САЩ от състава на ЮНЕСКО, предава ТАСС, позовавайки се на заявление от заместника на официалния представител на Генералния секретар на ООН Фархан Хак.\r\n„Генералният секретар съжалява дълбоко за това, че САЩ напускат ЮНЕСКО, в светлината на важната роля, която те играят в тази организация, от момента на нейното основаване“, каза той за руската агенция.\r\nПо-рано днес, САЩ обявиха за излизането си от организацията за образование и култура на ООН. Според съобщернието, направено от говорителят на Държавния департамент Хедър Науърт, решението ще влезе в сила на 31 декември 2018 година.\r\nСпоред информация на изданието Foreign Policy, решението за излизане от ЮНЕСКО е било прието от Вашингтон с цел икономия на средства и знак на протест против антиизраелските, по мнението на американските власти, предубеждения в организацията. През декември миналата година, вестник The Washington Post съобщи, че депутатите в Конгреса на САЩ разглеждат възможността за излизане от такива организации на ООН, като ЮНЕСКО, след като Съвета за сигурност прие резолюция, искаща от Израел да прекрати моментално заселническата си дейност на окупираните палестински територии.\r\nПрез 2011 година, САЩ се отказа от участие във финансирането на ЮНЕСКО, след като организацията прие в редовете си, като пълноправен член, Палестина. Примерът на САЩ бе последван от Израел. В резултат от това, международната организация се лиши от 22% от финансирането си.\r\nПревод и редакция:", "date": "2017.10.12", "title": "ТАСС: Генералният секретар на ООН съжалява за излизането на САЩ от ЮНЕСКО"}
{"url": "http://www.focus-news.net/news/2017/10/12/2445937/meglena-kuneva-vsyaka-reforma-v-balgariya-e-uspeh-i-za-zapadnite-balkani.html", "text": "Всяка реформа и всеки успех в България са успех и за Западните Балкани, коментира в предаването „Това е България“ на Радио „Фокус“ Меглена Кунева, бивш заместник министър-председател по координация на европейските политики и институционалните въпроси в периода 2014-2017 година. „Самият факт, че продължава да се използва думата балканизация като нещо изключително отрицателно в политически план – това е сравнение, което по никакъв начин не е комплимент за нашия регион. Ако го погледнем от страна, какво можем да подобрим, ни дава много голяма възможност за подобряване. Ние сами избрахме Западните Балкани като своя важна външнополитическа тема и това беше правилно. Аз смятам, че стъпките до тук в тази посока са правилни. Тоест, ако от наша страна има максимално положителни примери и ние успеем да ги покажем и успеем с повече самочувствие да кажем какъв път сме извървяли и че това е възможно, ние ще бъдем по-убедителен председател на Съвета на ЕС“, коментира Меглена Кунева. Тя уточни, че в рамките на шестте месеца от председателството България може да изгради благоприятна среда за доброто представяне на страните от Западните Балкани.", "date": "2017.10.12", "title": "Меглена Кунева: Всяка реформа в България е успех и за Западните Балкани"}
{"url": "http://www.focus-news.net/news/2017/10/12/2445938/dps-i-obedineni-patrioti-v-spor-za-valeri-simeonov-obzor.html", "text": "След като ДПС поиска оставките на председателя на парламентарната комисия по правата на човека Красимир Велчев и на вицепремиера Валери Симеонов, лидерът на партията Мустафа Карадайъ заговори за оставка на цялото правителство. Карадайъ заяви, че в нормалните демокрации, ако Валери Симеонов не подаде оставка, подава цялото правителство. По думите му в България националистите участват във властта без да има нужда от тях. Той поясни, че когато Валери Симеонов ползва пресцентъра на правителството, той вече не е само физическо лице, а представлява властта -  „власт, която заплашва и поставя ултиматуми на медии и не само. Председателят на ДПС заяви, че демокрацията в България трябва да бъде защитена и отбеляза, че докато председатели на комисии и вицепремиер ползват езика на омразата и ксенофобиията и самите те са действащите лица на омразата, ние продължаваме да се отдалечаваме от нормалността. \r\nПрезидента на АЛДЕ Ханс Ван Баален, който бе на посещение в парламента, заяви, че участието на „Обединени патриоти“ в управлението не прави по-лесно влизането на България в Шенген. Той изрази надежда, че българското правителство ще работи в тясно сътрудничество не само с европейските си партньори, а и с ДПС и опозицията за формулиране на дневния ред Европа. „Европа трябва да бъде оформяна от демократични партии, партии, които са от центъра, център–дясно, център–ляво. Няма обаче място за краен национализъм в Европа. Така че разчитам на едно демократично и приобщаващо председателство от страна на България“, заяви президентът на АЛДЕ.\r\nОт своя страна депутатът от ПГ на „Обединени патриоти“ Искрен Веселинов заяви, че заплахата за развитието на България не са вицепремиерът Валери Симеонов и правителството, а връщането на ДПС на власт. Той обяви, че „Обединени патриоти“ категорично възразяват срещу опитите на ДПС. Колегата му от  „Обединени патриоти“ Павел Шопов посочи, че от ДПС желаят дестабилизация на властта и свалянето на правителството преди европредседателството. Той обърна внимание, че  това се случва, когато България е най-близо до Шенген и когато са постигнати най-големите успехи в икономиката. По думите на Шопов заплахите, свързани с употребата на езика на омразата, се правят, защото от „Обединени патриоти“ са свършили много неща за България. Шопов посочи, че ДПС не може да примири, че „Обединени патриоти“ са ги отстранили от властта и добави, че Валери Симеонов няма да падне. Депутатът Валентин Касабов призова ДПС да не им се пречкат в краката, защото ще ги смачкат. От „Обединени патриоти“ обявиха, че Валери Симеонов не е заплашвал журналист, а е въвел нов начин на изразяване – директния. По отношение на изпратения ултиматум до български медии, от формацията обявиха, че подкрепят  Симеонов в това да търси правото си, когато се чувства набеден заради внушения.\r\nДеница КИТАНОВА", "date": "2017.10.12", "title": "ДПС и „Обединени патриоти“ в спор за Валери Симеонов (ОБЗОР)"}
{"url": "http://www.focus-news.net/news/2017/10/12/2445939/benyamin-netanyahu-pomirenieto-mezhdu-hamas-i-fatah-pravi-mnogo-po-trudno-postiganeto-na-mir.html", "text": "Министър-председателят на Израел Бенямин Нетаняху заяви, че помирението между „Фатах“ и „Хамас“ ще направи постигането на „мир много по-трудно постижимо“, само няколко часа след като палестинските фракции подписаха споразумение за единение, предава AFP.\r\n„Помирението между „Фатах“ и „Хамас“ ще направи мира (с Израел) много по-трудно постижим“, заяви Нетаняху, чрез съобщение на Фейсбук страницата на кабинета, обвинявайки ислямистката групировка „Хамас“ в подкрепа за насилието.\r\n„Помиряването с масови убийци е част от проблема, не част от разрешението. Кажете да на мира и не на обединението с „Хамас““, каза той, след подписването на сделката в Кайро.\r\nПревод и редакция:", "date": "2017.10.12", "title": "Бенямин Нетаняху: Помирението между „Хамас“ и „Фатах“ „прави много по-трудно постигането на мир“"}
{"url": "http://www.focus-news.net/news/2017/10/12/2445940/veliko-tarnovo-predlozhenie-za-prouchvane-na-voennite-pametnitsi-v-obezlyudenite-mesta-ot-oblastta-be-predstaveno-pred-oblastnata-komisiya-voenni-pametnitsi.html", "text": "Предложение за проучване на военните паметници в обезлюдените места в областта бе представено пред Областната комисия „Военни паметници”. То бе направено от Иван Коев, председател на „Съюза на ветераните от войните“, по време на днешното заседание на Комисията, съобщиха от пресцентъра на Областна администрация. Иван Коев е изготвил анализ, според който в 143 населени места без жители или с един жител, в региона има непроучени такива монументи. Според него те трябва да бъдат обследвани, реставрирани, да се обнови инфраструктурата около тях и да бъдат чествани при съответните поводи, като изложи и своите подробни аргументи. На днешното заседание присъстваха още проф. д-р Любомира Попова, областен управител на Велико Търново и председател на Комисията, заместник областният управител Ивета Кабакчиева и Живко Костадинов – началник на сектор „Военни клубове“ ТО – Варна и всички членове на комисията. По време на дискусията бе взето решение на кметовете на общини в област Велико Търново да бъде предоставена информация за военните паметници на територията на съответната община, притежаващи статут на недвижима културна ценност, въз основа на изпратения списък на военните паметници в Област Велико Търново със статут на недвижими културни ценности. В комисията постъпи и искане от кмета на Община Павликени за включване в картотеката на още 4 паметника. Паметник на сраженията на четата на Стефан Караджа и Хаджи Димитър , м. „Канлъ дере“, с. Вишовград, паметник на Филип Тотю, м. „Косматица“, с. Върбовка и  2 броя паметници „Хаджи Димитър и Стефан Караджа“, с. Караисен.\r\nКомисията реши да бъде внесено в Министерство на отбраната предложение за разширяване на обхвата на чл. 4 от Закона за военните паметници и включване в същия на паметници на всички загинали герои за свободата на България., както и на поисканите от Община Павликени.\r\nРадослав Симеонов, представител на Министерство на отбраната, запозна членовете на Комисията с пълната подкрепа, която намира предложението му в лицето на Министерство на отбраната, като съобщи, че Министерство на отбраната планира тази инициатива да бъде реализирана съвместно и с тяхно участие.", "date": "2017.10.12", "title": "Велико Търново: Предложение за проучване на военните паметници в обезлюдените места от областта бе представено пред Областната комисия „Военни паметници”"}
{"url": "http://www.focus-news.net/news/2017/10/12/2445941/eurasiareview-ispanskata-politsiya-e-izpolzvala-prekomerna-sila-v-kataluniya-spored-human-rights-watch.html", "text": "Испанската полиция е използвала прекомерна сила, когато се е изправила срещу демонстрантите в Каталуния, по време на спорния референдум в автономната област, използвайки палки, за да нанася удари по мирни протестиращи и причинявайки им множество наранявания, заявиха от Human Rights Watch – организацията за наблюдение на човешките права. От организацията са получили много обвинения за безпричинно полицейско насилие, извършено на 1 октомври 2017 година и потвърдено от множество свидетелства на очевидци, предава американското електронно издание EurasiaReview.\r\nОт организацията, наблюдател на човешките права, са се свързали със свидетели и жертви на насилието и са гледали видео записи, снимков материал и медицински свидетелства от град Жирона и две села край Жирона и Барселона. Те са открили, че Гражданската гвардия (Guardia Civil) или в някои случаи части на Националната полиция, са използвали прекомерна сила на три места на 1 октомври, докато са изпълнявали съдебните разпореждания да предотвратят провеждането на плебисцита.\r\n„Нашето детайлно разследване на три случая, откри че националната полиция и Гражданската гвардия са приложили прекомерна сила на 1 октомври в Каталуния“, каза Картик Рай, изследовател на Западна Европа от Human Rights Watch. “Полицията може и да е имала на своя страна законното право да приложи съдебната заповед, но това не им позволява да използват насилие срещу мирни протестиращи.“\r\nПревод и редакция:", "date": "2017.10.12", "title": "EurasiaReview: Испанската полиция е използвала прекомерна сила в Каталуния, според Human Rights Watch"}
{"url": "http://www.focus-news.net/news/2017/10/12/2445957/afp-donald-tramp-shte-obyavi-strategiyata-si-spryamo-iran-v-petak.html", "text": "Президентът на САЩ Доналд Тръмп ще разкрие позицията на САЩ относно ядрената сделка с Иран, сключена през 2015 година, в петък, предава AFP.\r\n„Утре в 12:45 (19:45 българско време), президентът ще направи забележките си и ще разкрие стратегията си спрямо тази страна (Иран)“, заяви говорителят на Белия Дом Сара Хъкаби Сандърс.\r\nОчаква се американският президент да направи изявление, чрез което да отвори вратите за Конгреса да наложи нови санкции срещу Техеран.\r\nПревод и редакция:", "date": "2017.10.12", "title": "AFP: Доналд Тръмп ще обяви стратегията си спрямо Иран в петък"}
{"url": "http://www.focus-news.net/news/2017/10/12/2445958/detsa-ot-sliven-i-yambol-uchastvat-v-natsionalen-konkurs-za-bezopasnost-na-dvizhenieto.html", "text": "Училище „Константин Константинов“ в Сливен е избрано да участва в националната изложба на колела „Пътят и аз“, съобщиха за Радио „Фокус“ – Сливен от училищното настоятелство. Тя е част от глобалната програма „Безопасност и мобилност за всички“. Изложбата ще гостува в Сливен от  27 ноември до 4 декември. Ден по късно експозицията ще отпътува за Ямбол, където домакин ще бъде училище „Свети Климент Охридски“. В нея са представени творби на ученици от първи до пети клас на тема „Пътят и аз“. Учениците са разделени на две възрастови групи. Във всяка те  сформират отбори от по трима души. Заедно създават идеята. След това пресъздават идеята си в детска рисунка. Материалите са по избор на учениците: моливи, пастели, водни бои, темперни бои, маслени бои и др. Всяко дете, участник в отбор, автор на рисунка-победител, получава на церемония по награждаването през май 2018 г. награда, в зависимост от мястото, на което е класиран отборът. Организаторите са осигурили за победителите велосипеди, ховърбордове, кънки и предпазни каски.\r\nЛюдмила ЙОРГОВА", "date": "2017.10.12", "title": "Деца от Сливен и Ямбол участват в национален конкурс за безопасност на движението"}
{"url": "http://www.focus-news.net/news/2017/10/12/2445959/sasht-izlizat-ot-yunesko-izrael-gi-posledva-obzor.html", "text": "САЩ обявиха, че ще напуснат организацията на ООН за култура, образование и наука – ЮНЕСКО – като това ще става поетапно до края на следващата година. Все пак, Вашингтон ще остане в качеството си на наблюдател в организацията. Съединените щати използват като повод „анти-израелските пристрастия“ в организацията и неясните финансови операции, извършвани от нея, а някои сочат и намерението на Съединените щати да спестят средствата, внасяни в бюджета на културната организация, въпреки че те спряха да правят вноски в нея още през 2011 година. Израел се възползва от случая и също обяви, че ще напусне ЮНЕСКО, в синхрон със САЩ. Премиерът на страната Бенямин Нетаняху приветства „смелото и морално“ решение на Доналд Тръмп. \r\nТова не е първият случай на напускане на организацията от страна на САЩ. През 1984 година, тогавашният президент Роналд Рейгън извади страната си от организацията, а завръщането ѝ беше при президента Джордж У. Буш през 2002 година. \r\nЮНЕСКО спря да получава вноските от Израел и САЩ още през 2011 година, когато тя прие в редиците си, като пълноправен член, Палестина. Това решение ѝ струваше 22% от общия бюджет. \r\nГенералният секретар на ООН се ограничи с изявлението, че „дълбоко съжалява“ за излизането на САЩ от ЮНЕСКО.\r\nРедакция:", "date": "2017.10.12", "title": "САЩ излизат от ЮНЕСКО, Израел ги последва (ОБЗОР)"}
{"url": "http://www.focus-news.net/news/2017/10/12/2445960/blagoevgrad-festival-na-kestena-2017-godina-shte-se-provede-v-podnozhieto-na-priroden-park-belasitsa.html", "text": "От 13 до 15 октомври в подножието на Природен парк „Беласица“ ще се проведе  Шестия Фестивал на кестена. Това съобщиха за Радио „Фокус“ – Пирин организаторите на фестивала. Тържественото откриване ще се състои на 14 октомври в 15:30 часа, в село Коларово, община Петрич, на площада пред читалище „Яне Сандански“.  Всяко населено място разположено в полите на планина Беласица, ще се представи със своя уникална шатра. На тези шатри ще бъдат изложени вкусни ястия, занаятчийски и други продукти.  Програмата включва фолклорен концерт, маршрути в планината, куклен театър, игри и забавления за малки и големи базирани на местния фолклор, кестените, природата и културата от района на Природен парк „Беласица“.\r\n„Фестивал на кестена 2017 г.“ се организира от Дирекция на Природен парк „Беласица“ към Изпълнителна агенция по горите с финансовата подкрепа на Югозападното държавно предприятие и Община Петрич, в партньорство с Българска фондация „Биоразнообразие“ и Пирински туристически форум, както и с активното участие на кметовете и читалищните секретари на подгорските села. Празникът на Подгорието за шеста поредна година се провежда благодарение на подкрепата, която местните хора оказват.\r\nЛивия НИНОВА", "date": "2017.10.12", "title": "Благоевград: „Фестивал на кестена 2017 година“ ще се проведе в подножието на Природен парк „Беласица“"}
{"url": "http://www.focus-news.net/news/2017/10/12/2445961/vss-ne-obyavi-nova-protsedura-za-izbor-na-predsedatel-na-vas-georgi-cholakov-shte-bade-izslushan-na-19-oktomvri-obzor.html", "text": "ВСС единодушно прие да изслуша кандидата за председател на ВАС Георги Чолаков на следващото си заседание- 19 октомври. Предложението на председателя на ВКС Лозан Панов процедурата да бъде започната от начало беше отхвърлено. Главният прокурор Сотир Цацаров заяви, че кандидатурата на Чолаков трябва да бъде подложена на гласуване, а ако събере 17 и повече гласа, президентът е длъжен да издаде указ по закон. Председателят на ВАС Георги Колев заяви, че категорично не може да става дума за нова процедура за избор. „Няма никаква логика в това цялата процедура да започне отначало. Не мисля, че могат да се намерят аргументи за провеждане на нова процедура“, коментира той. \r\nСлед като Пленумът на Съвета взе решение представляващият ВСС Боян Магдалинчев обясни, че на 19 октомври след изслушването кандидатурата ще бъде гласувана. Ако няма събрани минимум 17 гласа ще бъде открита нова процедура със всичките й етапи. Той посочи, че в писмо до ВСС Георги Чолаков изрично заявява, че има готовност да се яви да отговори на въпроси. На въпрос би ли попитал Георги Чолаков за апартаментите и имотите, които е давал по морето Боян Магдалинчев коментира: „Дали ще питаме или не ще видим на следващото заседание. Предполагам, че ще има въпроси в тази посока“. Агенция „Фокус”  припомня: На 11 септември ВСС избра съдия Георги Чолаков за председател на ВАС. Той получи 20 гласа в подкрепа на своята кандидатура, а другият кандидат съдия Соня Янкулова събра едва 5 гласа. Решението на Пленума на ВСС беше изпратено до държавния глава Румен Радев с предложение за издаване на указ за назначаване на Георги Чолаков за председател на съда. На 3 октомври новият състав на ВСС официално встъпи в длъжност, като за негов представляващ беше избран Боян Магдалинчев. На 4 октомври президентът обяви, че е върнал на новия състав на ВСС кандидатурата на Георги Чолаков и очаква предложение, съобразено с всички законови процедури и моралните очаквания на обществото. \r\nБиляна ИВАНОВА", "date": "2017.10.12", "title": "ВСС не обяви нова процедура за избор на председател на ВАС, Георги Чолаков ще бъде изслушан на 19 октомври (ОБЗОР)"}
{"url": "http://www.focus-news.net/news/2017/10/12/2445962/afp-es-shte-zapochne-vatreshni-prigotovleniya-za-targovskite-pregovori-po-brekzit.html", "text": "Лидерите на Европейския съюз ще започнат вътрешни приготовления за търговските преговори по Брекзит, когато се съберат за срещата на върха на ЕС през следващата седмица, според проекторезолюция, получена от AFP.\r\nВъпреки че решиха, че няма достатъчно прогрес за преминаването на следващ етап от официалните преговори за Брекзит по бъдещите отношения, най-рано до декември, лидерите ще поискат от главния преговарящ Мишел Барние и министрите „да започнат вътрешни приготовления за разговорите“ по този въпрос. \r\nПревод и редакция:", "date": "2017.10.12", "title": "AFP: ЕС ще започне вътрешни приготовления за търговските преговори по Брекзит"}
{"url": "http://www.focus-news.net/news/2017/10/12/2445963/daniel-panov-kmet-na-veliko-tarnovo-chrez-dobriya-dialog-na-pravitelstvoto-s-mestnata-vlast-i-aktivnostta-na-us-na-nsorb-glasat-na-kmetovete-zapochna-da-se-chuva.html", "text": "Чрез добрия диалог на правителството с местната власт и активността на Управителния съвет на Националното сдружение на общините в България, гласът на кметовете започна да се чува. Това коментира в предаването „Това е България“ на Радио „Фокус“ Даниел Панов, председател на Управителния съвет на Националното сдружение на общините в България и кмет на Велико Търново по повод Деня на българската община. По думите му днес българската община е по-независима и по-силна. „Бих искал да подчертая, че успехите през тези 6 години не са само мои. Те са резултат от една съвместна екипна работа с целия състав на Община Велико Търново и също така в синхрон с това, което най-вече искат великотърновци. Смея да твърдя, че Велико Търново е един проспериращ европейски град. Има много още какво да се работи. Но най-важното е, че над 130 милиона лева са инвестициите за тези 6 години само в градска среда, образователна инфраструктура, здравеопазване, спортни бази, модернизация също на детски градини и социални услуги. Тези средства са вложени както чрез европейските механизми, така и с помощта на правителството, начело с премиера Бойко Борисов” , коментира Даниел Панов. Той уточни, че общинското развитие зависи от това колко деен е кметът на дадена община и добрият синхрон в работата с останалите власти.", "date": "2017.10.12", "title": "Даниел Панов, кмет на Велико Търново: Чрез добрия диалог на правителството с местната власт и активността на УС на НСОРБ, гласът на кметовете започна да се чува"}
{"url": "http://www.focus-news.net/news/2017/10/12/2445964/sport-botev-plovdiv-pobedi-septemvri-sofiya-s-50.html", "text": "Ботев (Пловдив) победи Септември (София) с 5:0 в мач от 12-ия кръг на Първа професионална лига, игран на базата на пловдивския отбор в Коматево. Четири гола за победата отбеляза Фернандо Виана, а един добави Дуде Ндонгала. След победата Ботев се изкачи на пето място във временното класиране със 17 точки, а Септември остана на предпоследното 13-о място със 7 точки. Начело е Лудогорец с 27 точки, пред ЦСКА с 26 и Левски с 21 точки.", "date": "2017.10.12", "title": "Спорт: Ботев (Пловдив) победи Септември (София) с 5:0"}
{"url": "http://www.focus-news.net/news/2017/10/12/2445965/40-avtori-ot-tsyalata-strana-sa-uchastvali-v-sedmoto-izdanie-na-natsionalniya-konkurs-za-poeziya-dobromir-tonev-nagrazhdavaneto-na-pobeditelite-e-na-14-oktomvri.html", "text": "40 автори от цялата страна са участвали в седмото издание на Националния конкурс за поезия „Добромир Тонев“. Това съобщиха за Радио „Фокус“ – Пловдив от дирекция „Култура и културно наследство“ към Община Пловдив. Комисия, в състава на която са участвали изтъкнати пловдивски поети, журналисти и критици, е оценила постъпилите творби на две свои заседания и е избрала победителите. Церемонията по награждаване на отличените автори ще се състои на от 18.00 часа на 14 октомври в най-голямата книжарница на Главната улица в Пловдив. Осигуреният от организаторите и партньорите награден фонд включва за първо място – 600 лв. и грамота, втора награда – 400 лв. и грамота, трета награда –  200 лв. и грамота. Традиционно се осигуряват и специални награди от партньори – парична награди и ваучер за екскурзия по избор.\r\nОрганизаторите на конкурса припомниха, че всеки участник можеше да представи от едно до три свои стихотворения. Условието бе да се кандидатства само с творби, които не са публикувани в печатни или интернет издания към момента на обявяването на конкурса, и с които кандидатът не е участвал в други подобни конкурси. Желаещите трябваше  да изпратят творбите си до 2 октомври.\r\nТони МИХАЙЛОВ", "date": "2017.10.12", "title": "40 автори от цялата страна са участвали в седмото издание на Националния конкурс за поезия „Добромир Тонев“, награждаването на победителите е на 14 октомври"}
{"url": "http://www.focus-news.net/news/2017/10/12/2445966/komisiyata-po-otbrana-othvarli-vetoto-na-prezidenta-rumen-radev-varhu-zakona-za-otbranata-i-vaorazhenite-sili-obzor.html", "text": "Комисията по отбрана прие повторно промените в Закона за отбраната и въоръжените сили с 12 гласа „за“, 7 „против“. Така комисията отхвърли ветото, което президентът Румен Радев наложи върху промените в закона. „Против“ гласуваха само депутатите от БСП. \r\nПредседателят на парламентарната комисия по отбрана ген. Константин Попов заяви, че мотивите на президента за връщането на закона не са основателни и достатъчно правно регламентирани. Той изрази надежда мотивите да не са политически мотивирани. Константин Попов коментира, че изискванията за постоянен секретар на отбраната не са завишени, както се посочва в мотивите на президента, защото за главен секретар на МС са с една степен по-високи. Според него не се създават условия за дискриминация, а разпоредбата е гаранция за наличието на по-висок професионализъм, необходим за утвърждаване на правомощията, и не може да се тълкува като ограничение. Ген. Попов обясни, че представянето на офицерите в Комисията по отбрана не е намеса в правомощията на органите по ръководство на отбраната. А от това представяне не произтича писмен акт на парламента, водещ до промяна на статуса или състоянието на висшия военен състав. По думите му твърдението, че разпоредбата е неясна и не допринася за утвърждаването на правовата държава е доста прекалено и не особено състоятелно. \r\nТой призова в дебата по указа да се коментират мотивите, а не личностите, за да не се превръщат народните представители в защитници или противници на президента. Константин Попов уточни, че Народното събрание отговаря за бюджета и е естествено, че трябва да знае кой отговаря в разходването на средствата и превръщането им в способности. „Няма нищо лошо висшият офицерски състав да дойде е Комисията по отбрана и да представи визията си. Не става въпрос да ги изпитваме какво са направили, а да дойде този човек да представи визията си, за да знаем народните представители какво ще се прави“, посочи той. Народният представител Кольо Милев от БСП заяви, че представянето в комисията на удостоените с висши офицерски звания не е необходимо. „Да не подценяваме генералите, да ги викаме тук, за да се представят като ученици“, коментира той. Депутатът от ГЕРБ вицеадмирал Пламен Манушев заяви, че представянето в комисията е важно за генерала, а за комисията е важно генералът да бъде представен, защото това защитава авторитета й. „Фокус“ припомня: На 9 октомври държавният глава Румен Радев върна за ново обсъждане промените в Закона за отбраната и въоръжените сили, приети от Народното събрание на 27 септември. С окончателните промени в закона парламентът въведе изисквания при назначаването на постоянен секретар на отбраната. На този пост се назначава държавен служител с професионален опит не по-малко от 8 години и 4-ти старши ранг. Друго изискване е да е изпълнявал ръководна длъжност в държавна администрация не по-малко от 3 години, от които не по-малко от 1 година в Министерството на отбраната. Според Румен Радев с промените се въвеждат нови, завишени и кумулативно приложими изисквания за заемане на длъжността. Президентът счита, че новата редакция няма да преодолее съществуващите неясноти и непълноти в действащата законова уредба и създава условия за дискриминация спрямо редица категории лица. Новите изисквания не са гаранция за по-висок професионализъм.\r\nДепутатите приеха министърът на отбраната да представя в Комисията по отбрана удостоените с висши офицерски звания след издадения указ от президента. Според Румен Радев законът не дава отговор на въпроса дали при всяко удостояване с висше офицерско звание на един и същи офицер следва да се прави такова представяне. Държавният глава коментира, че неясната разпоредба крие риск от политизиране на висшия команден състав на Въоръжените сили. \r\nБиляна ИВАНОВА", "date": "2017.10.12", "title": "Комисията по отбрана отхвърли ветото на президента Румен Радев върху Закона за отбраната и въоръжените сили (ОБЗОР)"}
{"url": "http://www.focus-news.net/news/2017/10/12/2445967/varna-grupata-za-avtentichen-folklor-i-obichai-nashenki-kam-nch-saznanie-1926-v-beloslav-otbelyazva-20-godishen-yubiley.html", "text": "Групата за автентичен фолклор и обичаи „Нашенки“ към НЧ „Съзнание 1926“ отбелязва 20-годишен юбилей. Това съобщиха от Община Белослав.  В рамките на тържествата, посветени на празника на гр. Белослав, в НЧ „Съзнание 1926“, гр. Белослав ще се проведе концерт в чест на 20-годишния юбилей на Група за автентичен фолклор и обичаи „Нашенки“ с художествен ръководител Милена Чакърова-Петкова. Концертът ще се състои на 20 октомври от 17.00 часа в читалището.", "date": "2017.10.12", "title": "Варна: Групата за автентичен фолклор и обичаи „Нашенки“ към НЧ „Съзнание 1926“ в Белослав отбелязва 20-годишен юбилей"}
{"url": "http://www.focus-news.net/news/2017/10/12/2445968/afp-teroristichna-ataka-ubi-18-dushi-v-siriya.html", "text": "Кола бомба е избухнала в сирийската провинция Хасака в четвъртък, предава AFP. В резултат на атаката поне 18 цивилни са загинали, включително кюрдски военни, съобщават от Сирийската обсерватория за човешки права, базирана в Лондон. Атаката е станала на място, където се събират цивилни, загубили домовете си по време на военните действия в Деир ез-Зор.  Цанко Цолов", "date": "2017.10.12", "title": "AFP: Терористична атака уби 18 души в Сирия"}
{"url": "http://www.focus-news.net/news/2017/10/12/2445969/bagdad-irakskite-kyurdi-tryabva-da-podkrepyat-edinstvoto-na-irak-predi-zapochvane-na-pregovori.html", "text": "Багдад постави няколко условия пред иракските кюрди, преди започване на преговори, засягащи кризата между централното правителство и регионалните власти в Ербил, предава Voice of America. Това стана ясно в четвъртък, след изявление на представител на Багдад. Кюрдското регионално правителство трябва да застане зад „целостта на Ирак“. Местните власти освен това трябва да признаят върховенството на централното правителство по въпросите за износа на нефт, отбраната и охраната на границите, включително контролно пропускателните пунктове. \r\nРегионалното автономно правителство в Ербил и централните власти в Багдад влошиха отношенията си след референдума за независимост, който иракските кюрди проведоха въпреки предупрежденията на правителството в края на миналия месец.  Цанко Цолов", "date": "2017.10.12", "title": "Багдад: Иракските кюрди трябва да подкрепят единството на Ирак преди започване на преговори"}
{"url": "http://www.focus-news.net/news/2017/10/12/2445970/afp-sasht-obviniha-kuba-che-ne-pravi-dostatachno-za-zashtita-na-amerikanskite-diplomati-v-stranata.html", "text": "Говорител на Белия дом обвини в четвъртък кубинските власти, че не са предприели достатъчно мерки за защита на американските дипломати в страната, предава AFP. Според Вашингтон, кубинското правителство е „имало възможност да спре атаките срещу нашите дипломати“. \r\nАгенцията припомня, че американски власти съобщиха за мистериозни атаки срещу свои представители в Куба, най-вероятно извършени с помощта на някакъв вид звуково устройство. Последната такава атака бе в края на август, поради което се разгоря криза между двете страни. \r\nЗасегнатите общо 22 души се оплакват от загуба на слух, главоболие, умора, замайване и др. Заради инцидента, САЩ изгониха 15 кубински дипломати от територията си.  Цанко Цолов", "date": "2017.10.12", "title": "AFP: САЩ обвиниха Куба, че не прави достатъчно за защита на американските дипломати в страната"}
{"url": "http://www.focus-news.net/news/2017/10/12/2445971/usa-today-slabo-zemetresenie-v-severna-koreya-na-myasto-kadeto-e-bil-proveden-yadren-test.html", "text": "Слабо земетресение с магнитуд от 2.9 по скалата на Рихтер е усетено в Северна Корея в четвъртък, съобщава USA Today. Tрусът е станал на място, където преди това е проведен един от ядрените тестове на Пхенян, предават от Американската институт по Геология. Дълбочината на  неговия център е пет километра под земята. От агенцията обаче побързаха да подчертаят, че това не означава автоматично провеждането на нов ядрен тест на Северна Корея.  Цанко Цолов", "date": "2017.10.12", "title": "USA Today: Слабо земетресение в Северна Корея, на място, където е бил проведен ядрен тест"}
{"url": "http://www.focus-news.net/news/2017/10/12/2445972/turskiyat-prezident-ako-sasht-ne-priemat-turtsiya-takava-kakvoto-e-togava-ne-se-nuzhdaem-ot-tyah.html", "text": "Турският президент Реджеп Тайип Ердоган заяви в четвъртък, че ако САЩ не приемат Турция, такава, каквато е, то тогава „не се нуждаем от вас“. Това пише всекидневникът Hurriyet. Държавният глава призова Вашингтон да се придържа към разума, като продължи да защитава позицията, че сегашният американски посланик в Анкара Джон Бас е отговорен за разгорялата се криза между двете държави. \r\nИзданието припомня, че в неделя турски власти арестуваха служител на американската мисия в Анкара, поради което посланика Бас прекрати издаването на визи за граждани на страната. Турският президент изрази мнението, че кризата ще се реши в края на седмицата, когато Бас завърши мандата си като посланик.  Цанко Цолов", "date": "2017.10.12", "title": "Турският президент: Ако САЩ не приемат Турция, такава каквото е, тогава не се нуждаем от тях"}
{"url": "http://www.focus-news.net/news/2017/10/12/2445973/reuters-italianskata-dolna-kamara-prie-protivorechivite-promeni-v-izborniya-zakon.html", "text": "Долната камара на италианския парламент прие противоречивите промени в изборния закон, предава Reuters. Агенцията пояснява, че от планираните нововъведения потърпевш ще бъде движението „Пет звезди“. Партията се е обявила против установения в момента в Италия ред, отказвайки да се коалира с която и да е друга парламентарна група. Според новия закон, който все още трябва да бъде одобрен от Горната камара, партиите, които се коалират помежду си ще имат предимство пред останалите. От агенцията припомнят, че през месец май 2018 г. в страната ще се проведат избори, като се очаква „Пет звезди“ да събере голяма част от гласовете.  Цанко Цолов", "date": "2017.10.12", "title": "Reuters: Италианската долна Камара прие противоречивите промени в изборния закон"}
