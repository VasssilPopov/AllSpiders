{"url": "http://www.focus-news.net/news/2018/03/22/2502901/vremenno-se-ogranichava-dvizhenieto-po-pat-i-6-kyustendil-gkpp-gyueshevo-za-mps-nad-12-t.html", "text": "Временно се ограничава движението по път I-6 Кюстендил – ГКПП „Гюешево“ за МПС над 12 т, поради силен снеговалеж и снегонавявания, предават от АПИ.", "date": "2018.03.22", "title": "Временно се ограничава движението по път I-6 Кюстендил – ГКПП „Гюешево“ за МПС над 12 т"}
{"url": "http://www.focus-news.net/news/2018/03/22/2502863/api-otpadat-ogranicheniyata-za-mps-nad-12-t-po-pat-i-2-razgrad-ruse-ii-41-razgrad-targovishte-i-pat-ii-51-razgrad-popovo.html", "text": "Отпадат ограниченията за МПС над 12 т по път I-2 Разград-Русе, II-41 Разград-Търговище и път II-51 Разград-Попово. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.22", "title": "АПИ: Отпадат ограниченията за МПС над 12 т по път I-2 Разград-Русе, II-41 Разград-Търговище и път II-51 Разград-Попово"}
{"url": "http://www.focus-news.net/news/2018/03/22/2502864/vratsa-vremenno-dvizhenieto-po-obhodniya-pat-na-grada-se-osashtestvyava-dvuposochno-v-edna-lenta-poradi-avariral-tir.html", "text": "Временно движението по път I-1 обходен път на гр. Враца се осъществява двупосочно в една лента, поради аварирал ТИР. Това съобщиха от пресцентъра на Агенция \"Пътна инфраструктура\" (АПИ). Движението се регулира от \"Пътна полиция\".", "date": "2018.03.22", "title": "Враца: Временно движението по обходния път на града  се осъществява двупосочно в една лента, поради аварирал ТИР"}
{"url": "http://www.focus-news.net/news/2018/03/22/2502861/makfaks-makedoniya-v-tirana-e-zadarzhan-iranski-grazhdanin-podoziran-v-terorizam.html", "text": "Албанската полиция е задържала в Тирана ирански гражданин по подозрение, че е планирал извършването на терористична дейност, предава македонската медия \"Макфакс\".\r\nАлбанското МВР не публикува информация за самоличността на арестувания, а медиите подчертават, че лицето е било задържано централа на религиозната общност на Бекташиите в албанската столица.\r\nСъщите източници посочват, че полицията е извършила и засилен контрол близо до мястото, където лицето е арестувано. Виктор Турмаков", "date": "2018.03.22", "title": "\"Макфакс\" (Македония): В Тирана е задържан ирански гражданин, подозиран в тероризъм"}
{"url": "http://www.focus-news.net/news/2018/03/22/2502862/sofiya-vremenno-e-ogranicheno-dvizhenieto-za-vsichki-mps-po-severna-skorostna-tangenta-mezhdu-v-platnoto-ot-botevgradsko-shose-v-posoka-kalotina-poradi-katastrofa.html", "text": "Временно е ограничено движението за всички МПС по Северна Скоростна тангента между в платното от Ботевградско шосе в посока Калотина, поради катастрофа. Това съобщиха от пресцентъра на Агенция \"Пътна инфраструктура\" (АПИ). Обходен маршрут по път II-18 Софийски Околовръстен път.", "date": "2018.03.22", "title": "София: Временно е ограничено движението за всички МПС по Северна Скоростна тангента между в платното от Ботевградско шосе в посока Калотина, поради катастрофа"}
{"url": "http://www.focus-news.net/news/2018/03/22/2502865/24-vesti-makedoniya-talat-dzhaferi-ochakva-podpis-ot-george-ivanov-za-zakona-za-imeto.html", "text": "Председателят на македонския парламент Талат Джафери очаква или подпис, или официално писмо от президента Георге Иванов, че няма да подпише закона за езиците. Той заяви, че е предал на държавния глава, че срокът за ратифицирането на закона е изтекъл, но е получил в отговор мълчание, предава македонската медия \"24 Вести\".\r\nДжафери не пожела да съобщи дали неговият план Б е след като мине срока за подписването на закона за изборите, той в ролята си на председател на парламента да го подпише на две места.\r\n\"Конституцията не оставя алтернатива дали да подпише се закона или не, но е задължение съгласно член 75 от Конституцията. В момента чакам срокът да изтече\", заяви Джафери.\r\n\"Мнозинството смята, че Иванов може да направи наказателни обвинения за нарушения на Конституцията, ако не подпише закона. Че правителството понастоящем няма решение за влизането в сила на закона\", заяви високопоставен член на македонската медия СДСМ. Той допълни, че в момента работи за намирането на правния път. Той допълни, че решението не е двоен подпис на председателя на парламента. \r\nТълкуването на част от юристите е, че законът с двоен подпис на Джафери може да влезе в сила единствено в случай на смърт на президента или в случай на импийчмънт, ако законът е приет от повече от 2/3 от депутатите.", "date": "2018.03.22", "title": "\"24 Вести\" (Македония): Талат Джафери очаква подпис от Георге Иванов за закона за името"}
{"url": "http://www.focus-news.net/news/2018/03/22/2502867/nimh-oranzhev-kod-za-silen-vyatar-i-snyag-e-obyaven-v-9-oblasti-za-23-mart-v-ostanalata-chast-ot-stranata-e-obyaven-zhalt-kod.html", "text": "Оранжев код за силен вятър и сняг е обявен в 9 области за 23 март, в останалата част от страната е обявен жълт код. Това сочи справка на сайта на Националния институт по метеорология и хидрология (НИМХ) при БАН. Оранжевият код е в сила за областите Плевен, Ловеч, Габрово, Велико Търново, Русе, Силистра, Добрич, Шумен и Търговище. В тези области се очакват продължаващи снеговалежи и нова снежна покривка над 20 см. В комбинация със силния вятър ще има условия за виелици и навявания в тези области.Жълт код за валежи от сняг е обявен в 19 области: Видин, Враца, Монтана, София-град, София-област, Кюстендил, Перник, Благоевград, Пазарджик, Пловдив, Ямбол, Кърджали, Смолян, Хасково, Стара Загора, Сливен, Бургас, Варна, Добрич. Предупреждение с жълт код за вятър ще бъде сила за областите Варна и Добрич – там ще духа силен север-северозападен вятър. Жълт предупредителен код за образуване на поледици е в сила за областите: Пловдив, Кърджали, Стара Загора, Хасково, Сливен, Ямбол и Бургас. През деня на 23 март, снегът в тези области ще премине в дъжд и именно това може да бъде предпоставка за образуване на поледици, предупреждават от НИМХ. Вълнението на морето ще е около 3-4 бала.", "date": "2018.03.22", "title": "НИМХ: Оранжев код за силен вятър и сняг е обявен в 9 области за 23 март, в останалата част от страната е обявен жълт код"}
{"url": "http://www.focus-news.net/news/2018/03/22/2502870/sitel-makedoniya-v-makedonskiya-grad-kichevo-sa-zadarzhani-91-kg-kanabis.html", "text": "МВР на Македония съобщи, че е задържало трима души от Скопие и 91 кг. канабис. Срещу тях са повдигнати обвинения за  \"неразрешено производство и пускане в експлоатация на наркотични вещества, психотропни вещества и прекурсори\", предава скопския телевизионен канал \"Сител\".\r\nКакто информира днес говорителят на МВР Тони Ангеловски, задържаните са закупили наркотиците от съседна Албания и са ги складирали в Струга, с цел да я транспортират в Скопие, но на излизане от Кичево те са спрени от полицията и задържани. \r\nНа задържаните е повдигната мярка за неотклонение арест в срок от 30 дни.  Виктор Турмаков", "date": "2018.03.22", "title": "\"Сител\" (Македония): В македонския град Кичево са задържани 91 кг. канабис"}
{"url": "http://www.focus-news.net/news/2018/03/22/2502871/predstoyashti-mezhdunarodni-sabitiya-za-23-mart-agentsiya-fokus.html", "text": "Лидерите на страните членки на ЕС ще проведат среща с британския министър-председател Тереза Мей, на която ще прегледат връзките между Съюза и Великобритания след Брекзит.\r\n*** Китайският министър-председател Ли Къцян ще се срещне с президента на Камерун Пол Бия.\r\n*** Президентът на Германия Франк-Валтер Щайнмайер е на посещение в Индия.\r\n*** Президентът на Южна Корея Мун Джей-ин е на посещение във Виетнам. \r\n***​", "date": "2018.03.22", "title": "Предстоящи международни събития за 23 март (Агенция \"Фокус\")"}
{"url": "http://www.focus-news.net/news/2018/03/22/2502869/kolyu-hubenov-muzey-na-vazrazhdaneto-varna-avtentichni-trakiyski-nosii-sa-predstaveni-v-izlozhbata-ot-kinotsentara-do-muzeynata-vitrina.html", "text": "Автентични тракийски носии са представени в изложбата „От  Киноцентъра до музейната витрина“, която бе открита в Музея на Възраждането във Варна по повод предстоящия Ден на Тракия. Това каза за Радио „Фокус” – Варна Колю Хубенов, уредник в Музея на Възраждането във Варна. „Това е пътуваща изложба на Историческия музей в град Попово, която за около месец ще гостува в Музея на Възраждането във Варна. Тази изложба е в непрекъснато движение повече от две години и обикаля различни гардове в България“, допълни Колю Хубенов. \r\nПо думите му експозицията може условно да бъде разделена на две части – автентични носии от Тракийския регион, които са били събирани и са участвали в заснемането на сериала за Петко войвода, както и лични вещи на оператора на този сериал Димо Коларов. „Етнографските облекла представляват 15 манекена с дамски носии и 1 мъжки – на Капитан Петко войвода, както и други платове от възрожденския бит – покривки, кърпи, елеци, ризи, ръкави, цървули, ръкавели, торбички. От личните вещи на оператора Димо Коларов са представени негови музикални инструменти, той е свирил на акордеон и  на цигулка, грамоти, дипломата му, както и операторската камера, с която е заснет сериалът“, каза още Колю Хубенов.\r\nМарияна ВАЛЕНТИНОВА", "date": "2018.03.22", "title": "Колю Хубенов, Музей на Възраждането – Варна: Автентични тракийски носии са представени в изложбата „От  Киноцентъра до музейната витрина“"}
{"url": "http://www.focus-news.net/news/2018/03/22/2502860/na-svoya-praznik-veliko-tarnovo-pozhela-ofitsialen-statut-na-istoricheska-i-duhovna-balgarska-stolitsa-obzor.html", "text": "Велико Търново да бъде признато по официален път за историческа и духовна столица на България – с този апел се обърна кметът Даниел Панов към съвременните български държавници навръх Празника на старопрестолния град – 22 март. В словото си Панов припомни, че още от края на XIX век 22 март е считан за празник на българския дух. Той подчерта, че тази паметна дата от българската история свидетелства за огромната роля, която България и Търновград имат за развитието на европейската култура, духовност и цивилизация.\r\n„22 март ни напомня за блестящата победа на Цар Иван Асен II над епирския деспот Теодор Комнин при Клокотница. Второто българско царство взима надмощие над държава, чийто владетел я счита за наследник на Византийската империя. Къде другаде, ако не в църквата „Свети Четиридесет мъченици”, можем да усетим толкова силно величието на България, на Столичния Търновград? Издигнат от цар Иван Асен II след битката при Клокотница, този храм е свидетелство за почитта, която търновци оказват на небесните покровители на Старата столица и България – светите Четиридесет мъченици. С тяхната закрила и мъдро ръководство от Иван Асен II, България отново се простира на три морета. Нашата държава се превръща във водещ фактор в цяла Югоизточна Европа. А столицата Търновград е сравнявана по своето величие с Рим и Константинопол! Търново се издига като водещ държавнически, политически, военен, духовен и културен център на Стария континент!\r\nБитката при Клокотница е символ и на българското великодушие. Царят изумява целия свят – напълно в противоречие със средновековните порядки, той освобождава пленените войници на Теодор Комнин. С този жест на висш хуманизъм още преди близо осем столетия Иван Асен II доказва защо България е наричана „Люлка на европейската цивилизация.\r\nНека Велико Търново бъде официално признато за историческа и духовна столица на България – така, както от години предлагат именити български историци. Старопрестолният град заслужава това признание. Заслужават го всички българи. По този начин всички ние ще докажем, че действително сме горди и достойни наследници на нашите славни предци, които превърнаха България във велика европейска държава, в духовен и културен център на Стария континент. Това ще бъде проява на искрено родолюбие и патриотизъм“, мотивира се Даниел Панов.\r\nСред гостите на Празника на старата столица бе председателят на Народното събрание Цвета Караянчева. В словото си тя също говори за ролята на старопрестолнината като център на българщината, културата, просветата и духовността. Цвета Караянчева сподели, че подкрепя казаното от кмета Панов и ще постави началото на инициатива за обявяването на Велико Търново за историческа столица на България.\r\nПо традиция, датираща още от края на XIX век, честването на 22 март започна със Света литургия, отслужена от великотърновския митрополит Григорий в храма „Свети Четиридесет мъченици“. Молебенът бе уважен от Даниел Панов, Цвета Караянчева, председателя на най-голямата парламентарна група Цветан Цветанов, депутати, общински съветници, представители на държавни и образователни институции, дипломати, жители и гости на града. Последва освещаване на знамената на старата столица и НВУ „Васил Левски“. Този обичай напомни за дълбоката връзка между българската армия и православната вяра. Както изисква традицията, последва празнично шествие от църквата „Св. Четиридесет мъченици“ до сградата на общината, начело на което бяха ученици, носещи потрети на търновските благодетели. След шествието тържествено бяха издигнати знамената, произнесени бяха и празничните слова.\r\nКметът Даниел Панов благодари на великотърновци, че са достойни и горди българи, че опазват традициите и обичаите, че познават и уважават българската история, че почитат бележитите личности и възпитават децата в дух на родолюбие. „Благодаря ви, че въпреки студеното време и снега вие не се уплашихте и заедно отбелязваме празника на Велико Търново и на българския дух. Благодаря на дейците на науката, просветата, културата, изкуствата и духовността, на академичната общност, на бизнеса и неправителствените организации. Заедно и в дух на единство, превръщаме Велико Търново във все по-добро и предпочитано място за живеене, образование, бизнес, професионална реализация. Нашият град е европейски културен и духовен център. Поздравявам учениците и студентите, че с успехите и постиженията си също издигат авторитета на старопрестолния град. Благодаря и на всички, които са ангажирани с празничната програма, с културните и обществени събития във Велико Търново“, каза още Даниел Панов.\r\nПрограмата продължи с концерт на Нели Рангелова и Поли Паскова.\r\nИсторикът и общественик проф. Пламен Павлов е новият почетен гражданин на Велико Търново. Удостояването му стана факт по време на днешната Тържествена сесия на Великотърновски общински съвет. Сред гостите бяха председателят на Народното събрание Цвета Караянчева, председателят на най-голямата парламентарна група Цветан Цветанов, представители на държавни и образователни институции, дипломати, гости от побратимените градове, жители на Старата столица.\r\nКандидатурата на проф. Пламен Павлов бе единодушно подкрепена както от комисията, разгледала номинациите за почетен гражданин, така и от Общинския съвет. В становището си кметът на Старата столица Даниел Панов посочи, че Пламен Павлов се нарежда сред най-достойните личности в съвременната българска наука, култура и духовност. „Той е признат и утвърден учен и изследовател на историята и културата на Велико Търново, ползва се с безспорен авторитет както в академичните общности, така и сред широките обществени кръгове“, коментира Даниел Панов.\r\nПоради предварително планирани ангажименти, свързани с популяризирането на България по новия проект на Външно министерство „Мисия България“, проф. Пламен Павлов нямаше възможност да присъства на заседанието. Решението за удостояване бе прочетено от председателя на местния парламент Венцислав Спирдонов. Диплома за престижното звание „Почетен гражданин“ кметът Даниел Панов връчи на неговата съпруга Румяна Павлова. Тя благодари за високото отличие, а в специално видеообръщение думи на признателност изрази и проф. Пламен Павлов, който е радетел за официалното признаване на Велико Търново за историческа столица на България.\r\nЧаст от тържествената сесия бе и връчването на наградата „Велико Търново“, която също традиционно бива присъждана на общественици с принос за развитието на Старата столица. Носители на приза станаха американският предприемач Едмънд Бек и ансамбъл „Българче“.\r\nЕдмънд Бек е награден за ролята му за опазване на исторически и културни обекти в старопрестолния град. Американецът инвестира в реставрацията на знаковия паметник на културата хан „Хаджи Николи“. Той е собственик на хотел „Цар Борис“, Йоновия хан и на вековни къщи в Стария град, които са в различна степен на подготовка за възстановяване. Наградата бе приета от представителя му във Велико Търново Любомир Марков.\r\nАнсамбъл „Българче“ е удостоен с награда „Велико Търново“ по повод 50-годишния юбилей и голямата роля за опазване и съхраняване на традициите, обичаите и нематериалното културно наследство. Призът бе връчен на Петър Петров, доц. Митко Димитров и Галя Иванова.\r\nВ 17.30 часа стартира традиционният Стрийт парад. В 20.00 часа празникът приключи с излъчване на аудиовизуалния спектакъл „Царевград Търнов – звук и светлина“ и фойерверки.", "date": "2018.03.22", "title": "На своя празник Велико Търново пожела официален статут на историческа и духовна българска столица (ОБЗОР)"}
{"url": "http://www.focus-news.net/news/2018/03/22/2502872/api-vazstanoveno-e-dvizhenieto-za-mps-nad-12-t-po-pat-i-2-razgrad-shumen.html", "text": "Възстановено е движението за МПС над 12 т по път I-2 Разград - Шумен. Това съобщиха от пресцентъра на Агенция \"Пътна инфраструктура\" (АПИ). Движението се регулира от \"Пътна полиция\".", "date": "2018.03.22", "title": "АПИ: Възстановено е движението за МПС над 12 т по път I-2 Разград - Шумен"}
{"url": "http://www.focus-news.net/news/2018/03/22/2502873/nova-makedoniya-makedoniya-izteche-srokat-na-dzhobnoto-veto-na-prezidenta-na-makedoniya-za-zakona-za-ezitsite.html", "text": "Законът за използването на езиците, който едни наричат ​​закон за насърчаване на албанския език, а други обявяват за закон, с който се въвежда двуезичие в Македония, което нарушава унитарния характер на държавата, е достигнал до фазата на активиране на т.нар. \"джобно вето на президента\". И след седем дни от неговото второ приемане в Парламента Закона за употреба на езиците до вчера не беше публикуван в \"Държавен вестник\", с което  с прилагането му все още не може да започне, предава македонската медия \"Нова Македония\". \r\n Критичните седем дни за подписване на указа за закона за езиците, от президента Георге Иванов вече са минали и сега е известно, че е пропуснат законовия срок, в който законът трябваше да бъде публикуван в \"Държавен вестник\", за да влезе в сила. Законът бе гласуван на 14 март 2018 г., в парламента на Република Македония, с гласовете на 64 депутати в процедура, която, според опозицията, правни експерти, дори и от дипломати в страната, е в нарушение на конституцията и правилника за дейността на Парламента. Президента Иванов обяви, че няма намерение да сложи подпис на указа, точно поради нарушаване на конституцията и правилника.\r\nВъпреки това, според Конституцията, президентът има право да наложи вето, т.е. да не подписва указ за някакъв закон, след като той е приет на първо гласуване в парламента, но е длъжен да го подпише, когато той е гласуван втори път. И това е моментът, когато се усложнява възелът от юридически тълкувания и съобщения за (не)уважение и (не)нарушение на Конституцията и Правилника за дейността на Парламента. \r\nОпозицията иска отзоваването на на председателя на парламента Талат Джафери, поради неспазване на Парламентарният правилник и правните процедури, а албанският част от управляващата коалиция предупреждава президента Иванов, че с неподписване на указа за закона за езиците той нарушава Конституцията, за което може да получи и импийчмънт. Виктор Турмаков", "date": "2018.03.22", "title": "\"Нова Македония\" (Македония): Изтече срокът на \"джобното вето\" на президента на Македония за закона за езиците"}
{"url": "http://www.focus-news.net/news/2018/03/22/2502562/varna-svikvat-izvanredna-sesiya-na-obshtinski-savet-provadiya-zaradi-dannite-za-narusheniya-v-obshtinata.html", "text": "Свикват извънредна сесия на Общински съвет - Провадия заради данните за нарушения в Общината. Това съобщиха от пресцентъра на ПП ГЕРБ – Варна. На извънредна сесия на Общинския съвет в Провадия ще бъдат обсъдени проверките на Агенцията за държавна финансова инспекция и констатираните от ревизорите нарушения в общината. Заседанието се свиква по инициатива на общински съветници от ГЕРБ, съвместно с представители на различни групи в местния парламент. Съгласно Закона за местното самоуправление и местната администрация внесеното искане до председателя на Общинския съвет е подкрепено с подписите на 1/3 от съветниците.\r\nТе настояват гражданите на Провадия да получат информация за огласените от народни представители тревожни данни за източване на пари от държавния бюджет чрез документи с невярно съдържание, фиктивно вписани хора и безотчетност при изпълнението на обществени  превози в общината. Във връзка с констатираните в докладите на АДФИ нарушения при разходването на публични средства в Провадия миналата седмица, Парламентарната група на ГЕРБ обяви, че внася сигнал до главния прокурор.\r\nВъпреки настояването на общински съветници извънредната сесия на Общинския съвет да се проведе след работно време, така че да могат да присъстват и заинтересованите граждани, заседанието е насрочено за 23 март от 10.30 часа.", "date": "2018.03.22", "title": "Варна: Свикват извънредна сесия на Общински съвет - Провадия заради данните за нарушения в Общината"}
{"url": "http://www.focus-news.net/news/2018/03/22/2502874/frapirashti-propuski-pri-proverkite-na-peshehodni-pateki-u-nas-obzor.html", "text": "Приключилата проверка на МВР, МРРБ и прокуратурата, включваща близо 14 хиляди пешеходни пътеки в 28-те области на страната е показала, че близо две трети от пътеките у нас не отговарят на изискванията - да са боядисани в съответния цвят и маркирани, да има предупредителни знаци за шофьорите за наличието им, да се поддържат редовно. \r\nНа пресконференция главният прокурор Сотир Цацаров заяви, че данните показват фрапиращи пропуски. Той припомни, че проверката беше възложена на 27 декември 2017 г. на Министерствата на  вътрешните работи и на регионалното развитие и благоустройството.  Цацаров поясни, че целта е била да се установят несъответствия с нормативните изисквания, като особено внимание е обърнато на маркираните пешеходни пътеки в районите на училищата и детските градини. „Сред откритите нарушения са два пъти повече липсващи знаци от наличните в много области, неправилно разположение на пешеходните пътеки, неправилно маркиране и неправилна сигнализация. Не насърчавам споделената отговорност да размива конкретната отговорност на всяка от институциите“, коментира Цацаров. Според него работата по превенция трябва да бъди критично засилена. Главният прокурор разпореди Министерството на регионалното развитие и благоустройство да изготви регистър на пешеходните пътеки. „Да представи предложения за такива проверки да се правят ежегодно, а неизпълнението на предписанията да се санкционира строго. Министерството на вътрешните работи да издаде разпореждания на местната власт да се отстранят нарушенията не по-късно от 30 юни  2018 година“, добави Цацаров.\r\nОт своя страна вътрешният министър Валентин Радев заяви, че проверените пешеходни пътеки са 13981, като средно 499 са на територията на всяка областна дирекция на вътрешните работи. „Ние, институциите, направихме необходимото, застанахме заедно, за да изпълним възложената от главния прокурор задача. Днес отчитаме резултатите от извършената проверка и представяме анализ по области с констатирани нарушения - неправилно разположени, неправилно маркирани, износени, без сигнализация пешеходни пътеки. Най- системни са нарушенията в областите - Благоевград, Пазарджик, Стара Загора, Хасково, Варна, за всички тези констатации те ще получат конкретни предписания“, допълни Радев. Вътрешният министър подчерта, че за първи път имаме такава пълна картина за състоянието по тази линия в цялата страна. \r\nЗа пешеходните пътеки на републиканските пътища министърът на регионалното развитие Николай Нанков коментира, че в голяма част те не отговарят на нормативните изисквания.  „До 30 юни т.г. пешеходните пътеки по републиканската пътна мрежа в страната ще бъдат приведени в съответствие с изискванията към тях. Направената калкулация показва, че необходимият финансов ресурс за целта е 3,7 млн. лв.“, съобщи министър Николай Нанков.  Той поясни, че за да бъдат изпълнени изискванията, заложени в Наредба №2/17.01.2001 г. и Наредба № 12/05.07.2012 г., до 30 април 2018 г. Агенция „Пътна инфраструктура“ ще изготви регистри на пешеходните пътеки по републиканската пътна мрежа. „Така съществуващата към момента картина ще бъде обобщена и ще бъде внедрена в ГИС системата на агенцията“, информира регионалният министър. Съвместно с Министерството на вътрешните работи регистърът ще бъде допълнен с информация и за останалите пешеходни пътеки в рамките на населените места и по общинските пътни мрежи, които са в компетенциите на местните власти. \r\n„До 30 май всяко областно пътно управление ще заяви необходимия ресурс за привеждане на пешеходните пътеки по републиканските пътища, за които отговаря, в съответствие с нормативно изискуемите характеристики към тях. Средствата ще бъдат осигурени и необходимите дейности ще бъдат изпълнени до 30 юни. Ще предложим и нормативни промени, така че да не се размива отговорността на централната и местните власти“, каза още Нанков.  Той уточни, че пешеходните пътеки по републиканската пътна мрежа, които са 25% от общия брой в страната, са 3531, като 3326 са в населени места, а 205 са извън урбанизираните територии. От тях 80% не отговарят на различни изисквания от двете наредби. В 12% от случаите са използвани маркировъчни бои с цвят, различен от белия. 7% от пешеходните пътеки по републикански пътища, които минават през населени места, са на разстояние по-малко от 250 м. В 80% от случаите не е маркиран надписът „Погледни“. При над 80% не са спазени изискванията за ширина на пешеходната пътека. „Маркировката е износена или напълно заличена при 65%  от общия брой пешеходни пътеки по републиканските пътища. Добрата сигнализация изисква влагане на 4354 предупредителни знака съобразно изискванията за тяхното поставяне. Локализирани са и 80 броя, които трябва да се премахнат, като например съществуващи на магистрални участъци, което е недопустимо“, каза още Нанков. \r\nГлавният прокурор допълни, че до 30 юни 2018 година трябва да има промени в нормативната база. На базата на това ще се извърши експертна оценка, ще бъдат дадени разпореждания до всички общински власти за привеждане в съответствие на констатираните нередности, както и въвеждане на санкции в случай на неизпълнение на предписанията. След тази дата той обясни, че ще има нова проверка, която ще обхване само населените места с най-големи нарушения. Цацаров бе категоричен, че при констатирани продължаващи нарушения, ще се налагат санкции на съответните кметове.", "date": "2018.03.22", "title": "Фрапиращи пропуски при проверките на пешеходни пътеки у нас (ОБЗОР)"}
{"url": "http://www.focus-news.net/news/2018/03/22/2502580/borislav-borisov-obshtina-lom-nyama-zaleti-sgradi-i-zemedelski-ploshti-v-rayona-na-grada-ot-reka-dunav.html", "text": "Няма залети сгради и земеделски площи от река Дунав в района на град Лом, не е залято и пристанището на града. Това каза за Радио „Фокус“ – Видин Борислав Борисов, експерт в Община Лом. Той посочи, че при Лом за последното денонощие покачването на нивото на Дунав е с 19 сантиметра и водният стоеж е 788 см. „Въведена е втора степен „Денонощно наблюдение“ от Общинския план за защита при бедствия и аварии е въведена от вчера. Мярката се въвежда при ниво от 750 см. Днес в началото на българския участък на реката нивото спада и очакваме по-малко количество вода да идва от хидросъоръжението „Железни врати“ изградено между Сърбия и Румъния“, обясни Борислав Борисов. При големи пролетни води от съоръжението изпускат голямо количество вода, която повишава нивото на Дунав в българския участък на реката. „В Лом хората са свикнали с високите пролетни води и реагират спокойно на създалата се обстановка. Наблюдаваме дигите и няма нищо по различно от това, което всяка пролет се случва край Лом“, каза Борислав Борисов. Третата степен „Изграждане на защитни съоръжения“ от Общинския план за защита при бедствия и аварии, при опасност от наводнение, се въвежда при ниво на река Дунав от 870 см в района на пристанището. При толкова високо ниво на реката в района на пристанището се изгражда земно насипна дига.\r\nАнна ЛОЗАНОВА", "date": "2018.03.22", "title": "Борислав Борисов, Община Лом: Няма залети сгради и земеделски площи в района на града от река Дунав"}
{"url": "http://www.focus-news.net/news/2018/03/22/2502360/parlamentat-prie-okonchatelni-promeni-v-zakona-za-razvitie-na-akademichniya-sastav-svarzani-s-pridobivaneto-na-nauchni-stepeni-i-plagiatstvoto-obzor.html", "text": "Парламентът прие окончателни промени в Закона за развитие на академичния състав, свързани с придобиването на научни степени и плагиатството. С тях се създава национална общовалидна рамка за участие в процедурите за придобиване на научни степени и заемане на академични длъжности като за всяко професионално направление се въвеждат минимални национални изисквания. Предвидено е за членове на научно жури да се избират само хабилитирани лица, които отговарят на съответните минимални национални изисквания. В законопроекта се развива по-детайлно процедурата за осъществяване на контрол от страна на министъра на образованието и науката относно дейността на висшите училища при провеждане на процедури за придобиване на научни степени и за заемане на академични длъжности.\r\nОсвен с процедурите за придобиване на научни степени, законопроектът се занимава и с темата за плагиатството в научните среди. Към министъра на образованието се създава Комисия по академична етика, която освен да разглежда сигналите за евентуални нарушения, ще следи и за наличието на плагиатство в научните трудове. Законовите промени предвиждат комисията да осъществява дейността си в 5-членен състав, а един от членовете да бъде правоспособен юрист. Членовете се предвижда да бъдат хабилитирани лица, притежаващи образователна и научна степен „доктор” и най-малко 10-годишен стаж по специалността. С промените се дефинира и понятието „плагиатство“. Съгласно текстовете плагиатство е представяне на трудове, които изцяло или частично са написани или създадени от другиго, за собствени произведения в процедурите за придобиване на научна степен или за заемане на академична длъжност. Темата за плагиатството в закона предизвика остра реакция от страна на опозицията в лицето на БСП. Според депутата проф. Светла Бъчварова - Пиралкова плагиатството не е основният проблем на науката. Според нея проблемът на науката е нейното финансиране, а с тези промени излиза така, че основното нещо, което правят учените е да преписват. От своя страна председателят на Комисията по образованието и науката и депутат от ГЕРБ Милена Дамянова посочи, че с Комисията по академична етика се създава прозрачност и се връща доверието в процедурите за академично израстване. Дамянова посочи, че с тази комисия се гарантира на младите хора, че тези процедури ще бъдат в техен интерес. Председателят на Комисията по образованието отбеляза, че всички тези текстове са гласувани единодушно на комисия след много дебати. Чрез преходните и заключителни разпоредби на законопроекта се измени и Закона за висшето образование. Съгласно промените министърът на образованието ще назначава временно ректор на университет, ако за него се установи плагиатство в научните трудове. Министърът ще прави това и в случаите, когато ректорът на даден университет не изпълни правомощията си да освободи от длъжност лице, за което е констатирано плагиатство. Законът въвежда ограничение временното заемане на длъжността ректор да се изпълнява за не повече от 6 месеца. Този текст бе приет след 20-минутна почивка. Предложението за това направи председателят на Комисията по образованието и науката Милена Дамянова, тъй като проф. Анелия Клисарова от БСП оттегли своето предложение от преходните и заключителни разпоредби на Закона за развитие на академичния състав, с който се изменя Законът за висшето образование. Проф. Клисарова заяви, че трябва при установяване на плагиатство независимо дали е от страна на декан, ректор или друг член на академичното ръководство, той да бъде освободен от Общото събрание, тъй като е назначен именно от него. Заместник-министърът на образованието Петър Николов заяви, че е наивно да се мисли, че Общото събрание може да свърши тази работа, при положение, че преподавателите са зависими от ректора. Николов поясни, че е важно министърът да може да назначава временно ректор на университет. Според него сме изправени пред абсурдната ситуация законът да позволява ректор на висше училище, хванат в плагиатство, да не може да бъде по никакъв начин санкциониран. Измененията в Закона за развитие на академичния състав влизат в сила 1 месец след обнародването им в „Държавен вестник“. \r\nДеница КИТАНОВА", "date": "2018.03.22", "title": "Парламентът прие окончателни промени в Закона за развитие на академичния състав, свързани с придобиването на научни степени и плагиатството (ОБЗОР)"}
{"url": "http://www.focus-news.net/news/2018/03/22/2502599/ministar-nikolay-nankov-37-mln-lv-sa-neobhodimi-za-privezhdaneto-na-peshehodnite-pateki-po-republikanski-patishta-v-normalno-eksploatatsionno-sastoyanie.html", "text": "3,7 млн. лв. са необходими за привеждането на пешеходните пътеки по републикански пътища в нормално експлоатационно състояние. Това каза министърът на регионалното развитие и благоустройството Николай Нанков на брифинг за резултатите от проверките на пешеходните пътеки на територията на цялата страна, предаде репортер на Агенция „Фокус“. „Във връзка с пешеходните пътеки на републиканските пътища, които са  25% от общия брой пътеки в страната – има сериозни дефицити, дефекти и по част от критериите, задължителни по норматив, ще цитирам и двете наредби, които регламентират вида характера, изискванията. Пешеходните пътеки по републиканските не отговарят по тези критерии“, обясни Нанков. „Пешеходните пътеки по републиканската пътна мрежа са 3531. В населените места по републикански пътища имаме 205 пешеходни пътеки. 3326 са пътеките извън населените места по републиканските пътища. 80% от пътеките по републиканските пътища не отговарят на някое от нормативните изисквания  от двете наредби“, коментира той. „Едва под 20% отговарят на изискванията. Беше констатирано, че за място и сигнализация се използват маркировачни бои, различни от белия, който не отговаря на изискванията в 12 % от общия брой случаи по републиканските пътища. 7% от общия брой на пътеките разположени на републиканските пътища, минаващи през населени места са на разстояние по-малко от 250 метра една от друга. При 80% от пътеките не е маркиран надписът „погледни“. При над 80% от пътеките не са спазени изискванията спрямо класа път – ширината на пешеходната пътека. При 65% от пешеходните пътеки по републикански пътища маркировката е износена или напълно заличена“, допълни регионалният министър. Нанков уточни, че в голяма част пътеките на републиканските пътища не отговарят на нормативните изисквания. „В рамките на проверката, специално за пешеходните пътеки на републиканските пътища направихме калкулация за необходимия финансов ресурс за привеждането им в нормално експлоатационно състояние, съгласно нормативите. Необходимият ресурс е в рамките на 3,7 млн. лв., доста коректно и точно изчислен. Ще бъде осигурен в рамките на настоящата година“, обясни Нанков.", "date": "2018.03.22", "title": "Министър Николай Нанков: 3,7 млн. лв. са необходими за привеждането на пешеходните пътеки по републикански пътища в нормално експлоатационно състояние"}
{"url": "http://www.focus-news.net/news/2018/03/22/2502563/parlamentat-reglamentira-novite-otpuski-za-osinovitelite-pri-zavarenite-sluchai.html", "text": "Парламентът регламентира новите отпуски за осиновителите при заварените случаи. Това се случи след като депутатите гласуваха текстове на второ четене от Кодекса на труда, предаде репортер на Агенция „Фокус“. „За“ текста гласуваха  104  народни представители, „против“ –0  и „въздържали се“ -1, с което той бе приет. Съгласно промените работничките или служителките, на които отпускът за осиновяване на дете е по старото законодателство и  не е изтекъл до влизането в сила на този закон  до 1 юли 2018 г., ще имат право на такъв за остатъка от 365 дни, но не по-късно от навършване на 5-годишна възраст на детето.  В случаите, когато този отпуск вече е изтекъл към 1 юли 2018 г., осиновителите ще имат право на отпуск в размер на разликата между 365 дни и сбора от ползваните или полаганите отпуски поради бременност и раждане. От БСП предложиха промените в Кодекса на труда да влязат в сила от 1 април 2018 г., но предложението им бе отхвърлено. В рамките на дебата народният представител от ПГ на „БСП за България“ Надя Жекова – Клисурска заяви, че влизането в сила на закона от 1 април 2018 г. ще бъде по-справедливо към така наречените заварени случаи, за които срокът за използване на отпуските по Кодекса на труда не е изтекъл или е изтекъл, тъй като те до момента на промените са поставени в дискриминационно положение.  Жекова  поясни, че с приетите изменения ще им бъдат създадени редица трудности, като прекъсване на отпуск само няколко месеца след осиновяване на детето.  Председателят на Комисията по социална политика д-р Хасан Адемов обясни, че е очевидно желанието на вносителите на предложението правата да влязат в сила с близо два месеца по-рано. Той посочи, че предложението на БСП  няма как да бъде реализирано, тъй като със промените в Кодекса на труда се актуализират Наредбата за работното време, почивките и отпуските, Наредбата за паричните обезщетения от държавното обезщетение и те трябва да минат през обществено обсъждане.  По думите му това на практика изключва възможността законът да влезе в сила от 1 април 2018  г.\r\nДеница КИТАНОВА", "date": "2018.03.22", "title": "Парламентът регламентира новите отпуски за осиновителите при заварените случаи"}
{"url": "http://www.focus-news.net/news/2018/03/22/2502347/cnn-visshestoyashti-ruski-i-amerikanski-generali-sa-pregovaryali-za-siriya.html", "text": "Командващият Обединения комитет на началник щабовете на американската армия генерал Джоузеф Дънфорд и началникът на Генералния щаб на руските въоръжени сили генерал Валери Герасимов са провели преговори относно ситуацията в Сирия за втори път през последните две седмици, предава CNN, като се позовава на съобщение от говорителя на американския генерал.\r\n„Разговорът е бил фокусиран върху ситуацията в Сирия и други въпроси от общ интерес. На основата на придобития опит, двамата са се съгласили да запазят детайлите в тайна“, заяви полковникът от американските Военновъздушни сили Патрик Райдър пред CNN.\r\nВ разговора е демонстриран „взаимен интерес за запазване на каналите за военна комуникация“.\r\nПревод и редакция:", "date": "2018.03.22", "title": "CNN: Висшестоящи руски и американски генерали са преговаряли за Сирия"}
{"url": "http://www.focus-news.net/news/2018/03/22/2502348/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министърът на външните работи на Великобритания Борис Джонсън изрази увереност, че руският президент Владимир Путин ще използва Световното първенство по футбол през 2018 г. като възможност за влияние върху обществеността  - по същия начин, по който нацисткият лидер Адолф Хитлер е използва Летните олимпийски игри през 1936 г. в Берлин, отбелязва американското издание The Washington Examiner. \r\nПървият дипломат на Лондон направи сравнението в рамките на изявление пред парламентарната комисия по външни работи. Лейбъристът Ян Остин сподели пред Джонсън увереността си, че „Путин ще го използва (Мондиал 2018) по начина, по който Хитлер използва Олимпиадата през 1936 г. Честно казано не мисля, че Англия трябва да участва в Световната купа. Не мисля, че трябва да подкрепяме Путин да използва това като упражнение за връзки с обществеността, за да прикрие грубите нарушения на човешките права, за които отговаря\".\r\nВ отговор британският външен министър призна, че е съгласен с оценката на Остин. \r\n„Мисля, че вашата характеристика на това, което ще се случи в Москва, Световното първенство - да, мисля, че сравнението с 1936 г. със сигурност е правилно\", подчерта Джонсън, като същевременно допълни, че спорното събитие ще бъде използвано за прослава на лидера на Кремъл. \r\nМиналата седмица британският премиер Тереза Май заяви пред парламента, че нито депутати, нито членове на кралското семейство ще присъстват на първенствотото, а причината – скандалът между Лондон и Москва във връзка с отравянето на бившия офицер от руското Главно разузнавателно управление (ГРУ) Сергей Скрипал в Солзбъри.\r\nБританското правителство заключи, че Русия е зад атаката, а лидери от САЩ, Германия и Франция изразиха съгласие с констатацията на Лондон.\r\n*** Бившият началникът на Генералния щаб на ЦАХАЛ Габи Ашкенази увери, че след въздушните удари срещу ядрен реактор в Сирия през 2007 г. израелската армия е била готова за война, пише вестник The Jerusalem Post.\r\n„Никога не се знае, но аз мислех, че има шанс\" за избухването на въоръжен конфликт, призна Ашкенази, който стоеше начело на израелската армия в нощта на ударите – 5 срещу 6 септември 2007 г. \r\n„Не е съвсем случайно, че обучихме звена на Голанските височини, не беше случайно, че имаше учения. Не искам да разяснявам всички подробности, но всъщност бяхме достатъчно готови за друга възможност\", увери Ашкенази.\r\nСлед получаването на конкретни сведения за съоръжението в пустинята на северната част на Сирия в провинция Дейр ез-Зор, е взето решение за провеждането на операцията, но по начин, който би принудил сирийският президент Башар Асад да реагира по начин, който изключва обявяването на война. Провеждането на мисията по дискретен начин е позволило на лидера на Дамаск „да каже на своя народ друга история“, обясни бившият началник на Генералния щаб на израелската армия. \r\n„След като пилотите бяха кацнали, отидох до 14-ия етаж на щабквартирата на армията, погледнах от прозореца към спящия Тел Авив и си казах, че се надявам да не се наложи да събуждаме жителите по неестествен начин. Изминаха няколко часа, преди да започнем да осъзнаваме как другата страна ще отговори на случилото се\", разказва Ашкенази след повече от десетилетие на мълчание. \r\nГенерал-майор Амос Ядлин, който оглавява израелското военно разузнаване по време на операцията, на свой ред разказа, че в нощта на операцията ЦАХАЛ е имал две цели: да унищожи реактора и избегне войната със Сирия.\r\n*** След 18 дни, най-важното ежегодно политическо мероприятие в Китай, известно като „Двете Сесии“, стигна до успешния си завършек, показвайки предимствата на демокрацията в китайски стил, пише в авторски материал на китайското правителствено издание Peoples Daily, представен без редакторска намеса от Агенция „Фокус“.\r\nЗападният свят е разтревожен относно жизнеността на своя тип демокрация. И докато мащабът на предизвикателствата пред нея е предмет на дебати, политическият модел, който много дълго време се смяташе за еталон, сега открито се поставя под въпрос и се критикува... и с право. Нефункционалностите на Западния модел, не само, че са силно тревожни, но и нарастват.\r\nИзглежда, че кризата е най-очевидна в САЩ, които от доста време се възприемат като знаменосец на демокрацията по света. Както бе посочено в скорошен материал на Peoples Daily, трите „изми“: консерватизъм, изолационизъм и популизъм са все по-обичайни за Америка и „китайската заплаха“ се преекспонира.\r\nТревожната тенденция ни дава ясна представа за жизнеността на Западната демокрация.\r\n„Отслабването на нашите демократични норми се корени в екстремното междупартийно противопоставяне – което излиза далеч извън рамките на политическите различия и вече е еволюирало до екзистенциален расов и културен конфликт“. Твърдят професорите от авторитетния университет Харвард в книгата „Как умира демокрацията“. „И ако едно нещо става ясно от изучаването на разпадите в историята, това е, че екстремната поляризация може да убие демокрациите“, добавят учените.\r\nЕкстремната фрагментаризация и поляризация рушат американската демокрация. Но предизвикателствата излизат далеч извън хаоса във Вашингтон. Пукнатините в Западния модел се показаха. „Американската демокрация не е толкова изключителна, колкото понякога си представяме“, заключват двамата професори.\r\nА напротив, китайската социалистическа демокрация е доказано ефективна в защитаването на фундаменталните интереси на народа. Единството на партийното ръководство, хората, управляващи страната и управлението съобразено със законите са определящи черти на китайската социалистическа демокрация.\r\nДа вземем уникалната партийна система на Китай, например. Многостранното сътрудничество и политическото единство под ръководството на Китайската комунистическа партия (ККП) надделява над екстремното разделение, което трови Западния свят.\r\nЗа разлика от конкурентната и конфронтационна природа на Западната политика, ККП и осем други политически партии работят заедно под ръководството на ККП, за да развиват социализма и да подобряват жизнения стандарт на народа. Тези взаимоотношения поддържат политическата стабилност и социалната хармония и осигуряват ефективна законодателна дейност и прилагането на приетите правила, което в голяма степен обяснява впечатляващия растеж на Китай и историческите му постижения.\r\nПо време на заключителната сесия на на 13 Народен конгрес във вторник сутринта, президентът на Китай Си Дзинпин заяви, че за разделена и фрагментаризирана нация е невъзможно да напредва и че солидарността е силата, която ни кара да се движим напред. Наистина, китайският народ има всички основания да е сигурен в пътя, теорията, системата и културата на социализма с китайски характеристики.\r\n***Турция и САЩ са постигнали „разбирателство, но не и цялостно споразумение“ относно действията за стабилизиране на сирийския град Манбидж и други райони, в които присъстват сирийските кюрдски „Отряди за народна самоотбрана“ (ОНС), заяви министърът на външните работи на Турция Мевлют Чавушоглу на 21 март, цитиран от турското издание Hurryiet.\r\n„Постигнахме разбирателство, което в общи линии е, че сирийския Манбидж и източния бряг на река Ефрат са стабилизирани. Постигнахме разбирателство, но не и споразумение“, заяви Чавушоглу по време на пресконференция в Анкара.\r\nНеговите коментари дойдоха, след като говорителят на Държавния департамент на САЩ Хедър Науърт заяви, че Турция и САЩ „все още не са постигнали споразумение“.\r\n„Няма да е достатъчно ОНС да се изтеглят от Манбидж. Ще има и още градове след Манбидж“, добави турският дипломат.\r\n„Първо, ОНС ще се изтегли и населението на Манбидж ще управлява града. Сигурността на района ще бъде обезпечена. След това ще се приложи моделът от Манбидж и в другите райони, контролирани от ОНС“, обясни Чавушоглу.\r\nHurryiet припомня, че Анкара се опитва да постигне споразумение с Вашингтон относно това, кой ще поеме контрола над Манбидж след изтеглянето на ОНС, които в Турция са в списъка с терористическите организации заради връзките си с ПКК.\r\nТурция иска от САЩ да прекратят подкрепата си за сирийските кюрдски формирования и да съберат всички оръжия, които са доставили на техните организации.\r\nУволненият държавен секретар на САЩ Рекс Тилърсън през последните седмици беше поел инициативата да разреши спорните въпроси,като обеща да намери формула за Манбидж по време на посещението си в Турция през февруари. Но неговото уволнение от поста и замяната му с директора на ЦРУ Майк Помпео постави под въпрос бъдещето на процеса.\r\nАнкара и Вашингтон се бяха разбрали да разработят механизъм в двустранна работна група по време на последното посещение на Тилърсън в Анкара, в рамките на която военните министерства и разузнавателните служби на двете страни трябваше да стигнат до компромисни решения по спорните въпроси, които влошават отношенията между двете страни.", "date": "2018.03.22", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/03/22/2502349/predstoyashti-sabitiya-v-stranata-za-22-mart-agentsiya-fokus.html", "text": "***\r\nОт 10.10 часа в резиденция „Бояна“ вицепрезидентът Илияна Йотова ще участва в откриването на извънредно заседание на Група „Работодатели“ към Европейския икономически и социален комитет. Форумът „Преодоляване на недостига на умения за растеж и създаване на работни места – гледната точка на бизнеса“ се провежда в рамките на Българското председателство на Съвета на ЕС.\r\n***\r\nОт 07.30 часа председателят на Народното събрание Цвета Караянчева и народни представители ще участват в тържественото отбелязване на празника Велико Търново.\r\n***\r\nОт 09.00 часа започва пленарното заседание на Народното събрание.\r\n***\r\nОт 09.00 часа в НДК ще започне вторият ден от международната конференция на тема „Бъдещето на труда“.\r\n***\r\nОт 10.30 часа в София Тех Парк, ще се проведе знакова конференция на тема „Подобряване на дългосрочната устойчивост и отваряне на научноизследователските инфраструктури към обществото и промишлеността\". Събитието е част от календара на МОН по време на Българското председателство на Съвета на ЕС.  \r\n***\r\nОт 09.30 часа ще започне седмичното заседание на Пленума на Висшия съдебен съвет.\r\n***\r\nОт 09.30 часа в хотел „Маринела“ ще се проведе Европейски спортен форум 2018, който ще бъде открит от комисаря по образование, култура, младеж и спорт Тибор Наврачич, министъра на младежта и спорта Красен Кралев и кмета на София Йорданка Фандъкова.\r\n***\r\nОт 09.30 часа 6-и състав на Специализирания наказателен съд ще заседава по делото срещу Шерго А., Теодор Д. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа1 6-и състав на Специализирания наказателен съд ще заседава по делото срещу Мирослав С., Данаил А и Георги К., на които са повдигнати обвинения за изнудване.\r\n***\r\nОт 10.00 часа Водноспасителната служба на БЧК ще представи в Националния музей „Земята и хората“ програмите и правилата за водна безопасност, част от инициативата „Международен Воден Мост“ 2018 г. по повод Световния ден на водата.\r\n***\r\nОт 10.00 часа в Регионалното управление на образованието – София-град ще се проведе кръгла маса по Проект BG05M2OP001-2.004-0004 „Развитие на способностите на учениците и повишаване на мотивацията им за учене чрез дейности, развиващи специфични знания, умения и компетентности (Твоят час)“ – фаза 1.\r\n***\r\nОт 10.00 часа 8-и състав на Специализирания наказателен съд ще заседава по делото срещу Ваньо В., Живко Б. и  Илия И.,на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Христо Х., Красимир Х. и др., на които са повдигнати обвинения за организирне и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Калин В., на когото е повдигнато обвинение за изнудване.\r\n***\r\nОт 10.00 часа 18-и състав на Специализирания наказателен съд ще заседава по делото срещу  Бисер Х. и Ивайло И., на които са повдигнати обвинения за организиране и ръководене на организирана престъпна група.\r\n***\r\nОт 10.30 часа в Съюза на българските журналисти ще бъде представена българо-английската книгата „София: От 7 извора вода“, изготвена по Програма „Култура“ на Столична община.\r\n***\r\nОт 11.00 часа в Националния пресклуб на БТА ще се състои пресконференция, по време на която ще бъдат представени резултатите от проучване на Travel Academy и HotelBox.bg.\r\n***\r\nОт 11.30 часа в Министерството на вътрешните работи ще бъдат предоставени резултатите от извършените проверки на пешеходни пътеки на територията на страната. Участие ще вземат  министърът на вътрешните работи Валентин Радев, министърът на регионалното развитие и благоустройството Николай Нанков и главният прокурор на Р България Сотир Цацаров. \r\n***\r\nОт 11.30 часа на ул. „Алабин“ 1 ще се състои официалното откриване TELUS Tower.\r\n***\r\nОт 11.30 часа пред Министерство на земеделието, храните и горите ще се проведе протест срещу новия план за управление на НП „Пирин“.\r\n***\r\nОт 12.00 часа в Националния пресклуб на БТА ще се проведе пресконференция на Асоциацията на производителите, разпространителите и потребителите на бутилиран пропан-бутан. Темите на пресконференцията са „Поскъпва газта за битови нужди, ако парламентът гласува внесения за разглеждане в Народното събрание законопроект за административното регулиране на икономически дейности, свързани с нефт и продукти от нефтен произход“, „Увеличаване на бюрокрацията и отпадане на близо 85% от фирмите на пазара“ и „Ограничаване на конкуренцията и толериране на големите компании в сектора“.\r\n***\r\nОт 13.30 часа 11-и състав на Специализирания наказателен съд ще заседава по делото срещу Нидал А., Алдин Н. и др., на които са повдигнати обвинения за образуване и ръководене на организирана престъпна група.\r\n***\r\nОт 13.30 часа 19-и състав на Специализирания наказателен съд ще заседава по делото срещу Иван К. Светослав Д. и Нина К., на които са повдигнати обвинения за образуване и ръководене на организирана престъпна група.\r\n***\r\nОт 14.00 часа в Големия салон на БАН ще се проведе образователен семинар „Чиста вода за устойчив свят\", посветен на Световния ден на водата.\r\n***\r\nОт 14.30 часа 9-и състав на Специализирания наказателен съд ще заседава по делото срещу Огнян А., Янко Я. и др., на които са повдигнати обвинения за образуване и ръководене на организирана престъпна група.\r\n***\r\nОт 15.00 часа двукратният олимпийски шампион Армен Назарян ще представи фотоалбума си „Роден победител“ във ВИП-залата на „Асикс Арена“. Събитието ще се състои час преди от откриването на турнира \"Дан Колов - Никола Петров\".\r\n***\r\nОт 15.30 часа в Камерна зала на Софийската опера и балет ще бъде открит Международният форум „Опера Европа“.  \r\n***\r\nОт 17.00 часа в Българския културен център (ул. „Веслец“ 13) ще се състои кръглата маса на тема „На какво ни учи историята“. Поводът за провеждането на кръглата маса е: 75-та годишнина от спасяването на българските евреи и почитане паметта на депортираните евреи от Тракия и Македония, както и новото издание на книгата на Тошо Дончев \"За делничните добродетели\".\r\n***\r\nОт 17.00 часа в Изложбена зала „Архиви“ ще бъде представена книгата „Никола Мушанов Дневник спомени – Автобиография“. \r\n***\r\nОт 17.30 часа в Регионалния исторически музей ще бъде открита изложбата \"Паметта на софийската шевица\".\r\n***\r\nОт 18.00 часа в зала  New York City на Capital Fort Congress Center ще се проведе международната конференция Expat International ETF Conference.\r\n***\r\nОт 18.30 часа в „Червената къща” ще  започне петата си серия от лекции в рамките на „Отворения университет”. Първото събитие от серията е с лектор проф. Нева Кръстева и се нарича „Трите музики по Боеций и хармоничният модел на обществото”.\r\n***\r\nОт 19.00 часа на сцената на Софийската опера и балет ще се състои премиерата на операта „Янините девет братя“ от Любомир Пипков.\r\n***\r\nОт 10.30 часа министърът на околната среда и водите Нено Димов и кметът Георги Икономов ще открият пречиствателна станция за отпадни води. След официалното откриване на обекта се предвижда провеждането на заключителна конференция от 11.30 часа в Посетителския информационен център в Банско.\r\n***\r\nОт 10.00 часа в зала № 3 на Центъра за личностно и творческо развитие на децата в Благоевград ще има прожекция на филма „Национален парк Рила и зоната на вечните снегове“ за участниците от „Приключенски клуб“.\r\n***\r\nОт 11.00 часа в зала 114 на Учебен корпус 1 на ЮЗУ „Неофит Рилски“ проф. Лилия Илиева, открила оригиналния ръкопис на първата История на България от Петър Богдан ще бъде удостоена със званието „Почетен професор“. \r\n***\r\nОт 14.00 часа ще се проведе пресконференция по повод четвъртото издание на фестивала „Bluess&Jazz Blagoevrgad”. Събитието ще се проведе в „топлата връзка“, свързваща сградата на Община Благоевград и зала „22 септември“.\r\n***\r\nОт 19.00 часа в ДТ „Никола Вапцаров“ ще бъде представена постановката „Световъртеж“.\r\n***\r\nОт 10.00 часа в зала „Арена Ботевград“ кметът на община Ботевград Иван Гавалюгов ще открие официалната част на програмата, посветена на Деня на Жабешкото блато.\r\n***\r\nОт 11.00 часа в к-с „Лазур“ кметът Димитър Николов ще открие новия филиал на ДГ „Ханс Кристиян Андерсен“.\r\n***\r\nОт 16.30 часа в Културен център „Морско казино“ ще бъдат наградени победителите в Националния конкурс „Водата – извор на живот“.\r\n***\r\nОт 17.00 часа общинският съветник от ГЕРБ - Бургас Антон Берданков ще има приемен ден в централата на партията на ул. „Конт Андрованти“ 5.\r\n***\r\nОт 19.00 часа в Държавната опера в града ще бъде представен спектакълът „Циганката“.\r\n*** \r\nОт 11.00 часа във фоайето пред зала „Варна“ на Община Варна ще се състои награждаването на победителя от конкурса за лого „Варна – Европейски град на спорта 2019 г.“, за чиято титла градът е кандидат. \r\n*** \r\nОт 11.00 часа в сградата на Музея на Възраждането във Варна ще бъде открита изложба с реквизит от филма „Капитан Петко войвода“. \r\n***\r\nОт 14.00 часа общинският съветник от ПП ГЕРБ Николай Малев организира приемни за граждани в офиса на партията на ул. „Георги Бенковски” №1.\r\n***\r\nОт 16.30 часа в Дома на културата на слепите ще се състои пролетен концерт „Гласовете ви чувам”. \r\n*** \r\nОт 07.30 часа в църква „Св. 40 мъченици” ще се проведе празнична Света литургия, отслужена от Негово Високопреосвещенство Великотърновския митрополит Григорий, с участието на квартет „Ангелски гласове“. \r\n*** \r\nОт 09.00 часа в двора на църквата „Св. 40 мъченици” ще бъдат поднесени цветя на саркофага на цар Калоян. \r\n*** \r\nОт 09.10 часа в двора на църквата „Св. 40 мъченици” ще бъде декламиран текст от Асеневата колона, слово ще произнесе кметът на Община Велико Търново инж. Даниел Панов, ще бъде отслужен водосвет  и благослов за здраве и ще бъдат поръсени представителната част на Национален военен университет „Васил Левски”и  знамената на Велико Търново. \r\n*** \r\nОт 09.45 часа от църквата „Св. 40 мъченици” до сградата на Община Велико Търново ще тръгне празнично шествие с портретите на благодетелите на града. \r\n***\r\nОт 10.00 часа в парк -хотел „Асеневци“ ще се проведе заседание на Комитета за наблюдение на Програма ИНТЕРРЕГ V-A Румъния – България 2014 – 2020 г. То ще бъде председателствано от заместник-министъра на регионалното развитие и благоустройството Деница Николова.\r\n*** \r\nОт 10.30 часа пред сградата на Община Велико Търново ще се състои празничен ритуал за издигане на знамената, празнично слово ще поризнесе кметът на Община Велико Търново инж. Даниел Панов, кмет на Община Велико Търново, благослов ще отслужи Негово Високопреосвещенство Великотърновския митрополит Григорий. \r\n*** \r\nОт 10.30 до 16.00 часа в Хуманитарна гимназия, на ул. „Михаил Кефалов“№2, ще стартира кандидат-студентската кампания в Медицински университет гр.Варна, филиал Велико Търново и ще се проведе Ден на отворените врати. \r\n*** \r\nОт 11.00 до 13.00 часа пред сградата на Община Велико Търново ще се проведе концерт с участието на Нели Рангелова и Поли Паскова с празнично хоро.\r\n*** \r\nОт 11.00 часа в МДТ „К. Кисимов” ще се проведе тържествена сесия на Великотърновския общински съвет. \r\n*** \r\nОт 14.00 до 17.00 часа от площад „Цар Асен І“ ще тръгва безплатна пешеходна обиколка с беседа „Духовното величие на столичния Търновград“ по маршрут: пл. „Цар Асен І“ - АМР „Царевец“ - през „Асеновата порта“ към Митрополитската църква „Свети Първоапостоли  Петър и Павел” и църквата “Св. Иван Рилски” - „Шишманова баня” и „Владишки мост” - манастира „Великата лавра“ и църквата „Св. 40 мъченици”. \r\n***\r\nОт 16.15 часа в зала „Радикално“ в сградата на Корпус „Скулптура“ на Ректората на ВТУ „Св.св.Кирил и Методий“ ще бъде открита международна академична конференция по съвременна философия и култура под надслов „Сближаване на различията : глобално мислене и локално съществуване“.\r\n*** \r\nОт 16.30 часа пред Областния информационен център ще се състои подгряващо парти. \r\n*** \r\nОт 17.30 часа пред Областен информационен център до площад „Цар Асен І“ ще тръгне Стрийт парад. \r\n*** \r\nОт 20.00 часа на площад „Цар Асен І“ ще бъде излъчен Аудио-визуален спектакъл „Царевград Търнов- звук и светлина“ и ще се състои празнични заря.\r\n***\r\nОт 17.00 часа в малката зала на Художествената галерия „Иван Фунев“ ще бъде открита изложба скулптора посветена на 140 години от рождението на проф. Андрей Николов.\r\n***\r\nОт 18.30 часа в Ритуалната зала ще се състои концерт на Симфониета Враца посветен на Международния ден на франкофоните „Парижките… мелодии“.\r\n***\r\nОт 10.00 часа в центъра на селото ще се състои  детски празник „Пролет е дошла“. \r\n***\r\nОт 12.00 часа в НЧ „Градина Върбица -1894“ ще се състои пролетен концерт с участието на читалищни колективи. \r\n***\r\nОт 17.00 часа Клуб на пенсионера „Асен Разцветников“ с. Драганово ще се състои пролетен концерт с участието на самодейни колективи от НЧ „Съединение-1888“ и КП „Асен Разцветников“.\r\n***\r\nОт 14.00 часа в библиотеката при Народно читалище „Съгласие - 1890” –  Каварна ще гостуват ученици от I Б и II Б клас при ОУ „Йордан Йовков” с класни ръководители Галя Димитрова и Снежана Йорданова. Децата са подготвили импровизирано телевизионно предаване, наречено „Водните капчици”, по повод Световния ден на водата, който се отбелязва ежегодно на 22 март.\r\n***\r\nОт 15.00 часа в кабинета на председателя на Общински съвет – Кюстендил ще се проведе пресконференция във връзка с предстоящото заседание на Общински съвет.\r\n***\r\nОт 18.00 часа в залата на Художествена галерия „Станислав Доспевски“ ще се проведе творческа среща с писателя Илия Михайлов.\r\n***\r\nОт 12.00 часа в в театралния салон „Георги Русев“, Пернишкият драматичен театър „Боян Дановски“ ще представи премиерно детско-образователния спектакъл „Не пресичай на червено“.\r\n***\r\nОт 10.00 часа в Регионалния пресклуб на БТА ще се проведе журналистически семинар за представители на регионални медии, организиран от Европейския парламент в България.\r\n***\r\nОт 11.00 часа в присъствието на кмета на Пловдив инж. Иван Тотев и кмета на район \"Тракия\" Костадин Димитров ще бъде обявено началото на строителната програма на район \"Тракия\" за 2018 година.\r\n***\r\nОт 11.00 часа отваря врати Спортната зала на СУ „Св. Патриарх Евтимий“ на ул. „Г. М. Димитров“ № 20, в залата ще се проведе общоградски празник по повод Световния ден на водата – 22 март. На откриването ще присъства заместник-кметът „Спорт, младежки дейности и социална политика на Община Пловдив Георги Титюков.\r\n***\r\nОбщинските съветници от ГЕРБ организират приемни за граждани. Петър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9;  Ясен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9;  Гошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; Пенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; Веселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.\r\n***\r\nОт 18.00 часа в новата Камерна зала на Областната администрация, ще се състои награждаването на децата, участвали в конкурса за рисунка на тема „Водата е живот“, който се организира по случай Световния ден на водата – 22 март.\r\n***\r\nОт 18.00 часа на 3-ти етаж в Mall Rousse ще се състои церемонията по награждаване на победителите в Международния конкурс за рисунка и фотография, посветен на Световния ден на водата – 22 март, на тема „Вода и природа”.\r\n*** \r\nОт 18.00 часа във фоайето пред Аулата на Русенския университет „Ангел Кънчев“ ще се открие изложбата на световно известния френски визуален артист и кинорежисьор JULIEN DE CASABIANCA. \r\n***\r\nОт 18.30 часа в Аулата на Русенския университет „Ангел Кънчев“ с тържество ще бъде закрито честването на франкофонските дни в града.\r\n***\r\nОт 09.30 часа в посетителския център на Национален парк „Рила“ ще се проведе Ден на отворените врати - експерти ще предоставят информация за Световния ден и материали за Националния парк и околната среда и ще изнасят беседи пред посетителите.\r\n***\r\nОт 09.30 часа в посетителския център на Национален парк „Рила“ ще се проведе Ден на отворените врати - експерти ще предоставят информация за Световния ден и материали за Националния парк и околната среда и ще изнасят беседи пред посетителите.\r\n***\r\nОт 18.00 часа в салона на ПБНЧ „Еленка и Кирил Д. Аврамови-1856” ще се проведе празничен концерт, посветен на 140 годишнината  от Освобождението на България.\r\n***\r\nОт 11.00 часа в ОД МВР-Смолян ще бъде представен отчет на дирекцията за миналата година. На събитието ще присъства зам.-главния секретар на МВР – главен комисар Георги Арабаджиев и главен комисар Николай Николов – директор на ГД ПБЗН. \r\n***\r\nОт  14.00 часа в Регионалния исторически музей „Стою Шишков“ – Смолян, Областният информационен център – Смолян ще открие изложба с всички творби участвали в конкурса „Символите на моя роден край“. \r\n*** \r\nОт 9.30 часа в Шуменски окръжен съд ще се проведе поредно заседание по делото „Хитрино“.\r\n*** \r\nОт 12.00 часа на партерния етаж на Хирургическия блок, с тържествен водосвет ще бъде открит новият асансьор на „МБАЛ-Шумен”. \r\n*** \r\nОт 14.00 часа в зала 203 в сградата на общината ще се състои заседание на ПК „Просвета, образование и наука”.\r\n*** \r\nОт 15.15 часа в ПГСАГ – Шумен ще бъде дадено началото на теоретичния тест, част от Регионално състезание „Най- добър млад строител“. \r\n*** \r\nОт 15.00 часа  в зала 304 в сградата на общината ще се състои заседание на ПК „Бюджет и финанси”.\r\n*** \r\nОт 16.00 часа в зала 363 в сградата на общината ще се състои заседание на ПК „Териториално развитие и селищно устройство.\r\n*** \r\nОт 14.30 часа в заседателна зала на ДКТ „Васил Друмев“ ще бъде дадена  на пресконференция по повод предстоящият Световен ден на театъра.", "date": "2018.03.22", "title": "Предстоящи събития в страната за 22 март  (Агенция „Фокус“)"}
{"url": "http://www.focus-news.net/news/2018/03/22/2502868/makfaksmakedoniya-spored-prezidenta-na-makedoniya-zapadat-ne-iska-da-govori-za-tova-chie-e-kosovo.html", "text": "Президентът на Сърбия Александър Вучич заяви, че през последните три дни, през които е бил в САЩ е провел серия от тежки и изморителни срещи по въпроса за Косово, предава македонската медия  \"Макфакс\" .\r\n\"Ние не само водим преговори с албанците, но и с тези, които създадоха независимо Косово\", отбеляза Вучич. Сръбският президент подчерта, че е доволен от работата, но не и от резултатите.\r\n\"Надявах се на по-добро разбиране, не съм доволен от това, което постигнах. Вече дълго време говорим за бъдещето на Сърбия, за Косово. Опитваме се да намерим компромисно решение, но албанската страна си върши работата, а международната общност своята. Не съм доволен, че западните сили са твърдо решени да запазят независимостта на Косово \", заяви Вучич.\r\nПрезидентът посочи думите на генералният секретар на ООН Антонио Гутереш, заявил, че Сърбия е готова да направи компромис, но не и да жертва своите интереси. Според Вучич днес Сърбия плаща цената за грешни решения от миналото и че ще има голям натиск върху нея. Виктор Турмаков", "date": "2018.03.22", "title": "\"Макфакс\"(Македония): Според президента на Македония Западът не иска да говори за това чие е Косово"}
{"url": "http://www.focus-news.net/news/2018/03/22/2502350/mevlyut-chavushoglu-v-statiya-za-le-monde-turtsiya-e-nay-dobriyat-sayuznik-za-sigurnostta-na-evropa.html", "text": "Борбата с терористични организации като „Ислямска държава“ (ИД) и контролът над миграционните потоци са две от главните предизвикателства пред европейските страни в момента. Турция, както и по-рано, играе важна роля в международните усилия за разрешаването на тези проблеми, пише министърът на външните работи на Турция Мевлют Чавушоглу в статия за френското издание Le Monde, която Агенция „Фокус“ представя без редакторска намеса.\r\nИменно Турция позволи на Европейския съюз да се справи с мигрантския поток от Сирия. Тя не само прие на своя територия 3,5 милиона сирийци, но и спаси живота на хиляди от тях, като ги възпря от опасното пътешествие към Западна Европа през Егейско море.\r\nТурция беше една от първите страни, които признаха „ИД“ за терористична организация. Тя влиза в сформираната против нея международна коалиция.\r\nИменно Турция отказа достъп до своята територия на повече от 4 хиляди подозрителни личности, вкара в затворите близо 6 хиляди терористи и задържа повече от 10 хиляди бойци от ИД и „Ал Кайда“, хвърли огромни усилия, за да обезпечи сигурността на 911-километровата си граница със Сирия. Междувременно някои западни страни даже не можаха да попречат на терористите да преминат през техните летище.Необосновани обвинения по адрес на турските власти\r\nЕдинствено Турция задейства от 2016 година своята сухопътна армия за борба с терористите от ИД, съвместно със „Свободната сирийска армия“. Останалите членове на коалицията се ограничиха със символично присъствие на територията на Сирия. Освобождението на Джераблус, Ал Баб и прилежащата територия от турската армия в хода на операцията „Щита на Ефрат“ е един от немногото (ако не единствения) достоен за подражание примери: то позволи на стотици хиляди сирийци да се върнат спокойно в домовете си.\r\nНо добре ли разбират тази Турция, на която фактически се опира сигурността на Европа? Правилно ли се описват и оценяват нейните действия? За съжаление – не.\r\nЗабележимата в този момент на Запад анти-турска риторика отчасти е отражение на ксенофобията и омразата към исляма, които на свой ред се подсилват от опитите на Западните екстремисти да се възползват от миграционните потоци. Освен това, редица не отличаващи се с особена скрупольозност политици използват „политкоректното“ несъгласие за присъединяване на Турция към Европейския съюз като прикритие за собствената си ксенофобска и атни-мюсюлманска риторика, която трябва да им донесе подкрепата на електората.\r\nОсвен това, тези заявления се коренят и в нежеланието на някои да вземат под внимание цялата сериозност на заплахите, с които Турция се сблъска през последните години. Тези хора, без всякакви доказателства, обвиняват турското ръководство в авторитаризъм и нарушение на правата на човека. Но коя друга европейска страна би могла да ги защити по-добре от Турция, ако бе преминала през струпалите се върху нея заплахи и предизвикателства: агресивни действия на терористични групировки като ИД, ПКК, кюрдските сирийски Демократически съюз (ДС) и „Отрядите за народна самоотбрана“ (ОНС), които взеха контрола над пограничните региони; кървавия опит за държавен преврат на 15 юли 2016 година, който устроиха Фетулах Гюлен и неговите последователи; икономическия и социалния товар от сирийските емигранти, които се издържат от турските данъкоплатци... Реално, нито една друга страна не би могла да се справи по-добре с толкова много трудности от различен вид.Ликвидация на терористите\r\nТурция е член на Съвета на Европа от 1950 година и е подписала Европейската конвенция по правата на човека. Тази конвенция гарантира съблюдаването на правата на всички граждани от турското правосъдие, както и в другите европейски страни. Поради това, никой не може да твърди, че в Турция правата му са защитени в по-малка степен, отколкото където и да е в Европа.\r\nВ момента благодарение на собствената решителност на Турция, на нея й се удава да попречи на терористичните организации като ИД или ППК-ДС-ОНС да осъществяват терористични атаки на нейна територия. Постиженията в борбата с терористичната организация на Фетулах Гюлен в скоро време ще позволят на турското правителство да отмени извънредното положение, както това направи Франция след 189 дни в режим на ИП. В настоящия момент Турция демонстрира пълна политическа стабилност и най-високи показатели на икономически растеж сред европейските страни. Освен това тя е една от най-безопасните страни в света за отдих на туристи, чийто ежегоден брой се доближава до 40 милиона души.\r\nУспоредно с работата по постигане на политическо разрешение в Сирия, в която Турция влага всички възможни усилия, тя поставя пред себе си като приоритетна задача пълната ликвидация на терористите по границите ни с тази страна и напомня на тези, които са забравили то0ва, че става дума за границата на Европа и НАТО с Близкия Изток.\r\nОперация „Маслинова клонка“ в Африн против ППК-ДС-ОНС и съюзниците им по принуда от ИД ще продължи до окончателното постигане на поставените цели. Турция в никакъв случай няма да позволи на тази терористична организация да владее сирийска територия край нейните граници и ще направи всичко възможно, нейните съюзници, в които възникна измамно добрата идея да използват терористите от ППК-ДС-ОНС в качеството на наемници в предполагаемата борба с ИД, да разберат мащаба на своето заблуждение.\r\nТе ще разберат, че Турция е била и ще остане най-добрият съюзник за обезпечаването на сигурността на Европа и региона.\r\nПревод и редакция:", "date": "2018.03.22", "title": "Мевлют Чавушоглу в статия за Le Monde: „Турция е най-добрият съюзник за сигурността на Европа“"}
{"url": "http://www.focus-news.net/news/2018/03/22/2502353/independent-papa-frantsisk-prizova-sveshtenitsite-da-ne-se-strahuvat-ot-tatuirovkite.html", "text": "Папа Франциск призова амбициозните млади свещеници „да не се страхуват от татуировките“ и да ги използват като отправна точка за насърчаване на диалог, пише британското ляво-либерално издание Independent.\r\nСпоред понтифика, съществува проблем с това, че се  „преувеличава“ значението на покритите с татуировки тела, докато, всъщност, с това не би трябвало да има проблеми.\r\n„Не се страхувайте от татуировки“, заяви папа Франциск, преди да посочи пред тълпата на площада пред катедралата Свети Петър във Ватикана, че още преди хилядолетия еритрейците са татуирали кръстове на челата си.\r\n „Виждаме ги и днес, Кръстът е татуиран“.\r\n„Татуировките често са символ на принадлежност към определена общност. Ти, млади човече, който си татуиран така, какво търсиш? Членството към коя общност искаш да покажеш с тази татуировка?“\r\nТой призова свещениците да не се страхуват да използват татуировките, за да завържат диалог.\r\n„С младите хора никога не трябва да сте уплашени. Никога. Защото винаги, дори зад неща, които не са толкова добри, има нещо, което ни води до истината“.\r\nПревод и редакция:", "date": "2018.03.22", "title": "Independent: Папа Франциск призова свещениците да не се страхуват от татуировките"}
{"url": "http://www.focus-news.net/news/2018/03/22/2502352/direktorat-na-evropol-do-30-hilyadi-dushi-v-evropa-mozhe-da-sa-chlenove-na-teroristichni-mrezhi.html", "text": "Десетки хиляди лица, които живеят в Европа може да са част от терористични мрежи, предупреди директорът на Европол Роб Уейнрайт в навечерието на годишнината от терористичната атака в Уестминстър, пише британското евроскептично издание The Daily Express.\r\nДо 30 хиляди души са били радикализирани и са част от терористични клетки в общности, вдъхновени от групировки като „Ислямска държава“, заяви Уейнрайт в интервю пред българска телевизия. Британецът предупреди за възможна „експлозия на терористична активност през следващите години“, като добави, че Европейския съюз е изправен пред „много комплексни“ разновидности от заплахи.\r\n„Нещата не са толкова ясни. Тези хора за вдъхновени от „Ислямска държава“, но не са й подчинени“, посочи той.\r\nПревод и редакция:", "date": "2018.03.22", "title": "Директорът на Европол: До 30 хиляди души в Европа може да са членове на терористични мрежи"}
{"url": "http://www.focus-news.net/news/2018/03/22/2502354/the-guardian-balgarite-se-organiziraha-da-spasyat-zamrazvashtite-shtarkeli.html", "text": "Какво бихте направили ако се натъкнете на множество вцепенени щъркели, покрити с лед и лежащи в затрупано от сняг поле? В България хората ги прибират в домовете си, пише британското издание The Guardian.\r\nВнезапно застудяване в североизточната част на страната изненада стотици от прелетните птици тази седмица, като ги приземи, покривайки техните криле с лед.\r\n„Открих замръзнали щъркели близко до селския път онзи ден“, заяви Сафет Халил от село Зарица в сряда. „Взех ги вкъщи, запалих печката, за да ги стопля и ги нахраних с риба“.\r\nХалил, работник по поддръжката на пътищата, предизвика вълна от подкрепа в социалните мрежи в понеделник и много хора в района последваха примера му и над 40 птици бяха приютени в домовете, гаражите и плевните на хората.\r\nПревод и редакция:", "date": "2018.03.22", "title": "The Guardian: Българите се организираха да спасят замръзващите щъркели"}
{"url": "http://www.focus-news.net/news/2018/03/22/2502356/okrazhna-prokuratura-varna-razsledva-ubiystvo-s-posledvalo-samoubiystvo-na-izvarshitelya-obzor.html", "text": "Окръжната прокуратура във Варна ръководи досъдебно производство за извършено убийство с последвало самоубийство на извършителя. Според данните на разследването, около 01.00 часа след полунощ на 21 март, в кв. „Младост“, 24-годишният Цветан А. започнал да хвърля от балкона на жилището си различни предмети. Младият мъж излязъл на балкона гол и крещял. Шумът от виковете и буйството му събудили живеещите във входа съседи. Подаден бил сигнал на спешния телефон 112. Цветан прескочил преградата между двата балкона и се прехвърлил в съседския. В апартамента живеела 84-годишната Минка М. След като вратата на жилището ѝ била разбита от пристигналия полицейски екип от ОД на МВР, възрастната жена била открита мъртва. Убийството ѝ е извършено с множество удари. В апартамента било намерено и тялото на Цветан, който се самоубил чрез включени кабели в електрическия контакт. Говорителят на Окръжната прокуратура във Варна Радослав Лазаров заяви пред журналисти, че има данни самоубилият се 24-годишен мъж, убил преди това възрастната жена, да е с психично заболяване. Според съседи младежът, който е извършил престъплението, е бил неадекватен, гол и агресивен. Той успял да счупи стъклената преграда на балкона на първия етаж и да влезе при жената. Преди това разбил съседния апартамент, в който преди време живеело семейството му, разказа близък на починалата. Неговото обяснение за станалото е употребата на наркотици. В хода на разследването ще се установява и зависимост от наркотици, допълни прокурор Радослав Лазаров. Извършен е оглед на местопроизшествието под ръководството на наблюдаващ прокурор от Окръжната прокуратура във Варна. Разпитани са свидетели на действията на 24-годишния мъж. Извършват се аутопсии на двете тела и назначени експертизи за установяване причините за смъртта им. Действията по разследването продължават.", "date": "2018.03.22", "title": "Окръжна прокуратура - Варна разследва убийство с последвало самоубийство на извършителя (ОБЗОР)"}
{"url": "http://www.focus-news.net/news/2018/03/22/2502355/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Десетки хиляди лица, които живеят в Европа може да са част от терористични мрежи, предупреди директорът на Европол Роб Уейнрайт в навечерието на годишнината от терористичната атака в Уестминстър, пише британското евроскептично издание The Daily Express.\r\nДо 30 хиляди души са били радикализирани и са част от терористични клетки в общности, вдъхновени от групировки като „Ислямска държава“, заяви Уейнрайт в интервю пред българска телевизия. Британецът предупреди за възможна „експлозия на терористична активност през следващите години“, като добави, че Европейския съюз е изправен пред „много комплексни“ разновидности от заплахи.\r\n„Нещата не са толкова ясни. Тези хора за вдъхновени от „Ислямска държава“, но не са й подчинени“, посочи той.\r\n*** Папа Франциск призова амбициозните млади свещеници „да не се страхуват от татуировките“ и да ги използват като отправна точка за насърчаване на диалог, пише британското ляво-либерално издание Independent.\r\nСпоред понтифика, съществува проблем с това, че се  „преувеличава“ значението на покритите с татуировки тела, докато, всъщност, с това не би трябвало да има проблеми.\r\n„Не се страхувайте от татуировки“, заяви папа Франциск, преди да посочи пред тълпата на площада пред катедралата Свети Петър във Ватикана, че още преди хилядолетия еритрейците са татуирали кръстове на челата си.\r\n „Виждаме ги и днес, Кръстът е татуиран“.\r\n„Татуировките често са символ на принадлежност към определена общност. Ти, млади човече, който си татуиран така, какво търсиш? Членството към коя общност искаш да покажеш с тази татуировка?“\r\nТой призова свещениците да не се страхуват да използват татуировките, за да завържат диалог.\r\n„С младите хора никога не трябва да сте уплашени. Никога. Защото винаги, дори зад неща, които не са толкова добри, има нещо, което ни води до истината“.\r\n*** Какво бихте направили ако се натъкнете на множество вцепенени щъркели, покрити с лед и лежащи в затрупано от сняг поле? В България хората ги прибират в домовете си, пише британското издание The Guardian.\r\nВнезапно застудяване в североизточната част на страната изненада стотици от прелетните птици тази седмица, като ги приземи, покривайки техните криле с лед.\r\n„Открих замръзнали щъркели близко до селския път онзи ден“, заяви Сафет Халил от село Зарица в сряда. „Взех ги вкъщи, запалих печката, за да ги стопля и ги нахраних с риба“.\r\nХалил, работник по поддръжката на пътищата, предизвика вълна от подкрепа в социалните мрежи в понеделник и много хора в района последваха примера му и над 40 птици бяха приютени в домовете, гаражите и плевните на хората.", "date": "2018.03.22", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/03/22/2502866/bedstvenoto-polozhenie-v-obshtina-bregovo-ot-11-mart-stana-povod-za-politicheski-prestrelki-mezhdu-bsp-i-gerb-obzor.html", "text": "Обявеното на 11 март т.г. бедствено положение в община Брегово заради пълноводието на река Тимок стана повод за политически „престрелки“ между БСП и ГЕРБ в парламента. В декларация от името на парламентарната група на „БСП за България“ депутатът Филип Попов заяви, че община Хайредин е разположена в Северозападна България, с общо население 5624 жители към 2009 г. „Община Враца, също е разположена в Северозападна България, с общо население 73 894 жители според преброяването от 2011 г. Община Брегово е разположена отново в северозападната част на България, като населението на общината по преброяване от 2011 г. е 5514 души“, прочете той. Според него общото между тези общини е, че и трите се намират в най-бедната част на България - Северозападна България, най-бедният регион в целия ЕС. „Общото е, че и в трите общини живеят достойни и трудолюбиви български граждани, че и в трите общини населението вече е значително по-малко, а демографската катастрофа придобива чудовищни размери. Общото е, че са български общини и ги сполетя бедствие, а държавата би следвало да се погрижи за всички тях, да предпази живота и здравето на всеки един българин, независимо от неговото местоживеене“, посочи той. По думите му правителството разделя хората от различните общини по най-безпардонен и уродлив начин, наказвайки гражданите от община Брегово, заради техния свободен политически избор. Според него правителството го прави, защото в община Брегово ГЕРБ никога не са печелили, каквито и да било видове избори. Попов бе категоричен, че правилно е била отпусната финансова помощ както за Хайредин, така и за Враца, но Брегово отново е било пренебрегнато и наказано от българското правителство. Той попита премиера не си ли е взел поука от Мизия и заяви, че голямата „помощ“ за Брегово е била оказана единствено по време на изборите, когато там е била изпратена жандармерия, не защото е имало проблеми, а за да се покаже на хората, кой е самодържецът в България и да помислят как да гласуват. По думите му хората не знаят, какво чака тях и децата им, дали ще осъмнат в домовете си живи и здрави, дали пиейки от чешмяната вода, това няма да им се отрази на здравето, защото е факт, че в Северозападна България раковите заболявания са се увеличили многократно. „Г-н премиер, Брегово е част от България. Не се отнасяйте към българите там като към лош материал. Те са достойни, честни и смели български граждани“, заяви още Филип Попов.\r\nНародният представител от ПГ на ГЕРБ Владимир Тошев отговори на Попов, като подчерта, че видимите резултати са ги видели миналата седмица. „Дойдохте с джиповете, прехвърлихте се в автобусите, дадоха ви ботуши, вместо да ги дадат на хората, които запушват пробойните по дигите и решихте проблеми“, коментира Тошев. Той посочи, че БСП си прави кризисен пиар. „Не знам дали ще помогнем на хората от Брегово, като си говорим от тези микрофони. Проблемът е съществуващ, проблемът го има и той се решава. За сведения на колегите, които не познават добре същината на нещата, мисля, че и г-н Попов е от тях, във Видинска област има 37 км диги, 8 язовира, които са непрекъснато поддържани и усъвършенствани\", коментира Владимир Тошев. Той подчерта, че във Видинско работят кризисните щабове в областта и общините, където е необходимо. По думите му в момента се решават проблемите по отводняването на подпочвените води. Според него това, което се е получило, е в резултат на нерегламентирано обработване на блатни земи, които в момента са отводнени. „Въпросът е кой обработва тези земи? Дали залятата площ е 5000 дка, дали обработваемата засята територия е 2000 дка и дали има някаква роднинска, близка връзка с кмета на община Брегово. Не е вярно, че община Брегово се захранва с питейна вода от залятите кладенци. Много от отдавна тези кладенци са дълбок резерв“, заяви Тошев и подчерта, че няма опасност за питейната вода на жителите на Брегово. \r\nЛюба АЛЕКСИЕВА", "date": "2018.03.22", "title": "Бедственото положение в община Брегово от 11 март стана повод за политически „престрелки“ между БСП и ГЕРБ (ОБЗОР)"}
{"url": "http://www.focus-news.net/news/2018/03/22/2502522/kmetat-na-sofiya-yordanka-fandakova-obstanovkata-v-stolitsata-se-normalizira-dvizhenieto-e-pri-zimni-usloviya.html", "text": "Обстановката в столицата се нормализира, движението е при зимни условия. Това каза кметът на София Йорданка Фандъкова във връзка със пътната обстановка в града, предаде репортер на  Агенция „Фокус“. „Обстановката все още е затруднена. През цялата нощ се работеше по подготовка на трасетата на градския транспорт, за излизането му. Сутринта градският транспорт се движеше нормално по обичайните си маршрути“, обясни Фандъкова. „Със започването на трафика след 08.00 часа заваля отново обилен сняг, това затрудни работата по почистване. Обстановката беше тежка. Вече се нормализира, с оглед на намаляване на трафика и на факта, че камионите можеха по-спокойно да обработват. В момента все още работят 133 машини на терен“, уточни кметът. Фандъков поясни, че по големи трасета като бул. „Цариградско шосе“, по стръмните участъци като ул. „Св. Наум“ и бул. „Черни връх“  движението се подпомага и от екипи на „Пътна полиция“, за да може поетапно да се спре трафикът и да се почиства. „Очаквам  в следващите часове да се нормализира напълно обстановката с намаляването на трафика и да започне да се влиза в по-големите квартални улици, ако е необходимо и в по-малки.  Ще следим обстановката внимателно, така че все пак да се справим и да може да се придвижват автомобилите  и пешеходците“, добави тя. „Някои автомобили са сменили вече зимните си гуми и това затрудни чувствително движението,. Особено по стръмните участъци. Ще помоля хората, които решават да излязат с автомобилите си да имат предвид, че движението е при зимни условия, при това усложнени с оглед на продължаващия обилен снеговалеж“, каза още кметът на София.", "date": "2018.03.22", "title": "Кметът на София Йорданка Фандъкова: Обстановката в столицата се нормализира, движението е при зимни условия"}
{"url": "http://www.focus-news.net/news/2018/03/22/2502357/vremennata-anketna-komisiyata-za-chez-provede-parvoto-si-zasedanie-obzor.html", "text": "Комисията за ЧЕЗ проведе първото си заседание. С кворум от 12 народни представители започна първото заседание на Временната анкетна комисия в чийто състав влизат общо 15 депутати. В началото на заседанието председателят на комисията Жельо Бойчев изрази надежда членовете ѝ да отговорят на очакванията на българските граждани и да бъдат полезни със своята работа. Дневният ред на депутатите включваше приемане на процедурни правила и дискусия за бъдещата работа на комисията. \r\nВременната комисия за ЧЕЗ прие и стандартните процедурни правила за организацията и дейността на работата си. В рамките на дебата по тях Жельо Бойчев от БСП предложи решенията на комисията да се взимат с лично гласуване от нейните членове. Димитър Лазаров от ГЕРБ от своя страна коментира, че понякога заседанията са достатъчно дълги и посочи, че е хубаво да могат да се делегират правомощия по гласуване на други членове. Лазаров предложи консенсусно решение да може да се преотстъпват правомощията само на членове, които все пак са се регистрирали в началото на заседанието. В крайна сметка членовете на Комисията отхвърлиха предложението на Жельо Бойчев гласуването да се осъществява лично. Комисията прие и допълнение на правилата, свързани с предоставянето на материалите на комисиите. Депутатите решиха следващото заседание на Комисията да се проведе във вторник (27 март 2018 г.) от 14.00 часа в зала „Запад“. Постъпиха многобройни идеи и предложения кой да бъде изслушан на следващите заседания като се започне от КЕВР , ДАНС, ДАР, „Инерком“, ЧЕЗ, чешките служби за сигурност и се стигне до министър-председателя. В крайна сметка на следващото заседание на Комисията за ЧЕЗ ще бъдат поканени представители на ДАНС, ДАР и Министерство на финансите и то най-вероятно ще бъде закрито поради класифицираната информация, която се очаква да бъде предоставена. От Министерство на финансите членовете на комисията ще очакват да получат информация за състоянието на арбитражното дело, което води страната ни с ЧЕЗ, а ДАР и ДАНС ще бъдат изслушани за подробности за институциите, които имат отношение към структуриране и осигуряване на финансирането на сделката за покупко-продажбата на дружеството. \r\nДеница КИТАНОВА", "date": "2018.03.22", "title": "Временната анкетна комисията за ЧЕЗ проведе първото си заседание (ОБЗОР)"}
{"url": "http://www.focus-news.net/news/2018/03/22/2502358/spetsializiranata-prokuratura-i-gdbop-razbiha-dve-prestapni-grupi-zanimavali-se-s-falshifitsirane-na-dokumenti-i-trafik-na-hora-prez-balgariya-obzor.html", "text": "Информационна агенция \"Фокус\"София. Специализираната прокуратура и Главна дирекция „Борба с организираната престъпност“ в МВР са неутрализирали две престъпни групи. Едната, занимаваща се с фалшифицирането на документи и пари, а другата – с трафик на хора през България. Акциите са част от международна операция, реализирана в координация с Европол и SELLEC, стана ясно по време на брифинг в Съдебната палата, на който подробности разкриха прокурор Румяна Арнаудова – говорител на главния прокурор, прокурор Иван Гешев – ръководител на Специализираната прокуратура и старши комисар Стоян – зам.-директор на ГДБОП. \r\nОперациите са проведени на 16 и 17 март от служители на ГДБОП в София, Пловдив, Пазарджик, Смолян, Русе, Разград, Сливен и Ямбол, включително и служители на ОДМВР-Пловдив. По време на брифинга стана ясно, че едната от неутрализираните групи е изготвяла и разпространявала неистински документи за самоличност, а другата се е занимавала се с трафик на мигранти от Албания, през България за Великобритания, САЩ и Канада, използвайки подправяните документи. \r\nВ хода на процесуално-следствените действия по неутрализирането на първата група са задържани 10 български граждани, част от тях - криминално проявени и осъждани за подобен род престъпления. Петима от участниците са задържани на територията на София, където са извършени претърсвания на 6 адреса и 9 коли. На един от адресите, в багажника на лек автомобил, са открити 5114 неистински банкноти с номинал 100 евро. На друг адрес са намерени множество документи за самоличност – български паспорти и лични карти, турски, датски, румънски и испански паспорти, албански удостоверителни документи за работа, множество снимки паспортен формат. Заместник-директорът на ГДБОП ст. комисар Стоян Темелакиев уточни, че иззетите документи са предадени за експертиза с цел установяване на истинността им. Той допълни, че други петима са задържани на територията на Пловдив, където са извършени процесуално – следствени действия на 9 адреса и 7 моторни превозни средства. На един от адресите е открита работилница за изработка на неистински официални документи. 7 от задържаните лица са привлечени като обвиняеми, а от тях 4-ма са с наложени мерки за неотклонение „задържане под стража“, а спрямо останалите 3-ма - „парична гаранция“. \r\nПри осъществената международна полицейска операция и в резултата на взаимодействието на партньорски служби е неутрализирана и организирана престъпна група, занимавала се с трафик на мигранти от Албания за Великобритания, САЩ и Канада, използвайки подправени документи. Информацията е подадена към службите ни от Албания, съобщи старши комисар Темелакиев. По думите му било установено, че за да стигнат до Великобритания, мигрантите са заплащали за „услугата“ сума от 7000 паунда, а за САЩ и Канада - от 25000 до 30000 щатски долара. Престъпната дейност е била разпръсната на териториите на Албания, България, Испания, Доминиканската Република и САЩ, като по първоначални данни през годините са от тази „услуга“ са се възползвали хиляди желаещи да стигнат до Великобритания, САЩ и Канада. Реализираната печалба от престъпната дейност варирала около 15 милиона щатски долара. 7 лица са подведени под отговорност - 5-ма са задържани под стража, двама са с мярка „парична гаранция“, стана ясно от думите на прокурор Гешев. Той допълни, че в хода на проведените общи действия са задържани 40 лица на територията на Албания, други 12 са обявени за международно издирване и уточни, че двете престъпни групи са си взаимодействали много добре като две търговски дружества.\r\nИван ЛАЗАРОВ", "date": "2018.03.22", "title": "Специализираната прокуратура и ГДБОП разбиха две престъпни групи, занимавали се с фалшифициране на документи и трафик на хора през България (ОБЗОР)"}
{"url": "http://www.focus-news.net/news/2018/03/22/2502359/vzglyad-chernomorskiyat-flot-na-rusiya-e-bezsilen-da-protivodeystva-na-vms-na-sasht.html", "text": "След присъединяването на Крим към Русия Черноморският флот на страната се превъоръжава активно, за което разказа подробно командващият флота адмирал Александър Витко. Но даже и с постъпващите нови кораби и подводници не може да се навакса острия дефицит на главния флотски компонент – ударните възможности и авиацията. Какви именно кораби не са налични в Черноморския флот (ЧФ) на Русия, се интересува руското издание „Взгляд“.\r\nПрез 2015 година Черноморския флот на Русия получи две нови фрегати – „Адмирал Григорович“ и „Адмирал Ессен“, шест подводници с крилати ракети и повече от 10 противодиверсионни и патрулни катери, съобщи пред официалния печатен орган на руските ВС „Красная звезда“ адмирал Витко. Освен това, ЧФ бе попълнен и с два буксирни кораба от ново поколение, модулни водолазни платформи, плаващ кран и редица други подпомагащи плавателни съдове.\r\nСпоред плановете, ЧФ трябва да получи в свое разпореждане фрегатата „Адмирал Макаров“, която в най-скоро време ще извърши междуфлотски преход от Балтика, съобщи Витко. Очакват се и попълнения от черноморските корабостроителници. Според думите на командващия ЧФ, в Новоросийск в момента се провеждат заводски изпитания на малкия ракетен кораб (МРК) „Вишний Волочек“, а още един кораб от този клас се очаква през 2018 година. В Керч се достроява патрулен кораб нов проект „Василий Биков“, който трябва да влезе в състава на Новоросийската военно-морска база. През 2019 година трябва да бъдат получени още два аналогични кораби.\r\nОт 2015 година, с която адмирал Витко започна своя отчет за етапа на модернизация, експертите изказват опасенията си за степента на боеспособност на ЧФ. В тази връзка капитанът първи ранг Сергей Ищенко и военният експерт Антон Мардасов отбелязваха в публикации в портала „Свободная пресса“: главният проблем на ЧФ и неговата Средиземноморска ескадра е „острият недостатък от ударна мощ“. „Само с корвети, големи десантни кораби, плаващи работилници, танкери и буксири не може да се води война“, сочат експертите. „За да се противопоставим на 6-и флот на САЩ трябва да създадем някаква заплаха за неговите ракетни крайцери и самолетоносачи“.\r\nВ състава на 6-и флот на ВМС на САЩ (който отговаря за Средиземноморския басейн) влиза ескадра от четири есминци с управляемо ракетно оръжие (УРО). Този флот разполага в Средиземно море с авионосна ударна група – атомен ударен самолетоносач плюс два ракетни крайцера и два есминеца с УРО. Основните сили на Шести флот се поддържат от амфибийно-десантна група със съответстващите кораби и, най-вероятно, две подводници, оборудвани с ракети „Томахоук“.\r\nНезависимо от получената през последните години нова техника, проблемът с недостатъка на ударна мощ в ЧФ не е решена преди всичко заради недостига на надводни кораби, смята бившият командир на групата за управление на ракетни оръжия на Големия противолодъчен кораб (БПК) „Комсомолец Украини“ (от Черноморския флот на СССР) капитан първи ранг от запаса Сергей Ищенко.\r\n„На ЧФ му остана много малко от ударната мощ“, заяви Ищенко пред „Взгляд“. „Струва си да обърнем внимание на това, че когато се изостри ситуацията около Сирия и ние обещахме да сваляме американските ракети и даже техните носители, на дежурство изкараха даже „Пилкий“. Това е стар-престар стражеви кораб със старо оръжие, който също беше довлечен там, защото нашите са наясно, че „Адмирал Ессен“ и „Адмирал Григорович“, които са на разположение там, са абсолютно недостатъчни“, разказа Ищенко.\r\nА ЧФ няма повече съвременни надводни кораби, добави събеседникът. „Фрегатата „Адмирал Макаров“ и до този момент е на Балтика, въпреки че беше приет в боевия състав в края на декември, доколкото разбирам, затваряйки очи за проблемите му. Независимо от цялата острота на ситуацията в Сирия, „Адмирал Макаров“ просто физически не е в състояние да доплава до Черно море“, отбеляза събеседникът.\r\n„Освен „Пилкий“ имаме и „Ладний“, но това са стражеви кораби от 1135 проект, които са почти на 40 години. Изваждаме зад скоби крайцера „Москва“, защото той трябва да бъде ремонтиран и модернизиран и е докаран до такова състояние, че очевидно не може да влезе в Средиземно море“, добави той. Освен това в състава на ЧФ влиза и стражевия кораб „Сметливий“ проект 01090 – най-старият боен кораб в състава на ВМФ на Русия. „Взгляд“ неотдавна писа за проблемите на ВМФ РФ около модернизацията на корабите, строени в съветски времена.\r\n„Това не е достатъчно. Ако говорим, например, за фрегати, то е трудно да си представим ситуация, когато всички три налични такива ще са в състояние да влязат в Средиземно море. Обичайно не повече от една трета от корабите от един проект от наличния състав могат да се намират на бойна служба в Средиземно море. Това означава, че от наличните фрегати в най-добрия случай един, а в някои случаи и нито един не е в Средиземно море“, обясни Ищенко.\r\n„Не стига, като минимум, бригада фрегати. Тази бригада, която трябваше да построят в Калининград и от която, от шест кораба построиха само три („Адмирал Есен“, „Адмирал Григорович“ и „Адмирал Макаров“)“, добави Ищенко.\r\nСъбеседникът е на мнение, че китайските медии не са толкова далеч от истината, когато говорят за изтощението на руския ВМФ: Наскоро китайският портал Sina.com публикува материал, в който военният експерт Ли Жен изказа съмнение относно заявените срокове за окончателно ремонтиране на ракетния крайцер „Москва“ – флагманът на ЧФ. Представителите на ВМФ на Русия обещават завръщане на кораба в строя до 2022 година. Но предивд това, че работата по модернизацията на подобния нему крайцер „Маршал Устинов“ отне пет години и бе отлагана многократно, „не може да се каже, че всичко ще бъде така лесно“, счита китайският експерт.\r\nПредседателят на Движението за поддръжка на флота капитан първи ранг от запаса Михаил Ненашев отбелязва: не бива да се отписва това, което вече е направено за засилването на боеспособността на ЧФ.\r\n„Конкретно, флотът получи нови подводни сили – шест подводници с нови тактико-технически характеристики, което прави ЧФ значителна ударна сила на черноморския и средиземноморския театър на военни действия (ако някой реши да провери нашата боеспособност)“, отбеляза Ненашев пред „Взгляд“. Но той също отбелязва: усеща се недостигът на надводни кораби.\r\n„Необходимо е обновяването на корабите от клас крайцер – около 10 такива кораби – поясни Ненашев – Необходими са, както нови крайцери, така и големи противолодъчни кораби, десантни кораби от първи ранг, нови миночистачи (отчитайки опасността от мини)“.\r\nИзисква се обновяване на противокорабната авиация и другите видове самолети и хеликоптери – не по-малко от 100 бойни единици, подчертава експертът. „Въпросът за въздушното осигуряване е ключов“, отбелязва Ненашев. Още един важен въпрос е инфраструктурата. На ЧФ са му нужни нови пристани (причали), нови бази за съхранение на въоръжението и техниката, ново оборудване за морската пехота“, подчерта в заключение събеседникът.\r\nПревод и редакция:", "date": "2018.03.22", "title": "„Взгляд“: Черноморският флот на Русия е безсилен да противодейства на ВМС на САЩ"}
{"url": "http://www.focus-news.net/news/2018/03/22/2502361/post-v-sotsialnite-mrezhi-skara-gerb-i-bsp-obzor.html", "text": "Опасна антиевропейска тенденция се развива от две години в най-голямата опозиционна партия в България. Това се посочваше в декларацията на Парламентарната група на ГЕРБ, прочетена днес в пленарна зала от народния представител Тома Биков. Повод за нея – написаното в социалната мрежа „Фейсбук“ от народния представител от „БСП за България“ Таско Ерменков след президентските избори в Русия, които се проведоха на 18 март. Постът на Ерменков гласи: „Днес Крим гласува за президент на Русия. Обидени от анексията на Русия над 90% там от гласувалите са за Путин. Ало, САЩ, ФРГ, Франция, ЕС в края на краищата - ч ухте ли гласа на хората в Крим? Всъщност това е без значение. Чули или не - Крим каза своята тежка дума, а Вие, както го беше казал Христо Ботев, \"...а вий... вий сте идиоти!\".\r\nСпоред ГЕРБ написаното от Таско Ерменков „нарушава българския национален интерес“ и „саботира прагматичната основа“, на която би трябвало да се изграждат българо-руските отношения. От парламентарната трибуна Тома Биков призова позиция по темата да изрази и лидерът на БСП Корнелия Нинова. \r\nТемата коментира и председателят на ПГ на ГЕРБ Цветан Цветанов. „Със статуса на Таско Ерменков във \"Фейсбук\" се разширява периферията в БСП на поведение, несъответстващо на европейските ценности и против Европейския съюз“, посочи той и \r\nОтговорът на БСП не закъсня, а от парламентарната трибуна секретарят на парламентарната група Кристиян Вигенин заяви: „Дъното е да ни занимавате с \"Фейсбук\" статусите на народни представители“. По думите му подобни коментари отразяват единствено лично мнение, а не политическата позиция на парламентарната група или партията. Той обвини управляващите, че от началото на годината произвеждат само скандали, конфликти и проблеми. \r\nСамият Таско Ерменков също коментира пред журналисти в парламента, че написаното от него отразява личната му позиция, но ни не и тази на партията. „Това не е начин на водене на политика. Призовавам управляващите да се отнасят сериозно към задълженията си”, посочи Ерменков. \r\nВъв връзка с публичните позиция на народния представител, евродепутатите от ГЕРБ разпространиха позиция, в която припомниха за декларацията на върховния представител на ЕС по въпросите на външните работи и политиката на сигурност Федерика Могерини от 16 март 2018 г. В документа се заявява позицията на Европейския съюз за непризнаване на проведените от страна на Руската федерация избори на Кримския полуостров, който попада в рамките на международно признатите граници на Украйна.", "date": "2018.03.22", "title": "Пост в социалните мрежи скара ГЕРБ и БСП (ОБЗОР)"}
{"url": "http://www.focus-news.net/news/2018/03/22/2502364/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Сред осколките на някога огромния социалистически лагер, изчезнал след разпада на СССР, България, както и страните от бивша Югославия, винаги е била притегателен център за интересите на великите сили. София не веднъж е ставала заложник на политически игри, впускала се е самостоятелно или срещу желанието си в кръвопролитни войни, а българският народ е търпял несгоди и лишения заради политическия елит, господстващ в страната. За съжаление, разпадът на съветската система, обявяването на курс към евроинтеграция и присъединяването на страната към Европейския съюз през 2007-а година не донесоха на България разцвет и благополучие. Нещо повече, в момента страната отново, както и в миналото, се оказа въвлечена в безкрайното противоборство на великите сили в региона, а нейния суверенитет със всяка година става все повече и повече въображаем – политическият й курс окончателно влезе в зависимост от интересите на две съперничещи си сили – Запада и Русия. При това трябва да се констатира, че в България, както и в Сърбия, степента на влияние на Москва към днешна дата е достатъчно висока, което не може да се каже за другите страни в региона. Затова в развилата се ситуация, особено когато в София все повече започнаха да изказват своето недоволство от действията на еврочиновниците, много експерти започнаха да изразяват мнение, че за Европейския съюз днес е по-изгодно да замразят ситуацията в България, за да съхранят своите активи и да не изпуснат контрола над София, за ключовете към която упорито се протягат от Москва, пише руското електронно издание Eurasia Daily, чийто материал е представен без редакторска намеса.\r\nТова, че Брюксел в момента контролира България едва ли е тайна. И както в повечето от случаите на Балканите, това се случва не само в рамките на политическия натиск вътре в ЕС, но и за сметка на глобалното управление на икономиката на страната. Официално се смята, че през последните 5 години България има стабилен растеж (ръстът на икономиката е 3,6 – 3,9% годишно), а БВП на страната премина границата от 50 млрд. евро през 2017 година, което е рекорд за цялата й история. Наистина, тук трябва да се отбележи, че БВП на Беларус, който няма благоприятен климат за селско стопанство и изход към море, а и не е член на ЕС, за миналата година е повече от 52 млрд. долара, което далеч не е рекорд за нея и икономиката на страната е в дълбока криза и не получава солидни субсидии отвън. Да, официалното ниво на безработицата в България спадна до 5,6%, но скритото й ниво не е известно, както и броят на избягалото от страната трудоспособно население, още повече ако отчетем, че размерът на заплатите в България е един от най-малките в Европа и е по-малък от германските с 5-6 пъти. И независимо от това, че днес страната разполага с рекордните 22 млрд. евро златовалутни резерви, според мнението на много българи, в ЕС продължават да гледат на тях като на хора с по-низък произход от „коренните европейци“, а тяхната национална икономика отдавна не им принадлежи. И в това има определена доза истина.\r\nВ началото на 2000-е години за премиер на България беше избран немец, възпитаник на американски военен колеж, Симеон Сакс-Кобург-Готски, който още през 1955 година се провъзгласи за цар на България. През годините на неговото управление в страната беше осъществена масова „разпродажба“, в резултат от която електроразпределителната мрежа беше изкупена от чешка, австрийска и немска компании,водоснабдяването беше приватизирано и премина към френски собственици, а добивът на медна руда отиде в ръцете на белгийци. След това, българският златен рудник Челопеч бе продаден на регистрирана в Канада компания за 2 млн. евро. В момента страната получава само около 2% от добитото злато, а правителството няма никаква представа колко точно се добива в рудника.\r\nСлед влизането на България в ЕС ситуацията трябваше да се подобри, но се оказа, че нито в самия Брюксел, нито в ръководството на западните компании, продължаващи да обират остатъците от местната икономика, не се загрижиха за националното благосъстояние. Дори и на първо време статистическите отчети да показваха, че икономиката на страната расте, това всъщност беше само на хартия: държавата активно разпродаваше на новите партньори в ЕС заводите, фабриките и инфраструктурните проекти, а парите от приватизацията се отчитаха като инвестиции. За съжаление, новите владелци в своето мнозинство не бързаха, а и до ден днешен не бързат, да възстановяват производството, в резултат от което много предприятия си стоят затворени, както и по-рано, което само потвърждава тезата на местните икономисти, че като са изкупили и консервирали българските предприятия, европейските бизнемени просто са отстранили конкурентите си.\r\nНе по най-добрия начин се разви ситуацията и в двата основни сектора на местната икономика – туризма и селското стопанство. Обявявайки курс на възраждане на туризма, българското ръководство вече не за първа година разпродава земи за развитие на туристическата инфраструктура. И в един момент, особено след премахването на забраната за продажба на недвижима собственост на чужденци през 2012 година, тук действително се наблюдаваше ръст на инвестициите – земя купуваха немци, французи, скандинавци и разбира се, руснаци. Но с течение на времето, ажиотажът около българските имоти стихна. Единственото, което продължи да се развива активно е строителството на големи търговски центрове, които, според мнението на местните анализатори, са станали точки за изтичане на местния капитал зад граница, вместо да дадат нови работни места на българите.\r\nЩо се касае до селското стопанство, тук ситуацията се оказа съвсем плачевна и българите винят за всичко това своите нови „партньори“. Българската селскостопанска продукция стана неконкурентноспособна на европейския пазар, тъй като западноевропейските фермери получават доста по-големи субсидии, отколкото може да си позволи София. Нещо повече, след влизането в ЕС всички протекционистки мерки по отношение на националното селскостопанско производство бяха забранени. През 2010 г. ЕС реши, че България трябва да спре да отглежда \"източнен\" тютюн, докато в този сектор бяха заети 200 хиляди души. Успоредно с това, европейската политика на финансиране, включително в областта на селското стопанство, стана основа за нарастването на корупцията в страната, по нивото на която България се намира на едно от първите места в ЕС. Например, с помощта на механизмите за разпределение на европейските субсидии, които финансират придобиването на селскостопанска техника или скъпи с/с обекти, малък брой големи производители, свързани с европейския капитал и еврочиновниците, постепенно монополизират целия аграрен сектор на страната. Според статистическите данни, през 2017 година 4% от производителите са контролирали 80% от селскостопанските земи в тази страна.\r\nКрайно важно е да се напомни и ситуацията в областта на енергетиката, към която директно отношение има Русия. „Електрическата революция“ вече до това, че сметките за електроенергия в България станаха непосилни за огромно количество обикновени граждани (често те превишават с 1,5 пъти българските пенсии), а през 2013 година хиляди хора, на които им писна да плащат невероятните сметки на електрическите компании, излязоха по улиците и влязоха в сблъсък с полицията. И тази ситуация съвсем не е случайна. В основата на българската енергетика стояха три ТЕЦ „Марица-Изток“ и АЕЦ „Козлодуй“, построени от съветски специалисти. През 2001 година българското правителство на Иван Костов предаде ТЕЦ „Марица-Изток 1“ и „Марица-Изток 3“ на американските гиганти AES и ContourGlobal. При това държавата се задължи да изкупува цялата енергия, която те произвеждат по свръхвисоки цени в течение на следващите 15 години. По-нататък, под натиск от Вашингтон беше закрит проектът за втора АЕЦ – „Белене“, а след това на преговорите за присъединяване към ЕС на страната беше поставено условие – да закрие и действащата АЕЦ „Козлодуй“. В резултат, четири от шест блока бяха спрени и България, в съответствие с предписанията на ЕС, се оказа принудена да купува „зелена“ електроенергия (станциите за слънчева енергия също принадлежат на американците, които вложиха в тях повече от 1 милиард евро) на цена 10 пъти по-висока от тази, по която продаваше „Козлодуй“. В крайна сметка, това направи страната още по-зависима от чуждестранни дотации, тъй като се оказа, че България не е в състояние да покрива допълнителните разходи.\r\nИнтересно е и това, че в страната, където според различни анкети около 80% от гражданите така или иначе симпатизират на Русия, а руските активи в българската икономика формално са съпоставими с европейските и американските, официално смятат, че Москва е виновна за случващото се. „Имперската политика на Русия на Балканите“ и „енергийната зависимост от Русия“ – тези лозунги вече доведоха до закриването на изключително изгодни проекти за България като „Южен поток“ или АЕЦ „Белене“. Впрочем, в последния случай ситуацията все още може да се премести от мъртвата точка: през февруари 2018 година България излезе с инициатива за завършване на строителството на АЕЦ „Белене“ (София вече изплати два реактора) в качеството на общ балкански проект с финансиране от страна на Европейския съюз. А през есента на м.г. българите предложиха да се използват построението от руската компания „Атомстройекспорт“ реактори за създаване на седми енергоблок на АЕЦ „Козлодуй“.\r\nЗаедно с това, не може да не се отбележи факта, че Русия има достатъчно сериозно влияние над София, именно чрез енергийния сектор. В тази връзка трябва да се напомни, че България все още съхранява зависимостта си от руското атомно гориво, тъй като реакторите на нейната АЕЦ са проектирани още по времето на СССР и София трябва да купува ТВЕЛи за тях от Русия. В ръцете на руските граждани се намира контролът над значителна част от газовия сектор: на „Газпром“ принадлежи половината от най-голямата българска газоразпределителна компания и той доставя на страната почти всичкия газ, който й е необходим. В допълнение към това, най-голямата мрежа от бензиностанции в страната и най-големият нефтокомбинат на Балканите (Бургаският нефтохимически комбинат) принадлежат на руската компания „Лукойл“. Да и практически всички петрол в България се внася от Русия. И това, че Москва няма намерение да отстъпва този сектор на никой, днес е абсолютно очевидно.\r\nПрез есента на м.г. ПАО „Силовие машини“ заяви своя интерес за възможно разширяване на сътрудничеството в областта на реконструкцията на енергийните обекти в България – ТЕЦ „Марица Изток 2“, ТЕЦ „Бобов Дол“. ТЕЦ „София“, водноелектрическите станции „Китница“, „Ардино“, „Бял извор“ и други. Също така ООО „Ракурс-инжиниринг“ потвърди своята готовност да вземе участие във възстановяването на хидроенергийните мощности в България и да окаже съдействие за внедряването на цифрови технологии на българските ТЕЦ, а Националният съюз за икономия на енергия на Руската Федерация обяви, че е заинтересован в реализацията на съвместни проекти в областта на комплексната модернизация на българските ТЕЦ в рамките на новите европейски екологически изисквания. В допълнение към това, руската страна потвърди заинтересоваността на „Росатом“ в проекта за извеждане от експлоатация на 1-2-3-4 блокове на атомната електроцентрала, финансиран от Международния фонд „Козлодуй“. И това са само малка част от нещата, в които Москва не планира да пуска никой от западните си конкуренти. Още повече, че според различни изследвания, включително западноевропейски, Русия контролира непосредствено около една четвърт от българската икономика и заема едно от първите места по инвестиции в българска недвижима собственост (според данни на информационната агенция „Новините“ (Novinite), недвижима собственост в 7,2-милионна България, предимно по черноморското крайбрежие, притежават 84 хиляди руски граждани.\r\nЩо се касае до другите световни и големите регионални играчи, то тяхното влияние в България засега не е толкова голямо. Въпреки че пак този Китай усърдно се оглежда в български активи и активно развива сътрудничеството си със София, на първо място в рамките на проекта „Един пояс – един път“. Например, на 22 ноември 2017 година между двете страни беше подписан Меморандум за учредяване на съвместен изследователски център на Китай, Централна и Изтонча Европа за инвестиционно сътрудничество и строителство на транспортна инфраструктура.\r\nНе бива да забравяме и за Турция. Независимо от това, че отношенията между двете страни са доста обтегнати, Анкара и София продължават да си сътрудничат активно, а инвестициите на турския бизнес в българската икономика постоянно растат: от януари до септември 2017 година техния размер е 58,8 млн. евро, а товарооборотът е нараснал със 17,4%. Турците концентрират своето внимание в България основно в банковото дело, хотелиерския бизнес и туризма, химическата промишленост, както и производството на хартия, алуминий, бира, захар и завършени дрехи. Наистина, степента на турското влияние над икономиката и политиката на България, както и по-рано, не е особено голяма.\r\nИзхождайки от гореизложеното, може да се направи извод, че България представлява перспективна площадка за установяване на дълготрайна опора за водещите световни играчи, която им е необходима за разширяване на тяхното влияние над целия регион. И по всичко изглежда, нито Русия, нито Западът планират да допускат на това поле трети играч. В тази ситуация засега остава неясна съдбата на самата България, която, както показват последните събития, все още не е успяла да определи окончателно, по кой път ще се развива в бъдеще.\r\n***След присъединяването на Крим към Русия Черноморският флот на страната се превъоръжава активно, за което разказа подробно командващият флота адмирал Александър Витко. Но даже и с постъпващите нови кораби и подводници не може да се навакса острия дефицит на главния флотски компонент – ударните възможности и авиацията. Какви именно кораби не са налични в Черноморския флот (ЧФ) на Русия, се интересува руското издание „Взгляд“.\r\nПрез 2015 година Черноморския флот на Русия получи две нови фрегати – „Адмирал Григорович“ и „Адмирал Ессен“, шест подводници с крилати ракети и повече от 10 противодиверсионни и патрулни катери, съобщи пред официалния печатен орган на руските ВС „Красная звезда“ адмирал Витко. Освен това, ЧФ бе попълнен и с два буксирни кораба от ново поколение, модулни водолазни платформи, плаващ кран и редица други подпомагащи плавателни съдове.\r\nСпоред плановете, ЧФ трябва да получи в свое разпореждане фрегатата „Адмирал Макаров“, която в най-скоро време ще извърши междуфлотски преход от Балтика, съобщи Витко. Очакват се и попълнения от черноморските корабостроителници. Според думите на командващия ЧФ, в Новоросийск в момента се провеждат заводски изпитания на малкия ракетен кораб (МРК) „Вишний Волочек“, а още един кораб от този клас се очаква през 2018 година. В Керч се достроява патрулен кораб нов проект „Василий Биков“, който трябва да влезе в състава на Новоросийската военно-морска база. През 2019 година трябва да бъдат получени още два аналогични кораби.\r\nОт 2015 година, с която адмирал Витко започна своя отчет за етапа на модернизация, експертите изказват опасенията си за степента на боеспособност на ЧФ. В тази връзка капитанът първи ранг Сергей Ищенко и военният експерт Антон Мардасов отбелязваха в публикации в портала „Свободная пресса“: главният проблем на ЧФ и неговата Средиземноморска ескадра е „острият недостатък от ударна мощ“. „Само с корвети, големи десантни кораби, плаващи работилници, танкери и буксири не може да се води война“, сочат експертите. „За да се противопоставим на 6-и флот на САЩ трябва да създадем някаква заплаха за неговите ракетни крайцери и самолетоносачи“.\r\nВ състава на 6-и флот на ВМС на САЩ (който отговаря за Средиземноморския басейн) влиза ескадра от четири есминци с управляемо ракетно оръжие (УРО). Този флот разполага в Средиземно море с авионосна ударна група – атомен ударен самолетоносач плюс два ракетни крайцера и два есминеца с УРО. Основните сили на Шести флот се поддържат от амфибийно-десантна група със съответстващите кораби и, най-вероятно, две подводници, оборудвани с ракети „Томахоук“.\r\nНезависимо от получената през последните години нова техника, проблемът с недостатъка на ударна мощ в ЧФ не е решена преди всичко заради недостига на надводни кораби, смята бившият командир на групата за управление на ракетни оръжия на Големия противолодъчен кораб (БПК) „Комсомолец Украини“ (от Черноморския флот на СССР) капитан първи ранг от запаса Сергей Ищенко.\r\n„На ЧФ му остана много малко от ударната мощ“, заяви Ищенко пред „Взгляд“. „Струва си да обърнем внимание на това, че когато се изостри ситуацията около Сирия и ние обещахме да сваляме американските ракети и даже техните носители, на дежурство изкараха даже „Пилкий“. Това е стар-престар стражеви кораб със старо оръжие, който също беше довлечен там, защото нашите са наясно, че „Адмирал Ессен“ и „Адмирал Григорович“, които са на разположение там, са абсолютно недостатъчни“, разказа Ищенко.\r\nА ЧФ няма повече съвременни надводни кораби, добави събеседникът. „Фрегатата „Адмирал Макаров“ и до този момент е на Балтика, въпреки че беше приет в боевия състав в края на декември, доколкото разбирам, затваряйки очи за проблемите му. Независимо от цялата острота на ситуацията в Сирия, „Адмирал Макаров“ просто физически не е в състояние да доплава до Черно море“, отбеляза събеседникът.\r\n„Освен „Пилкий“ имаме и „Ладний“, но това са стражеви кораби от 1135 проект, които са почти на 40 години. Изваждаме зад скоби крайцера „Москва“, защото той трябва да бъде ремонтиран и модернизиран и е докаран до такова състояние, че очевидно не може да влезе в Средиземно море“, добави той. Освен това в състава на ЧФ влиза и стражевия кораб „Сметливий“ проект 01090 – най-старият боен кораб в състава на ВМФ на Русия. „Взгляд“ неотдавна писа за проблемите на ВМФ РФ около модернизацията на корабите, строени в съветски времена.\r\n„Това не е достатъчно. Ако говорим, например, за фрегати, то е трудно да си представим ситуация, когато всички три налични такива ще са в състояние да влязат в Средиземно море. Обичайно не повече от една трета от корабите от един проект от наличния състав могат да се намират на бойна служба в Средиземно море. Това означава, че от наличните фрегати в най-добрия случай един, а в някои случаи и нито един не е в Средиземно море“, обясни Ищенко.\r\n„Не стига, като минимум, бригада фрегати. Тази бригада, която трябваше да построят в Калининград и от която, от шест кораба построиха само три („Адмирал Есен“, „Адмирал Григорович“ и „Адмирал Макаров“)“, добави Ищенко.\r\nСъбеседникът е на мнение, че китайските медии не са толкова далеч от истината, когато говорят за изтощението на руския ВМФ: Наскоро китайският портал Sina.com публикува материал, в който военният експерт Ли Жен изказа съмнение относно заявените срокове за окончателно ремонтиране на ракетния крайцер „Москва“ – флагманът на ЧФ. Представителите на ВМФ на Русия обещават завръщане на кораба в строя до 2022 година. Но предивд това, че работата по модернизацията на подобния нему крайцер „Маршал Устинов“ отне пет години и бе отлагана многократно, „не може да се каже, че всичко ще бъде така лесно“, счита китайският експерт.\r\nПредседателят на Движението за поддръжка на флота капитан първи ранг от запаса Михаил Ненашев отбелязва: не бива да се отписва това, което вече е направено за засилването на боеспособността на ЧФ.\r\n„Конкретно, флотът получи нови подводни сили – шест подводници с нови тактико-технически характеристики, което прави ЧФ значителна ударна сила на черноморския и средиземноморския театър на военни действия (ако някой реши да провери нашата боеспособност)“, отбеляза Ненашев пред „Взгляд“. Но той също отбелязва: усеща се недостигът на надводни кораби.\r\n„Необходимо е обновяването на корабите от клас крайцер – около 10 такива кораби – поясни Ненашев – Необходими са, както нови крайцери, така и големи противолодъчни кораби, десантни кораби от първи ранг, нови миночистачи (отчитайки опасността от мини)“.\r\nИзисква се обновяване на противокорабната авиация и другите видове самолети и хеликоптери – не по-малко от 100 бойни единици, подчертава експертът. „Въпросът за въздушното осигуряване е ключов“, отбелязва Ненашев. Още един важен въпрос е инфраструктурата. На ЧФ са му нужни нови пристани (причали), нови бази за съхранение на въоръжението и техниката, ново оборудване за морската пехота“, подчерта в заключение събеседникът.\r\n*** Както се казва в проектобюджета на САЩ за 2018 година, предварително съгласувани от двете партии в Конгреса, за борба с т.нар. руско влияние ще бъдат отделени 250 милиона долара, пише руското издание „Московский комсомолец“.\r\n„Не по-малко от 250 милиона долара ще бъдат предоставени за обезпечаване на функционирането на фонда за борба с руското влияние... и програмите за повишаване на потенциала на правоохранителните органи и службите за сигурност на страните в Европа и Евразия и укрепване на сътрудничеството в сферата на сигурността между тези държави и САЩ и НАТО според необходимостта“, се казва в проектобюджета.", "date": "2018.03.22", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/03/22/2502363/moskovskiy-komsomolets-vashington-shte-otdeli-250-miliona-za-borba-s-ruskoto-vliyanie.html", "text": "Както се казва в проектобюджета на САЩ за 2018 година, предварително съгласувани от двете партии в Конгреса, за борба с т.нар. руско влияние ще бъдат отделени 250 милиона долара, пише руското издание „Московский комсомолец“.\r\n„Не по-малко от 250 милиона долара ще бъдат предоставени за обезпечаване на функционирането на фонда за борба с руското влияние... и програмите за повишаване на потенциала на правоохранителните органи и службите за сигурност на страните в Европа и Евразия и укрепване на сътрудничеството в сферата на сигурността между тези държави и САЩ и НАТО според необходимостта“, се казва в проектобюджета.\r\nПревод и редакция:", "date": "2018.03.22", "title": "„Московский комсомолец“: Вашингтон ще отдели 250 милиона за борба с „руското влияние“"}
{"url": "http://www.focus-news.net/news/2018/03/22/2502366/pravitelstvoto-shte-otpusne-15-mln-lv-za-sluzhitelite-na-zatvorite-protestite-sa-otmeneni-obzor.html", "text": "Правителството ще отпусне 15 млн. лв. за служителите на затворите. Това съобщи в Министерския съвет правосъдният министър Цецка Цачева. Синдикатите на главните дирекции „Изпълнение на наказанията“ и „Охрана“ бяха в протестни активни действия, с които настояваха за изравняване на възнаграждението им с това на колегите им от МВР. Цачева обясни, че 6 млн. лв. ще бъдат отделени за изравняване на специфичните условия на труд, а останалите 9 млн. лв. ще са за заплати, които ще бъдат разпределени чрез специална формула. Това решение доведе до спиране на предвидените протести в Ловеч, Враца, Пазарджик и Стара Загора.\r\nТя уточни, че увеличението на възнагражденията ще бъде само за тези служители, които работят в най-тежки условия и имат най-близък контакт с лица, изтърпяващи наказание „лишаване от свобода“. Правосъдният министър даде пример с това, че заплатата на младши инспектор в МВР е със 105 лв. по-висока от тази за същата длъжност в Министерството на правосъдието. „В петък ще проведат общо събрание на синдикалните организации в двете системи. Ще информират всички свои членове. Информирана съм в оперативен порядък от тях, че след проведената среща в петък и резултата от нея, който вярвам, че ще бъде положителен, идната седмица на 29 март с техните разчети от една страна на синдикатите и с тези на администрация, ще се прецени конкретно какво да бъде увеличението на възнаграждението“, коментира Цачева и благодари на премиера Борисов затова, че исканията на синдикатите са били чути, както и на самите ръководства на синдикалните организации за това, че в нито един момент не спрели диалога и са търсили възможните варианти за решаване на исканията им. \r\nЛюба АЛЕКСИЕВА", "date": "2018.03.22", "title": "Правителството ще отпусне 15 млн. лв. за служителите на затворите, протестите са отменени (ОБЗОР)"}
{"url": "http://www.focus-news.net/news/2018/03/22/2502365/sport-belgiya-frantsiya-do-19-godini-23.html", "text": "Отборите на Белгия и Франция до 19 години завършиха при резултат 2:3 в мач от Група 6 на елитния квалификационен кръг за Евро 2018 във Финландия, в която е и българският национален отбор, който завърши 0:0 при гостуването си на Испания. Домакините поведоха с 2:0 в началото на втората част, но в 51-ата минута вратарят им получи червен картон, което промени събитията на терена. „Петлите“ обърнаха мача с три гола след 81-ата минута.", "date": "2018.03.22", "title": "Спорт: Белгия – Франция (до 19 години) 2:3"}
{"url": "http://www.focus-news.net/news/2018/03/22/2502362/komu-prinadlezhat-balkanitei-chast-iv-balgariya.html", "text": "Сред осколките на някога огромния социалистически лагер, изчезнал след разпада на СССР, България, както и страните от бивша Югославия, винаги е била притегателен център за интересите на великите сили. София не веднъж е ставала заложник на политически игри, впускала се е самостоятелно или срещу желанието си в кръвопролитни войни, а българският народ е търпял несгоди и лишения заради политическия елит, господстващ в страната. За съжаление, разпадът на съветската система, обявяването на курс към евроинтеграция и присъединяването на страната към Европейския съюз през 2007-а година не донесоха на България разцвет и благополучие. Нещо повече, в момента страната отново, както и в миналото, се оказа въвлечена в безкрайното противоборство на великите сили в региона, а нейния суверенитет със всяка година става все повече и повече въображаем – политическият й курс окончателно влезе в зависимост от интересите на две съперничещи си сили – Запада и Русия. При това трябва да се констатира, че в България, както и в Сърбия, степента на влияние на Москва към днешна дата е достатъчно висока, което не може да се каже за другите страни в региона. Затова в развилата се ситуация, особено когато в София все повече започнаха да изказват своето недоволство от действията на еврочиновниците, много експерти започнаха да изразяват мнение, че за Европейския съюз днес е по-изгодно да замразят ситуацията в България, за да съхранят своите активи и да не изпуснат контрола над София, за ключовете към която упорито се протягат от Москва, пише руското електронно издание Eurasia Daily, чийто материал е представен без редакторска намеса.\r\nТова, че Брюксел в момента контролира България едва ли е тайна. И както в повечето от случаите на Балканите, това се случва не само в рамките на политическия натиск вътре в ЕС, но и за сметка на глобалното управление на икономиката на страната. Официално се смята, че през последните 5 години България има стабилен растеж (ръстът на икономиката е 3,6 – 3,9% годишно), а БВП на страната премина границата от 50 млрд. евро през 2017 година, което е рекорд за цялата й история. Наистина, тук трябва да се отбележи, че БВП на Беларус, който няма благоприятен климат за селско стопанство и изход към море, а и не е член на ЕС, за миналата година е повече от 52 млрд. долара, което далеч не е рекорд за нея и икономиката на страната е в дълбока криза и не получава солидни субсидии отвън. Да, официалното ниво на безработицата в България спадна до 5,6%, но скритото й ниво не е известно, както и броят на избягалото от страната трудоспособно население, още повече ако отчетем, че размерът на заплатите в България е един от най-малките в Европа и е по-малък от германските с 5-6 пъти. И независимо от това, че днес страната разполага с рекордните 22 млрд. евро златовалутни резерви, според мнението на много българи, в ЕС продължават да гледат на тях като на хора с по-низък произход от „коренните европейци“, а тяхната национална икономика отдавна не им принадлежи. И в това има определена доза истина.\r\nВ началото на 2000-е години за премиер на България беше избран немец, възпитаник на американски военен колеж, Симеон Сакс-Кобург-Готски, който още през 1955 година се провъзгласи за цар на България. През годините на неговото управление в страната беше осъществена масова „разпродажба“, в резултат от която електроразпределителната мрежа беше изкупена от чешка, австрийска и немска компании,водоснабдяването беше приватизирано и премина към френски собственици, а добивът на медна руда отиде в ръцете на белгийци. След това, българският златен рудник Челопеч бе продаден на регистрирана в Канада компания за 2 млн. евро. В момента страната получава само около 2% от добитото злато, а правителството няма никаква представа колко точно се добива в рудника.\r\nСлед влизането на България в ЕС ситуацията трябваше да се подобри, но се оказа, че нито в самия Брюксел, нито в ръководството на западните компании, продължаващи да обират остатъците от местната икономика, не се загрижиха за националното благосъстояние. Дори и на първо време статистическите отчети да показваха, че икономиката на страната расте, това всъщност беше само на хартия: държавата активно разпродаваше на новите партньори в ЕС заводите, фабриките и инфраструктурните проекти, а парите от приватизацията се отчитаха като инвестиции. За съжаление, новите владелци в своето мнозинство не бързаха, а и до ден днешен не бързат, да възстановяват производството, в резултат от което много предприятия си стоят затворени, както и по-рано, което само потвърждава тезата на местните икономисти, че като са изкупили и консервирали българските предприятия, европейските бизнемени просто са отстранили конкурентите си.\r\nНе по най-добрия начин се разви ситуацията и в двата основни сектора на местната икономика – туризма и селското стопанство. Обявявайки курс на възраждане на туризма, българското ръководство вече не за първа година разпродава земи за развитие на туристическата инфраструктура. И в един момент, особено след премахването на забраната за продажба на недвижима собственост на чужденци през 2012 година, тук действително се наблюдаваше ръст на инвестициите – земя купуваха немци, французи, скандинавци и разбира се, руснаци. Но с течение на времето, ажиотажът около българските имоти стихна. Единственото, което продължи да се развива активно е строителството на големи търговски центрове, които, според мнението на местните анализатори, са станали точки за изтичане на местния капитал зад граница, вместо да дадат нови работни места на българите.\r\nЩо се касае до селското стопанство, тук ситуацията се оказа съвсем плачевна и българите винят за всичко това своите нови „партньори“. Българската селскостопанска продукция стана неконкурентноспособна на европейския пазар, тъй като западноевропейските фермери получават доста по-големи субсидии, отколкото може да си позволи София. Нещо повече, след влизането в ЕС всички протекционистки мерки по отношение на националното селскостопанско производство бяха забранени. През 2010 г. ЕС реши, че България трябва да спре да отглежда \"източнен\" тютюн, докато в този сектор бяха заети 200 хиляди души. Успоредно с това, европейската политика на финансиране, включително в областта на селското стопанство, стана основа за нарастването на корупцията в страната, по нивото на която България се намира на едно от първите места в ЕС. Например, с помощта на механизмите за разпределение на европейските субсидии, които финансират придобиването на селскостопанска техника или скъпи с/с обекти, малък брой големи производители, свързани с европейския капитал и еврочиновниците, постепенно монополизират целия аграрен сектор на страната. Според статистическите данни, през 2017 година 4% от производителите са контролирали 80% от селскостопанските земи в тази страна.\r\nКрайно важно е да се напомни и ситуацията в областта на енергетиката, към която директно отношение има Русия. „Електрическата революция“ вече до това, че сметките за електроенергия в България станаха непосилни за огромно количество обикновени граждани (често те превишават с 1,5 пъти българските пенсии), а през 2013 година хиляди хора, на които им писна да плащат невероятните сметки на електрическите компании, излязоха по улиците и влязоха в сблъсък с полицията. И тази ситуация съвсем не е случайна. В основата на българската енергетика стояха три ТЕЦ „Марица-Изток“ и АЕЦ „Козлодуй“, построени от съветски специалисти. През 2001 година българското правителство на Иван Костов предаде ТЕЦ „Марица-Изток 1“ и „Марица-Изток 3“ на американските гиганти AES и ContourGlobal. При това държавата се задължи да изкупува цялата енергия, която те произвеждат по свръхвисоки цени в течение на следващите 15 години. По-нататък, под натиск от Вашингтон беше закрит проектът за втора АЕЦ – „Белене“, а след това на преговорите за присъединяване към ЕС на страната беше поставено условие – да закрие и действащата АЕЦ „Козлодуй“. В резултат, четири от шест блока бяха спрени и България, в съответствие с предписанията на ЕС, се оказа принудена да купува „зелена“ електроенергия (станциите за слънчева енергия също принадлежат на американците, които вложиха в тях повече от 1 милиард евро) на цена 10 пъти по-висока от тази, по която продаваше „Козлодуй“. В крайна сметка, това направи страната още по-зависима от чуждестранни дотации, тъй като се оказа, че България не е в състояние да покрива допълнителните разходи.\r\nИнтересно е и това, че в страната, където според различни анкети около 80% от гражданите така или иначе симпатизират на Русия, а руските активи в българската икономика формално са съпоставими с европейските и американските, официално смятат, че Москва е виновна за случващото се. „Имперската политика на Русия на Балканите“ и „енергийната зависимост от Русия“ – тези лозунги вече доведоха до закриването на изключително изгодни проекти за България като „Южен поток“ или АЕЦ „Белене“. Впрочем, в последния случай ситуацията все още може да се премести от мъртвата точка: през февруари 2018 година България излезе с инициатива за завършване на строителството на АЕЦ „Белене“ (София вече изплати два реактора) в качеството на общ балкански проект с финансиране от страна на Европейския съюз. А през есента на м.г. българите предложиха да се използват построението от руската компания „Атомстройекспорт“ реактори за създаване на седми енергоблок на АЕЦ „Козлодуй“.\r\nЗаедно с това, не може да не се отбележи факта, че Русия има достатъчно сериозно влияние над София, именно чрез енергийния сектор. В тази връзка трябва да се напомни, че България все още съхранява зависимостта си от руското атомно гориво, тъй като реакторите на нейната АЕЦ са проектирани още по времето на СССР и София трябва да купува ТВЕЛи за тях от Русия. В ръцете на руските граждани се намира контролът над значителна част от газовия сектор: на „Газпром“ принадлежи половината от най-голямата българска газоразпределителна компания и той доставя на страната почти всичкия газ, който й е необходим. В допълнение към това, най-голямата мрежа от бензиностанции в страната и най-големият нефтокомбинат на Балканите (Бургаският нефтохимически комбинат) принадлежат на руската компания „Лукойл“. Да и практически всички петрол в България се внася от Русия. И това, че Москва няма намерение да отстъпва този сектор на никой, днес е абсолютно очевидно.\r\nПрез есента на м.г. ПАО „Силовие машини“ заяви своя интерес за възможно разширяване на сътрудничеството в областта на реконструкцията на енергийните обекти в България – ТЕЦ „Марица Изток 2“, ТЕЦ „Бобов Дол“. ТЕЦ „София“, водноелектрическите станции „Китница“, „Ардино“, „Бял извор“ и други. Също така ООО „Ракурс-инжиниринг“ потвърди своята готовност да вземе участие във възстановяването на хидроенергийните мощности в България и да окаже съдействие за внедряването на цифрови технологии на българските ТЕЦ, а Националният съюз за икономия на енергия на Руската Федерация обяви, че е заинтересован в реализацията на съвместни проекти в областта на комплексната модернизация на българските ТЕЦ в рамките на новите европейски екологически изисквания. В допълнение към това, руската страна потвърди заинтересоваността на „Росатом“ в проекта за извеждане от експлоатация на 1-2-3-4 блокове на атомната електроцентрала, финансиран от Международния фонд „Козлодуй“. И това са само малка част от нещата, в които Москва не планира да пуска никой от западните си конкуренти. Още повече, че според различни изследвания, включително западноевропейски, Русия контролира непосредствено около една четвърт от българската икономика и заема едно от първите места по инвестиции в българска недвижима собственост (според данни на информационната агенция „Новините“ (Novinite), недвижима собственост в 7,2-милионна България, предимно по черноморското крайбрежие, притежават 84 хиляди руски граждани.\r\nЩо се касае до другите световни и големите регионални играчи, то тяхното влияние в България засега не е толкова голямо. Въпреки че пак този Китай усърдно се оглежда в български активи и активно развива сътрудничеството си със София, на първо място в рамките на проекта „Един пояс – един път“. Например, на 22 ноември 2017 година между двете страни беше подписан Меморандум за учредяване на съвместен изследователски център на Китай, Централна и Изтонча Европа за инвестиционно сътрудничество и строителство на транспортна инфраструктура.\r\nНе бива да забравяме и за Турция. Независимо от това, че отношенията между двете страни са доста обтегнати, Анкара и София продължават да си сътрудничат активно, а инвестициите на турския бизнес в българската икономика постоянно растат: от януари до септември 2017 година техния размер е 58,8 млн. евро, а товарооборотът е нараснал със 17,4%. Турците концентрират своето внимание в България основно в банковото дело, хотелиерския бизнес и туризма, химическата промишленост, както и производството на хартия, алуминий, бира, захар и завършени дрехи. Наистина, степента на турското влияние над икономиката и политиката на България, както и по-рано, не е особено голяма.\r\nИзхождайки от гореизложеното, може да се направи извод, че България представлява перспективна площадка за установяване на дълготрайна опора за водещите световни играчи, която им е необходима за разширяване на тяхното влияние над целия регион. И по всичко изглежда, нито Русия, нито Западът планират да допускат на това поле трети играч. В тази ситуация засега остава неясна съдбата на самата България, която, както показват последните събития, все още не е успяла да определи окончателно, по кой път ще се развива в бъдеще.\r\nПревод и редакция:", "date": "2018.03.22", "title": "Кому принадлежат Балканите? (Част IV – България)"}
{"url": "http://www.focus-news.net/news/2018/03/22/2502370/pregled-na-mezhdunarodnite-novini-do-6-chasa-agentsiya-fokus.html", "text": "Основателят на „Фейсбук“ Марк Цукърбърг наруши мълчанието около злоупотребата с лични данни на потребители на социалната мрежа от компанията Cambridge Analytica в сряда и призна, че ръководството на социалната мрежа е допуснало “грешки“, които трябва да поправи, предава AFP.\r\n„Имаме отговорност да защитаваме личните ви данни и ако не можем да го правим, значи не ви заслужаваме“, заяви Цукърбърг в първия си публичен коментар, откакто избухна скандалът.\r\n„Работих, за да разбера точно какво се е случило и как да направя така, че това да не се повтаря“, продължи той, като добави още, че „най-важните мерки, за да предотвратим не се повтори това днес, ние предприехме преди години“\r\nВ заключение собственикът на „Фейсбук“ заяви: \r\n„Но ние също направихме грешки и има още какво да се направи и то ще бъде направено“.\r\n*** Бившият френски президент Никола Саркози официално бе обвинен в сряда вечерта за корупция, за това, че е приел милиони евро от покойния либийски лидер Муамар Кадафи за предизборната му кампания през 2017 година, предава AFP, като се позовава на информация от свой източник във френския съд.\r\nСаркози е обвинен за корупция, нелегално финансиране на кампания и укриване на либийски публични средства след два дни разпити, добавя източникът на френската агенция.\r\nОбвиненията са най-тежките досега срещу политика, уточнява AFP.\r\nПо-рано в сряда той бе освободен от ареста, след като бе разпитан от антикорупционните власти относно обвиненията, че е приел милиони от Кадафи, събрани в куфарчета.\r\nИзточникът твърди, че за да се предявят подобни обвинения във Франция, разследващите власти трябва „да имат сериозни и убедителни доказателства“, че престъплението е налице.\r\nТочното обвинения срещу Саркози е за „пасивна корупция“, което означава „корупция, инициирана от корумпираната страна“.\r\nБившият френски президент твърди, че факта, че е настоявал за военна интервенция на НАТО срещу режима на Кадафи през 2011 година – която доведе до отстраняването на либийския лидер и убийството му – доказва, че не е бил в джоба му.\r\n***Турция и САЩ са постигнали „разбирателство, но не и цялостно споразумение“ относно действията за стабилизиране на сирийския град Манбидж и други райони, в които присъстват сирийските кюрдски „Отряди за народна самоотбрана“ (ОНС), заяви министърът на външните работи на Турция Мевлют Чавушоглу на 21 март, цитиран от турското издание Hurryiet.\r\n„Постигнахме разбирателство, което в общи линии е, че сирийския Манбидж и източния бряг на река Ефрат са стабилизирани. Постигнахме разбирателство, но не и споразумение“, заяви Чавушоглу по време на пресконференция в Анкара.\r\nНеговите коментари дойдоха, след като говорителят на Държавния департамент на САЩ Хедър Науърт заяви, че Турция и САЩ „все още не са постигнали споразумение“.\r\n„Няма да е достатъчно ОНС да се изтеглят от Манбидж. Ще има и още градове след Манбидж“, добави турският дипломат.\r\n„Първо, ОНС ще се изтегли и населението на Манбидж ще управлява града. Сигурността на района ще бъде обезпечена. След това ще се приложи моделът от Манбидж и в другите райони, контролирани от ОНС“, обясни Чавушоглу.\r\nHurryiet припомня, че Анкара се опитва да постигне споразумение с Вашингтон относно това, кой ще поеме контрола над Манбидж след изтеглянето на ОНС, които в Турция са в списъка с терористическите организации заради връзките си с ПКК.\r\nТурция иска от САЩ да прекратят подкрепата си за сирийските кюрдски формирования и да съберат всички оръжия, които са доставили на техните организации.\r\nУволненият държавен секретар на САЩ Рекс Тилърсън през последните седмици беше поел инициативата да разреши спорните въпроси,като обеща да намери формула за Манбидж по време на посещението си в Турция през февруари. Но неговото уволнение от поста и замяната му с директора на ЦРУ Майк Помпео постави под въпрос бъдещето на процеса.\r\nАнкара и Вашингтон се бяха разбрали да разработят механизъм в двустранна работна група по време на последното посещение на Тилърсън в Анкара, в рамките на която военните министерства и разузнавателните служби на двете страни трябваше да стигнат до компромисни решения по спорните въпроси, които влошават отношенията между двете страни.\r\n*** Министерският съвет на Украйна е гласувал за прекратяване на програмата за икономическо сътрудничество с Русия за периода 2011-2020 година, предава кореспондентът на РИА Новости.\r\n„Прието е  единодушно“, е заявил премиерът на Украйна Владимир Гройсман след подлагането на въпроса на обсъждане. Киев обяснява своя ход с опит да преориентира икономиката и „националните интереси на страната“.\r\n„Ще направим всичко, за да плати страната-агресор висока цена за агресията си в Украйна“, посочи Гройсман в интервю пред ТВ канала „112 Украина“.\r\nСтраните подписаха програмата за икономическо сътрудничество през юни 2011 година. Тя предвижда разширяване на режима на свободна търговия и взаимна защита на инвестициите, създаване на интегрирана система за платежно-разчетни операции и осигуряване на свободно движение на гражданите на двете страни.\r\nОсвен това, през тази седмица украинското МВнР подготви предложение за излизане на страната от ОНД (Общността на независимите държави) и денонсация на Договора за приятелство, сътрудничество и партньорство с Русия.\r\n***Президентът на САЩ ще анонсира санкции срещу Китай за кражба на американска интелектуална собственост в четвъртък, твърди служител в Белия Дом, предава AFP, като коментира, че това действие ще отвори втора търговска война за САЩ в рамките на последните два месеца.\r\n“Утре президентът ще анонсира действията, които е решил да предприеме във връзка с разследването за осъществяваните от китайското правителство нарушаващи пазарните норми усилия за насилване, натиск и кражба на американски технологии и интелектуална собственост“, е заявил говорителят Рай Шах пред AFP.\r\n*** Министър-председателят на Япония Шиндзо Абе изрази намерение да се срещне с лидера на Северна Корея Ким Чен-ун, съобщи японската агенция Kyodo, предава руската агенция REGNUM.\r\nУточнява се, че информацията е постъпила от неназовани източници от дипломатическите среди, които са очертали примерния кръг от въпроси, които интересуват японския премиер.\r\nПреди всичко, Абе се вълнува от въпроса около отвличането на японски граждани на територията на Северна Корея. Освен това ще бъде повдигнат въпроса за ядрената и ракетната програма на Пхенян.\r\nСпоред данните на източника, Абе има намерение да обсъди реализацията на Пхенянската декларация от 2002 година. Токио е на мнение, че това ще бъде изгодно за Пхенян.\r\nREGNUM напомня, че Пхенянската декларация от 2002 година е подписана от тогавашния севернокорейски лидер Ким Чен-ир и Дзюнитиро Коидзуми (тогавашния премиер на Япония).\r\nДокументът цели нормализация на севернокорейско-японските отношения и предполага предава на японските заложници от Пхенян. Освен това се предвижда изплащане на компенсация на Северна Корея за периода на японска колонизация до 1945 година.\r\nПреговорите за реализация на договора така и не са били доведени до завършек. Пречка са станали ракетните изпитания на Северна Корея през 2006 година и ответните икономически санкции на Токио. Но нито една от страните не е анулирала декларацията и тя остава в сила.\r\n*** Десетки хиляди лица, които живеят в Европа може да са част от терористични мрежи, предупреди директорът на Европол Роб Уейнрайт в навечерието на годишнината от терористичната атака в Уестминстър, пише британското евроскептично издание The Daily Express.\r\nДо 30 хиляди души са били радикализирани и са част от терористични клетки в общности, вдъхновени от групировки като „Ислямска държава“, заяви Уейнрайт в интервю пред българска телевизия. Британецът предупреди за възможна „експлозия на терористична активност през следващите години“, като добави, че Европейския съюз е изправен пред „много комплексни“ разновидности от заплахи.\r\n„Нещата не са толкова ясни. Тези хора за вдъхновени от „Ислямска държава“, но не са й подчинени“, посочи той.\r\n*** Както се казва в проектобюджета на САЩ за 2018 година, предварително съгласувани от двете партии в Конгреса, за борба с т.нар. руско влияние ще бъдат отделени 250 милиона долара, пише руското издание „Московский комсомолец“.\r\n„Не по-малко от 250 милиона долара ще бъдат предоставени за обезпечаване на функционирането на фонда за борба с руското влияние... и програмите за повишаване на потенциала на правоохранителните органи и службите за сигурност на страните в Европа и Евразия и укрепване на сътрудничеството в сферата на сигурността между тези държави и САЩ и НАТО според необходимостта“, се казва в проектобюджета.\r\n*** Министърът на външните работи на Турция Мевлют Чавушоглу продължи войнствената си риторика срещу Гърция като заяви, че границите в Егейско море не са ясно очертани, пише електронното издание на гръцкия вестник Protothema.\r\nВ отговор на въпрос, зададен от член на републиканската партия в Турския парламент, Чавушоглу заяви, че „суверенитетът над някои острови и скални островчета и морските граници около тях в Егейско море не са установени чрез нито един от съществуващите международни договори между Турция и Гърция и е истина, че от този факт произтичат проблеми“.\r\n***Президентът на Сърбия Александър Вучич заяви пред сръбската държавна телевизия РТС, че през последните три дни в САЩ е имал „тежки и напрегнати срещи“ около косовския въпрос, предава скопското електронно издание „МКД“.\r\n„Не преговаряме само с албанците, а и с тези, които създадоха независимо Косово“ заяви Вучич и добави, че „не може да каже много“ за срещите.\r\nСръбският президент посочи, че е провел маратонски срещи, а накрая се е видял и с генералният секретар на ООН Антонио Гутериш.\r\n„Доволен съм от нашата работа и положения труд, но не и от резултатите. Надявах се на по-голямо разбиране, не съм доволен от това, което постигнахме. Вече доста време говорим за бъдещето на Сърбия, за Косово... Опитваме се да намерим компромисно решение, но албанската страна прави, това, което поиска, а международната общност – друго. Не съм доволен, защото западните сили настояват да признаем независимостта на Косово“, обясни Вучич, като добави, че е казал на Гутериш, че Сърбия е „готова на компромис, но не и да жертва своите интереси“.\r\n\"За да подготвим платформата за нашите граждани, трябва да получа подкрепата на международната общност за нещо. Западът обаче изобщо не иска да говори за това на кой принадлежи Косово \", подчерта сръбският държавен глава.\r\nТой отбеляза също, че днес Сърбия плаща за цената на грешни решения от миналото и че над нея ще има огромен натиск.\r\n\"Няма какво да се направи, ще плащаме още дълго време. Ще има огромен натиск от различни страни \", заключи Вучич.\r\n***Решение на САЩ да се оттеглят от договора за противоракетната отбрана (ПРО) би поставило под заплаха международната стабилност и сигурност, заяви прессекретарят на руския президент Дмитрий Песков в интервю пред Russia Today, предава РИА Новости.\r\nСпоред думите на Песков, излизане на Вашинтон от договора за ПРО заплашва системата на взаимното ядрено сдържане, която е един от стълбовете на международната стабилност и сигурност.\r\nПри това, отбеляза той, Русия неведнъж е предлага взаимни отстъпки и сътрудничество за осигуряване на международната сигурност, но така и не е получила отговор.\r\n„В резултат на Русия не й остана друг избор, освен да покаже, че независимо от условията и независимо от постоянните усилия на нашите западни колеги за създаване на „ракетен щит“, Русия ще бъде в състояние да поддържа системата на взаимно ядрено сдържане“, заключи Песков.", "date": "2018.03.22", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/03/22/2502371/sport-grigor-dimitrov-shte-igrae-sreshtu-maksimilian-marterer.html", "text": "Най-добрият български тенисист Григор Димитров ще започне участието си на турнира от сериите „Мастърс“ в Маями в петък с мач срещу германеца Максимилиан Мартерер, който елиминира първата ракета на Унгария Мартон Фучович с 6:4, 6:4 в мач от първия кръг на турнира, продължил малко повече от един час.", "date": "2018.03.22", "title": "Спорт: Григор Димитров ще играе срещу Максимилиан Мартерер"}
{"url": "http://www.focus-news.net/news/2018/03/22/2502369/dmitriy-peskov-ako-sasht-izlyazat-ot-dogovora-za-protivoraketnata-otbrana-shte-postavyat-pod-zaplaha-mezhdunarodnata-stabilnost-i-sigurnost.html", "text": "Решение на САЩ да се оттеглят от договора за противоракетната отбрана (ПРО) би поставило под заплаха международната стабилност и сигурност, заяви прессекретарят на руския президент Дмитрий Песков в интервю пред Russia Today, предава РИА Новости.\r\nСпоред думите на Песков, излизане на Вашинтон от договора за ПРО заплашва системата на взаимното ядрено сдържане, която е един от стълбовете на международната стабилност и сигурност.\r\nПри това, отбеляза той, Русия неведнъж е предлага взаимни отстъпки и сътрудничество за осигуряване на международната сигурност, но така и не е получила отговор.\r\n„В резултат на Русия не й остана друг избор, освен да покаже, че независимо от условията и независимо от постоянните усилия на нашите западни колеги за създаване на „ракетен щит“, Русия ще бъде в състояние да поддържа системата на взаимно ядрено сдържане“, заключи Песков.\r\nПревод и редакция:", "date": "2018.03.22", "title": "Дмитрий Песков: Ако САЩ излязат от договора за противоракетната отбрана ще поставят под заплаха международната стабилност и сигурност"}
{"url": "http://www.focus-news.net/news/2018/03/22/2502373/sport-shampionkata-ot-indian-uels-naomi-osaka-eliminira-serina-uilyams-v-mayami.html", "text": "Шампионката от турнира в Индиън Уелс – японката Наоми Осака, победи Серина Уилямс с 2:0 сета ( 6:3, 6:2 в отделните части) в мач от първия кръг на турнира от сериите „Мастърс“ в Маями. След мача 20-годишната тенисистка заяви, че по-малката сестра Уилямс е неин идол от детство и че е силно развълнувана от успеха.", "date": "2018.03.22", "title": "Спорт: Шампионката от Индиън Уелс Наоми Осака елиминира Серина Уилямс в Маями"}
{"url": "http://www.focus-news.net/news/2018/03/22/2502376/aktualna-patna-obstanovka.html", "text": "Температурите са в интервала от – 7° до 8°. Времето над страната е с облачно. Слаб до умерен вятър духа в областите Варна, Видин, Кърджали, Ловеч, Пазарджик, Пловдив, Разград, Русе, Силистра, Смолян, София и Хасково. Слаб дъжд вали в Велико Търново, Пазарджик, Пловдив, Сливен, Смолян, Стара Загора и Ямбол, както и в района на Попови ливади, Баня, Черна Места /обл. Благоевград/, Малко Търново /обл. Бургас/, Летница /обл. Ловеч.Слаб сняг вали в областите Варна, Велико Търново, Габрово, Добрич, Кюстендил, Ловеч, Монтана, Плевен, Разград, Русе, София, Търговище и Шумен, както и в района на проход „Предел“, Благоевград /обл. Благоевград/, „Дюлински“ проход, Айтос, Кръстина, Драганци, Ловно ханче и Прилеп /обл. Бургас/, Картела и Пещера /обл. Пазарджик/, Паничково и Лъки /обл. Пловдив/, Сливен и Твърдица /обл. Сливен/, проход „Пампорово“, проход „Шипка“ и проход „Република“. Пътните настилки са предимно мокри, заледени и обработени. Намалена видимост до 100 м поради мъгла има в районите на Стражица /обл. Велико Търново/, Телиш и Люляк /обл. Плевен/. Това съобщиха от пресцентъра на Агенция \"Пътна инфраструктура\". \r\nІІ. Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“:\r\nобласт Кюстендил: до 17:00 часа на 22.03.2018 г. движението е в една лента преди тунел \"Блатино\" при км 56+800 в посока София, поради извършване на кратковременни ремонтни работи в аварийната лента. Движението се пропуска последователно в активна лента за движение и в изпреварваща лента за движение. Скоростта на движение е ограничена до 70 км/ч в участък от 200 м. \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: до 04.04.2018 г. движението в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок \r\nДвижението в тунел „Мало Бучино“ посока София се осъществява в изпреварващата лента поради активизирало се свлачище в аварийната лента след тунела до 26.03.2018 г.\r\nІІI. Въведени ограничения по основните пътни направления:\r\n1. Проходи:\r\n- „Върбишки“ - целогодишно е затворен за всички МПС; \r\n- „Златишки“ – целогодишно е затворен за всички МПС;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Вратник“ – целогодишно е забранен за МПС над 10 т; \r\n- „Дюлински“ - целогодишно е забранен за МПС над 3,5 т;\r\n- „Котленски“ - забранен за МПС над 12 т; \r\n- „Пампорово“ - целогодишно е забранен за МПС над 3,5 т; \r\n- „Петрохан“ - забранен за МПС над 12 т; \r\n- „Твърдишки“ - целогодишно е забранен за МПС над 10 т;\r\n- „Троянски“ - забранен за МПС над 12 т;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин:\r\nОграничено е движението за МПС над 12 т по път I-1 Видин – Монтана в посока Монтана  поради силни снегонавявания. Без ограничение е движението в посока Видин. Обходен маршрут в посока Монтана: път II-11 Дунавци - Арчар – път III-112 Добри дол – Тополовец - път III-114 Тополовец – Ружинци.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Движението по път София - Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900  – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът II-63: Движението на всички МПС по път II-63 Перник - ГКПП \"Стрезимировци\" в участъка с. Филиповци – гр. Трън от км 42+000 до км 47+000 е ограничено поради пропадане на част от банкета. Обходен маршрут: по път III-6301 Филиповци – Велиново – Трън и обратно. Срок до 22.03.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nПът-1003: Движението по път III-1003 Драгичево – Рударци– Кладница от км 4+200 до км 4+800 в участъка Рударци – Кладница се осъществява в една лента поради пропадане на част от банкета. Движението се регулира с пътни знаци. Срок до 22.03.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 26.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.,\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.22", "title": "Актуална пътна обстановка"}
{"url": "http://www.focus-news.net/news/2018/03/22/2502367/protothema-mevlyut-chavushoglu-ospori-granitsite-v-egeysko-more-i-suvereniteta-na-gartsiya-nad-nyakoi-ostrovi.html", "text": "Министърът на външните работи на Турция Мевлют Чавушоглу продължи войнствената си реторика срещу Гърция като заяви, че границите в Егейско море не са ясно очертани, пише електронното издание на гръцкия вестник Protothema.\r\nВ отговор на въпрос, зададен от член на републиканската партия в Турския парламент, Чавушоглу заяви, че „суверенитетът над някои острови и скални островчета и морските граници около тях в Егейско море не са установени чрез нито един от съществуващите международни договори между Турция и Гърция и е истина, че от този факт произтичат проблеми“.\r\nПревод и редакция:", "date": "2018.03.22", "title": "Protothema: Мевлют Чавушоглу оспори границите в Егейско море и суверенитета на Гърция над някои острови"}
{"url": "http://www.focus-news.net/news/2018/03/22/2502351/regnum-shindzo-abe-e-gotov-da-se-sreshtne-s-kim-chen-un.html", "text": "Министър-председателят на Япония Шиндзо Абе изрази намерение да се срещне с лидера на Северна Корея Ким Чен-ун, съобщи японската агенция Kyodo, предава руската агенция REGNUM.\r\nУточнява се, че информацията е постъпила от неназовани източници от дипломатическите среди, които са очертали примерния кръг от въпроси, които интересуват японския премиер.\r\nПреди всичко, Абе се вълнува от въпроса около отвличането на японски граждани на територията на Северна Корея. Освен това ще бъде повдигнат въпроса за ядрената и ракетната програма на Пхенян.\r\nСпоред данните на източника, Абе има намерение да обсъди реализацията на Пхенянската декларация от 2002 година. Токио е на мнение, че това ще бъде изгодно за Пхенян.\r\nREGNUM напомня, че Пхенянската декларация от 2002 година е подписана от тогавашния севернокорейски лидер Ким Чен-ир и Дзюнитиро Коидзуми (тогавашния премиер на Япония).\r\nДокументът цели нормализация на севернокорейско-японските отношения и предполага предава на японските заложници от Пхенян. Освен това се предвижда изплащане на компенсация на Северна Корея за периода на японска колонизация до 1945 година.\r\nПреговорите за реализация на договора така и не са били доведени до завършек. Пречка са станали ракетните изпитания на Северна Корея през 2006 година и ответните икономически санкции на Токио. Но нито една от страните не е анулирала декларацията и тя остава в сила.\r\nПревод и редакция:", "date": "2018.03.22", "title": "REGNUM: Шиндзо Абе е готов да се срещне с Ким Чен-ун"}
{"url": "http://www.focus-news.net/news/2018/03/22/2502379/sport-benoa-per-pobedi-misha-zverev-i-shte-igrae-sreshtu-novak-dzhokovich-vav-vtoriya-krag-v-mayami.html", "text": "Беноа Пер победи Миша Зверев с 2:1 сета (1:6, 6:1, 6:2 в отделните части) и се класира за втория кръг на турнира от сериите „Мастърс“ в Маями, където го чака Новак Джокович. В другите двубои от първия кръг, играни през нощта, Васек Поспишил победи Иво Карлович с 2:0 сета, Михаил Южни преодоля Гуидо Пея отново с 2:0, Джаред Доналдсън преодоля Маркос Багдатис без да загуби сет, както и Лиам Броуди, който елиминира Бьорн Фратанджело.", "date": "2018.03.22", "title": "Спорт: Беноа Пер победи Миша Зверев и ще играе срещу Новак Джокович във втория кръг в Маями"}
{"url": "http://www.focus-news.net/news/2018/03/22/2502378/predstoyashti-sabitiya-v-stranata-za-22-mart-agentsiya-fokus.html", "text": "***\r\nОт 10.10 часа в резиденция „Бояна“ вицепрезидентът Илияна Йотова ще участва в откриването на извънредно заседание на Група „Работодатели“ към Европейския икономически и социален комитет. Форумът „Преодоляване на недостига на умения за растеж и създаване на работни места – гледната точка на бизнеса“ се провежда в рамките на Българското председателство на Съвета на ЕС.\r\n***\r\nОт 07.30 часа председателят на Народното събрание Цвета Караянчева и народни представители ще участват в тържественото отбелязване на празника Велико Търново.\r\n***\r\nОт 09.00 часа започва пленарното заседание на Народното събрание.\r\n***\r\nОт 09.00 часа в НДК ще започне вторият ден от международната конференция на тема „Бъдещето на труда“.\r\n***\r\nОт 10.30 часа в София Тех Парк, ще се проведе знакова конференция на тема „Подобряване на дългосрочната устойчивост и отваряне на научноизследователските инфраструктури към обществото и промишлеността\". Събитието е част от календара на МОН по време на Българското председателство на Съвета на ЕС.  \r\n***\r\nОт 09.30 часа ще започне седмичното заседание на Пленума на Висшия съдебен съвет.\r\n***\r\nОт 09.30 часа в хотел „Маринела“ ще се проведе Европейски спортен форум 2018, който ще бъде открит от комисаря по образование, култура, младеж и спорт Тибор Наврачич, министъра на младежта и спорта Красен Кралев и кмета на София Йорданка Фандъкова.\r\n***\r\nОт 09.30 часа 6-и състав на Специализирания наказателен съд ще заседава по делото срещу Шерго А., Теодор Д. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа1 6-и състав на Специализирания наказателен съд ще заседава по делото срещу Мирослав С., Данаил А и Георги К., на които са повдигнати обвинения за изнудване.\r\n***\r\nОт 10.00 часа Водноспасителната служба на БЧК ще представи в Националния музей „Земята и хората“ програмите и правилата за водна безопасност, част от инициативата „Международен Воден Мост“ 2018 г. по повод Световния ден на водата.\r\n***\r\nОт 10.00 часа в Регионалното управление на образованието – София-град ще се проведе кръгла маса по Проект BG05M2OP001-2.004-0004 „Развитие на способностите на учениците и повишаване на мотивацията им за учене чрез дейности, развиващи специфични знания, умения и компетентности (Твоят час)“ – фаза 1.\r\n***\r\nОт 10.00 часа 8-и състав на Специализирания наказателен съд ще заседава по делото срещу Ваньо В., Живко Б. и  Илия И.,на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Христо Х., Красимир Х. и др., на които са повдигнати обвинения за организирне и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Калин В., на когото е повдигнато обвинение за изнудване.\r\n***\r\nОт 10.00 часа 18-и състав на Специализирания наказателен съд ще заседава по делото срещу  Бисер Х. и Ивайло И., на които са повдигнати обвинения за организиране и ръководене на организирана престъпна група.\r\n***\r\nОт 10.30 часа в Съюза на българските журналисти ще бъде представена българо-английската книгата „София: От 7 извора вода“, изготвена по Програма „Култура“ на Столична община.\r\n***\r\nОт 11.00 часа в Националния пресклуб на БТА ще се състои пресконференция, по време на която ще бъдат представени резултатите от проучване на Travel Academy и HotelBox.bg.\r\n***\r\nОт 11.30 часа в Министерството на вътрешните работи ще бъдат предоставени резултатите от извършените проверки на пешеходни пътеки на територията на страната. Участие ще вземат  министърът на вътрешните работи Валентин Радев, министърът на регионалното развитие и благоустройството Николай Нанков и главният прокурор на Р България Сотир Цацаров. \r\n***\r\nОт 11.30 часа на ул. „Алабин“ 1 ще се състои официалното откриване TELUS Tower.\r\n***\r\nОт 11.30 часа пред Министерство на земеделието, храните и горите ще се проведе протест срещу новия план за управление на НП „Пирин“.\r\n***\r\nОт 12.00 часа в Националния пресклуб на БТА ще се проведе пресконференция на Асоциацията на производителите, разпространителите и потребителите на бутилиран пропан-бутан. Темите на пресконференцията са „Поскъпва газта за битови нужди, ако парламентът гласува внесения за разглеждане в Народното събрание законопроект за административното регулиране на икономически дейности, свързани с нефт и продукти от нефтен произход“, „Увеличаване на бюрокрацията и отпадане на близо 85% от фирмите на пазара“ и „Ограничаване на конкуренцията и толериране на големите компании в сектора“.\r\n***\r\nОт 13.30 часа 11-и състав на Специализирания наказателен съд ще заседава по делото срещу Нидал А., Алдин Н. и др., на които са повдигнати обвинения за образуване и ръководене на организирана престъпна група.\r\n***\r\nОт 13.30 часа 19-и състав на Специализирания наказателен съд ще заседава по делото срещу Иван К. Светослав Д. и Нина К., на които са повдигнати обвинения за образуване и ръководене на организирана престъпна група.\r\n***\r\nОт 14.00 часа в Големия салон на БАН ще се проведе образователен семинар „Чиста вода за устойчив свят\", посветен на Световния ден на водата.\r\n***\r\nОт 14.30 часа 9-и състав на Специализирания наказателен съд ще заседава по делото срещу Огнян А., Янко Я. и др., на които са повдигнати обвинения за образуване и ръководене на организирана престъпна група.\r\n***\r\nОт 15.00 часа двукратният олимпийски шампион Армен Назарян ще представи фотоалбума си „Роден победител“ във ВИП-залата на „Асикс Арена“. Събитието ще се състои час преди от откриването на турнира \"Дан Колов - Никола Петров\".\r\n***\r\nОт 15.30 часа в Камерна зала на Софийската опера и балет ще бъде открит Международният форум „Опера Европа“.  \r\n***\r\nОт 17.00 часа в Българския културен център (ул. „Веслец“ 13) ще се състои кръглата маса на тема „На какво ни учи историята“. Поводът за провеждането на кръглата маса е: 75-та годишнина от спасяването на българските евреи и почитане паметта на депортираните евреи от Тракия и Македония, както и новото издание на книгата на Тошо Дончев \"За делничните добродетели\".\r\n***\r\nОт 17.00 часа в Изложбена зала „Архиви“ ще бъде представена книгата „Никола Мушанов Дневник спомени – Автобиография“. \r\n***\r\nОт 17.30 часа в Регионалния исторически музей ще бъде открита изложбата \"Паметта на софийската шевица\".\r\n***\r\nОт 18.00 часа в зала  New York City на Capital Fort Congress Center ще се проведе международната конференция Expat International ETF Conference.\r\n***\r\nОт 18.30 часа в „Червената къща” ще  започне петата си серия от лекции в рамките на „Отворения университет”. Първото събитие от серията е с лектор проф. Нева Кръстева и се нарича „Трите музики по Боеций и хармоничният модел на обществото”.\r\n***\r\nОт 19.00 часа на сцената на Софийската опера и балет ще се състои премиерата на операта „Янините девет братя“ от Любомир Пипков.\r\n***\r\nОт 10.30 часа министърът на околната среда и водите Нено Димов и кметът Георги Икономов ще открият пречиствателна станция за отпадни води. След официалното откриване на обекта се предвижда провеждането на заключителна конференция от 11.30 часа в Посетителския информационен център в Банско.\r\n***\r\nОт 10.00 часа в зала № 3 на Центъра за личностно и творческо развитие на децата в Благоевград ще има прожекция на филма „Национален парк Рила и зоната на вечните снегове“ за участниците от „Приключенски клуб“.\r\n***\r\nОт 11.00 часа в зала 114 на Учебен корпус 1 на ЮЗУ „Неофит Рилски“ проф. Лилия Илиева, открила оригиналния ръкопис на първата История на България от Петър Богдан ще бъде удостоена със званието „Почетен професор“. \r\n***\r\nОт 14.00 часа ще се проведе пресконференция по повод четвъртото издание на фестивала „Bluess&Jazz Blagoevrgad”. Събитието ще се проведе в „топлата връзка“, свързваща сградата на Община Благоевград и зала „22 септември“.\r\n***\r\nОт 19.00 часа в ДТ „Никола Вапцаров“ ще бъде представена постановката „Световъртеж“.\r\n***\r\nОт 10.00 часа в зала „Арена Ботевград“ кметът на община Ботевград Иван Гавалюгов ще открие официалната част на програмата, посветена на Деня на Жабешкото блато.\r\n***\r\nОт 11.00 часа в к-с „Лазур“ кметът Димитър Николов ще открие новия филиал на ДГ „Ханс Кристиян Андерсен“.\r\n***\r\nОт 16.30 часа в Културен център „Морско казино“ ще бъдат наградени победителите в Националния конкурс „Водата – извор на живот“.\r\n***\r\nОт 17.00 часа общинският съветник от ГЕРБ - Бургас Антон Берданков ще има приемен ден в централата на партията на ул. „Конт Андрованти“ 5.\r\n***\r\nОт 19.00 часа в Държавната опера в града ще бъде представен спектакълът „Циганката“.\r\n*** \r\nОт 11.00 часа във фоайето пред зала „Варна“ на Община Варна ще се състои награждаването на победителя от конкурса за лого „Варна – Европейски град на спорта 2019 г.“, за чиято титла градът е кандидат. \r\n*** \r\nОт 11.00 часа в сградата на Музея на Възраждането във Варна ще бъде открита изложба с реквизит от филма „Капитан Петко войвода“. \r\n***\r\nОт 14.00 часа общинският съветник от ПП ГЕРБ Николай Малев организира приемни за граждани в офиса на партията на ул. „Георги Бенковски” №1.\r\n***\r\nОт 16.30 часа в Дома на културата на слепите ще се състои пролетен концерт „Гласовете ви чувам”. \r\n*** \r\nОт 07.30 часа в църква „Св. 40 мъченици” ще се проведе празнична Света литургия, отслужена от Негово Високопреосвещенство Великотърновския митрополит Григорий, с участието на квартет „Ангелски гласове“. \r\n*** \r\nОт 09.00 часа в двора на църквата „Св. 40 мъченици” ще бъдат поднесени цветя на саркофага на цар Калоян. \r\n*** \r\nОт 09.10 часа в двора на църквата „Св. 40 мъченици” ще бъде декламиран текст от Асеневата колона, слово ще произнесе кметът на Община Велико Търново инж. Даниел Панов, ще бъде отслужен водосвет  и благослов за здраве и ще бъдат поръсени представителната част на Национален военен университет „Васил Левски”и  знамената на Велико Търново. \r\n*** \r\nОт 09.45 часа от църквата „Св. 40 мъченици” до сградата на Община Велико Търново ще тръгне празнично шествие с портретите на благодетелите на града. \r\n***\r\nОт 10.00 часа в парк -хотел „Асеневци“ ще се проведе заседание на Комитета за наблюдение на Програма ИНТЕРРЕГ V-A Румъния – България 2014 – 2020 г. То ще бъде председателствано от заместник-министъра на регионалното развитие и благоустройството Деница Николова.\r\n*** \r\nОт 10.30 часа пред сградата на Община Велико Търново ще се състои празничен ритуал за издигане на знамената, празнично слово ще поризнесе кметът на Община Велико Търново инж. Даниел Панов, кмет на Община Велико Търново, благослов ще отслужи Негово Високопреосвещенство Великотърновския митрополит Григорий. \r\n*** \r\nОт 10.30 до 16.00 часа в Хуманитарна гимназия, на ул. „Михаил Кефалов“№2, ще стартира кандидат-студентската кампания в Медицински университет гр.Варна, филиал Велико Търново и ще се проведе Ден на отворените врати. \r\n*** \r\nОт 11.00 до 13.00 часа пред сградата на Община Велико Търново ще се проведе концерт с участието на Нели Рангелова и Поли Паскова с празнично хоро.\r\n*** \r\nОт 11.00 часа в МДТ „К. Кисимов” ще се проведе тържествена сесия на Великотърновския общински съвет. \r\n*** \r\nОт 14.00 до 17.00 часа от площад „Цар Асен І“ ще тръгва безплатна пешеходна обиколка с беседа „Духовното величие на столичния Търновград“ по маршрут: пл. „Цар Асен І“ - АМР „Царевец“ - през „Асеновата порта“ към Митрополитската църква „Свети Първоапостоли  Петър и Павел” и църквата “Св. Иван Рилски” - „Шишманова баня” и „Владишки мост” - манастира „Великата лавра“ и църквата „Св. 40 мъченици”. \r\n***\r\nОт 16.15 часа в зала „Радикално“ в сградата на Корпус „Скулптура“ на Ректората на ВТУ „Св.св.Кирил и Методий“ ще бъде открита международна академична конференция по съвременна философия и култура под надслов „Сближаване на различията : глобално мислене и локално съществуване“.\r\n*** \r\nОт 16.30 часа пред Областния информационен център ще се състои подгряващо парти. \r\n*** \r\nОт 17.30 часа пред Областен информационен център до площад „Цар Асен І“ ще тръгне Стрийт парад. \r\n*** \r\nОт 20.00 часа на площад „Цар Асен І“ ще бъде излъчен Аудио-визуален спектакъл „Царевград Търнов- звук и светлина“ и ще се състои празнични заря.\r\n***\r\nОт 17.00 часа в малката зала на Художествената галерия „Иван Фунев“ ще бъде открита изложба скулптора посветена на 140 години от рождението на проф. Андрей Николов.\r\n***\r\nОт 18.30 часа в Ритуалната зала ще се състои концерт на Симфониета Враца посветен на Международния ден на франкофоните „Парижките… мелодии“.\r\n***\r\nОт 10.00 часа в центъра на селото ще се състои  детски празник „Пролет е дошла“. \r\n***\r\nОт 12.00 часа в НЧ „Градина Върбица -1894“ ще се състои пролетен концерт с участието на читалищни колективи. \r\n***\r\nОт 17.00 часа Клуб на пенсионера „Асен Разцветников“ с. Драганово ще се състои пролетен концерт с участието на самодейни колективи от НЧ „Съединение-1888“ и КП „Асен Разцветников“.\r\n***\r\nОт 14.00 часа в библиотеката при Народно читалище „Съгласие - 1890” –  Каварна ще гостуват ученици от I Б и II Б клас при ОУ „Йордан Йовков” с класни ръководители Галя Димитрова и Снежана Йорданова. Децата са подготвили импровизирано телевизионно предаване, наречено „Водните капчици”, по повод Световния ден на водата, който се отбелязва ежегодно на 22 март.\r\n***\r\nОт 15.00 часа в кабинета на председателя на Общински съвет – Кюстендил ще се проведе пресконференция във връзка с предстоящото заседание на Общински съвет.\r\n***\r\nОт 18.00 часа в залата на Художествена галерия „Станислав Доспевски“ ще се проведе творческа среща с писателя Илия Михайлов.\r\n***\r\nОт 12.00 часа в в театралния салон „Георги Русев“, Пернишкият драматичен театър „Боян Дановски“ ще представи премиерно детско-образователния спектакъл „Не пресичай на червено“.\r\n***\r\nОт 10.00 часа в Регионалния пресклуб на БТА ще се проведе журналистически семинар за представители на регионални медии, организиран от Европейския парламент в България.\r\n***\r\nОт 11.00 часа в присъствието на кмета на Пловдив инж. Иван Тотев и кмета на район \"Тракия\" Костадин Димитров ще бъде обявено началото на строителната програма на район \"Тракия\" за 2018 година.\r\n***\r\nОт 11.00 часа отваря врати Спортната зала на СУ „Св. Патриарх Евтимий“ на ул. „Г. М. Димитров“ № 20, в залата ще се проведе общоградски празник по повод Световния ден на водата – 22 март. На откриването ще присъства заместник-кметът „Спорт, младежки дейности и социална политика на Община Пловдив Георги Титюков.\r\n***\r\nОбщинските съветници от ГЕРБ организират приемни за граждани. Петър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9;  Ясен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9;  Гошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; Пенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; Веселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.\r\n***\r\nОт 18.00 часа в новата Камерна зала на Областната администрация, ще се състои награждаването на децата, участвали в конкурса за рисунка на тема „Водата е живот“, който се организира по случай Световния ден на водата – 22 март.\r\n***\r\nОт 18.00 часа на 3-ти етаж в Mall Rousse ще се състои церемонията по награждаване на победителите в Международния конкурс за рисунка и фотография, посветен на Световния ден на водата – 22 март, на тема „Вода и природа”.\r\n*** \r\nОт 18.00 часа във фоайето пред Аулата на Русенския университет „Ангел Кънчев“ ще се открие изложбата на световно известния френски визуален артист и кинорежисьор JULIEN DE CASABIANCA. \r\n***\r\nОт 18.30 часа в Аулата на Русенския университет „Ангел Кънчев“ с тържество ще бъде закрито честването на франкофонските дни в града.\r\n***\r\nОт 09.30 часа в посетителския център на Национален парк „Рила“ ще се проведе Ден на отворените врати - експерти ще предоставят информация за Световния ден и материали за Националния парк и околната среда и ще изнасят беседи пред посетителите.\r\n***\r\nОт 09.30 часа в посетителския център на Национален парк „Рила“ ще се проведе Ден на отворените врати - експерти ще предоставят информация за Световния ден и материали за Националния парк и околната среда и ще изнасят беседи пред посетителите.\r\n***\r\nОт 18.00 часа в салона на ПБНЧ „Еленка и Кирил Д. Аврамови-1856” ще се проведе празничен концерт, посветен на 140 годишнината  от Освобождението на България.\r\n***\r\nОт 11.00 часа в ОД МВР-Смолян ще бъде представен отчет на дирекцията за миналата година. На събитието ще присъства зам.-главния секретар на МВР – главен комисар Георги Арабаджиев и главен комисар Николай Николов – директор на ГД ПБЗН. \r\n***\r\nОт  14.00 часа в Регионалния исторически музей „Стою Шишков“ – Смолян, Областният информационен център – Смолян ще открие изложба с всички творби участвали в конкурса „Символите на моя роден край“. \r\n*** \r\nОт 9.30 часа в Шуменски окръжен съд ще се проведе поредно заседание по делото „Хитрино“.\r\n*** \r\nОт 12.00 часа на партерния етаж на Хирургическия блок, с тържествен водосвет ще бъде открит новият асансьор на „МБАЛ-Шумен”. \r\n*** \r\nОт 14.00 часа в зала 203 в сградата на общината ще се състои заседание на ПК „Просвета, образование и наука”.\r\n*** \r\nОт 15.15 часа в ПГСАГ – Шумен ще бъде дадено началото на теоретичния тест, част от Регионално състезание „Най- добър млад строител“. \r\n*** \r\nОт 15.00 часа  в зала 304 в сградата на общината ще се състои заседание на ПК „Бюджет и финанси”.\r\n*** \r\nОт 16.00 часа в зала 363 в сградата на общината ще се състои заседание на ПК „Териториално развитие и селищно устройство.\r\n*** \r\nОт 14.30 часа в заседателна зала на ДКТ „Васил Друмев“ ще бъде дадена  на пресконференция по повод предстоящият Световен ден на театъра.", "date": "2018.03.22", "title": "Предстоящи събития в страната за 22 март  (Агенция „Фокус“)"}
{"url": "http://www.focus-news.net/news/2018/03/22/2502382/predstoyashti-mezhdunarodni-sabitiya-za-22-mart-agentsiya-fokus.html", "text": "*** Навършва се една година от терористичната атака на Уестминстърския мост в Лондон, при която загинаха петима души.\r\n*** Лидерите на ЕС се събират за среща на върха в Брюксел.\r\n***  Заетите в публичния сектор във Франция организират протест срещу реформите на президента Емануел Макрон.\r\n*** Втора годишнина от терористичната атака на международното летище „Завентем“ в Брюксел. \r\n***", "date": "2018.03.22", "title": "Предстоящи международни събития за 22 март (Агенция „Фокус“)"}
{"url": "http://www.focus-news.net/news/2018/03/22/2502381/nimh-v-severna-balgariya-i-po-visokoplaninskite-prohodi-shte-ima-usloviya-za-vielitsi-i-navyavaniya-temperaturite-shte-se-ponizhavat.html", "text": "Днес, с умерен и временно силен североизточен вятър, ще продължи да нахлува студен въздух. Ще вали сняг, в  Горнотракийската низина - дъжд, но със застудяването дъждът ще се примесва и ще преминава в сняг.Само в крайните югозападни райони валежът ще остане от дъжд. Ще се образува снежна покривка, а на много места в Северна България и по високопланинските проходи ще има условия за виелици и навявания. Температурите ще се понижават и към 14.00 часа ще са предимно между минус 3° и 2°, по-високи в крайните югозападни райони. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Христо Христов. Атмосферното налягане в сутрешните часове е малко по-високо от средзеното за март. През деня ще се  понижава и към края на деня вече ще е значително по-ниско.\r\nНад Черноморието ще е облачно с валежи от сняг. Ще духа умерен до силен североизточен вятър. Към 14 часа температурите ще са между -1 и 2°. Температурата на морската вода е 5-7°. Вълнението на морето ще бъде около 3 бала.\r\nВ планините ще вали сняг, ще има условия за снегонавявания. Вятърът ще е умерен до силен от изток-североизток, по най-високите върхове от юг-югозапад и през деня ще се усилва. Максималната температура на височина 1200 метра ще е около минус 3°, на 2000 метра – около минус 6°.", "date": "2018.03.22", "title": "НИМХ: В Северна България и по високопланинските проходи ще има условия за виелици и навявания, температурите ще се понижават"}
{"url": "http://www.focus-news.net/news/2018/03/22/2502368/aleksandar-vuchich-ne-pregovaryame-samo-s-albantsite-a-i-s-tezi-koito-sazdadoha-nezavisimo-kosovo.html", "text": "Президентът на Сърбия Александър Вучич заяви пред сръбската държавна телевизия РТС, че през последните три дни в САЩ е имал „тежки и напрегнати срещи“ около косовския въпрос, предава скопското електронно издание „МКД“.\r\n„Не преговаряме само с албанците, а и с тези, които създадоха независимо Косово“ заяви Вучич и добави, че „не може да каже много“ за срещите.\r\nСръбският президент посочи, че е провел маратонски срещи, а накрая се е видял и с генералният секретар на ООН Антонио Гутериш.\r\n„Доволен съм от нашата работа и положения труд, но не и от резултатите. Надявах се на по-голямо разбиране, не съм доволен от това, което постигнахме. Вече доста време говорим за бъдещето на Сърбия, за Косово... Опитваме се да намерим компромисно решение, но албанската страна прави, това, което поиска, а международната общност – друго. Не съм доволен, защото западните сили настояват да признаем независимостта на Косово“, обясни Вучич, като добави, че е казал на Гутериш, че Сърбия е „готова на компромис, но не и да жертва своите интереси“.\r\n\"За да подготвим платформата за нашите граждани, трябва да получа подкрепата на международната общност за нещо. Западът обаче изобщо не иска да говори за това на кой принадлежи Косово \", подчерта сръбският държавен глава.\r\nТой отбеляза също, че днес Сърбия плаща за цената на грешни решения от миналото и че над нея ще има огромен натиск.\r\n\"Няма какво да се направи, ще плащаме още дълго време. Ще има огромен натиск от различни страни \", заключи Вучич.\r\nПревод и редакция:", "date": "2018.03.22", "title": "Александър Вучич: Не преговаряме само с албанците, а и с тези, които създадоха независимо Косово"}
{"url": "http://www.focus-news.net/news/2018/03/22/2502380/vitseprezidentat-iliyana-yotova-shte-uchastva-v-otkrivaneto-na-izvanredno-zasedanie-na-grupa-rabotodateli.html", "text": "В резиденция „Бояна“ от 10.10 часа вицепрезидентът Илияна Йотова ще участва в откриването на извънредно заседание на Група „Работодатели“ към Европейския икономически и социален комитет. Това съобщиха от прессекретариата на държавния глава. Форумът „Преодоляване на недостига на умения за растеж и създаване на работни места – гледната точка на бизнеса“ се провежда в рамките на Българското председателство на Съвета на ЕС.", "date": "2018.03.22", "title": "Вицепрезидентът Илияна Йотова ще участва в откриването на извънредно заседание на Група „Работодатели“"}
{"url": "http://www.focus-news.net/news/2018/03/22/2502375/afp-tereza-mey-shte-poiska-solidarnost-ot-es-po-sluchaya-skripal-po-vreme-na-sreshtata-na-varha-na-es-v-chetvartak.html", "text": "Министър-председателят на Великобритания Тереза Мей ще се опита да обедини европейските лидери в осъждането на Москва във връзка с отравянето на бившия полковник от ГРУ Сергей Скрипал и дъщеря му Юлия по време на срещата на върха на Европейския съюз в четвъртък, но AFP коментира, че тя може да срещне съпротива от страни, които държат да запазят добрите си отношения с Москва.\r\nМей ще запознае колегите си с прогреса в разследването по случая в специално изказване. Докато САЩ, Франция и Германия вече изразиха съгласие с оценката на Лондон, че именно Москва седи зад отравянето, други страни-членки на ЕС с близки връзки с Москва, най-вече Гърция и Италия, искат по-сдържана линия.\r\nФренската агенция пише, че Мей ще напомни на 27-те лидери, че заплахата от Изток ще продължи дълго, след като Великобритания напусне Съюза през следващата година.\r\n„Предизвикателството от Русия е такова, което ще продължи много години. Като европейска демокрация, Обединеното кралство ще стои рамо до рамо с ЕС и НАТО, за да посрещнем тези заплахи заедно. Обединени ние ще успеем“, се очаква да заяви британският премиер.\r\nВ навечерието на срещата на върха председателят на Европейския съвет Доналд Туск подчерта, че лидерите ще покажат „солидарност“ с Великобритания по случая Скрипал и призова Съюза да предприеме практически стъпки, за да подсили своята готовност за бъдещи атаки.\r\nПревод и редакция:", "date": "2018.03.22", "title": "AFP: Тереза Мей ще поиска солидарност от ЕС по случая Скрипал по време на срещата на върха на ЕС в четвъртък"}
{"url": "http://www.focus-news.net/news/2018/03/22/2502377/sofiya-135-snegopochistvashti-mashini-izvarshvat-obrabotki-sas-smesi-sreshtu-zaledyavane.html", "text": "Във връзка със снеговалежа тази нощ в София 135 снегопочистващи машини извършват обработки със смеси срещу заледяване, съобщиха от пресцентъра на Столичната община. Работи се във всички 24 райони на Столична община по улици и булеварди, по които се движи градския транспорт, опасни и стръмни участъци, основни улици в кварталите, общински пътища, както и Южната дъга на Околовръстен път. Извършено е разпръскване на смеси срещу заледяване и частично избутване на снежна маса. Работата на почистващите фирми продължава. \r\nВ парк Витоша е направено опесъчаване на пътищата „Драгалевци – Алеко” и „Бояна – Златни мостове”. \r\nЧетири екипа на дирекция „Аварийна помощ и превенция” извършват обходи на място в различните части на града. Екипи на Столичен инспекторат контролират дейността по почистването. \r\nКъм момента градският транспорт изпълнява обичайните си маршрути на движение. \r\nНапомняме на шофьорите да карат със съобразена скорост и автомобили, оборудвани за движение при зимни условия.", "date": "2018.03.22", "title": "София: 135 снегопочистващи машини извършват обработки със смеси срещу заледяване"}
{"url": "http://www.focus-news.net/news/2018/03/22/2502384/glavniyat-prokuror-sotir-tsatsarov-ministar-valentin-radev-i-ministar-nikolay-nankov-shte-dadat-savmesten-brifing.html", "text": "От 11.30 часа в сградата на МВР главният прокурор Сотир Цацаров, министърът на вътрешните работи Валентин Радев и министърът на регионалното развитие и благоустройството Николай Нанков ще дадат съвместен брифинг за резултатите от проверките на пешеходните пътеки на територията на цялата страна. Това съобщиха от пресцентъра на Прокуратурата на Р България.", "date": "2018.03.22", "title": "Главният прокурор Сотир Цацаров, министър Валентин Радев и министър Николай Нанков ще дадат съвместен брифинг"}
{"url": "http://www.focus-news.net/news/2018/03/22/2502372/sitel-makedoniya-upravlyavashtata-koalitsiya-v-makedoniya-e-opasno-razklatena-a-reshenieto-za-imeto-se-otdalechava-pishe-efimerida.html", "text": "Управляващата коалиция в Гърция Алексис Ципрас – Панос Каменос засега е спасена, но е опасно разклатена, а решението на спора за името между Атина и Скопие се отдалечава, пише гръцкото издание „Ефимерида“, предава скопският телевизионен канал “Сител“.\r\nВестникът пише, че с това са наясно в Атина, в Скопие, но и в ЕС и НАТО.\r\nПо-рано, добре информирани дипломатически и политически източници са заявили пред „Ефимерида“, че ЕС и НАТО и особено Алианса, са подготвили байпас, в случай, че не се реши спорът за името, което би позволило на Македония да бъде приета в НАТО. Според вестникът, съществуват два варианта. Или ще се установят специални отношения с Македония, или тя ще бъде приета с международно признатата референция – Бивша югославска република Македония, с уговорката, че когато се стигне до съгласие за новото име, страната ще бъде наречена с това име.\r\nВ подкрепа на тезата на „Ефимерида“ е и последната анкета на гръцката телевизия „Алфа“. Според която повече от половината гърци, или 56,5 на сто, не желаят терминът „Македония“ да присъства в името на бившата югорепублика.\r\nВ останалите гръцки медии преобладават информациите за контрапредложението на Скопие, което бе изпратено на Атина преди посещението на Никос Коцияс в Македония на 22 март, новият кръг на преговорите под егидата на ООН във Виена и предупреждението от Русия, че присъединяване на Македония към НАТО ще влоши отношенията й с Москва.\r\nОценката е, че преговорите за името навлизат в най-критичната си фаза, но първите впечатления не дават поводи за оптимизъм, че ще бъде постигнато финално споразумение.\r\nПревод и редакция:", "date": "2018.03.22", "title": "„Сител“ (Македония): Управляващата коалиция в Македония е опасно разклатена, а решението за името се отдалечава, пише „Ефимерида“"}
{"url": "http://www.focus-news.net/news/2018/03/22/2502388/burgas-obshtinskiyat-savetnik-ot-gerb-anton-berdankov-organizira-priemen-den.html", "text": "Общинският съветник от ГЕРБ - Бургас Антон Берданков ще има приемен ден от 17.00 часа до 18.00 часа в централата на партията в Бургас. Това съобщиха от пресцентъра на ПП ГЕРБ. Тя се намира на ул. \"Конт Андрованти\" 5. Антон Берданков е член на постоянната Комисия за младежта и спорта, участва и в тази по транспорт и морско дело. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.03.22", "title": "Бургас: Общинският съветник от ГЕРБ Антон Берданков организира приемен ден"}
{"url": "http://www.focus-news.net/news/2018/03/22/2502386/zam-ministar-denitsa-nikolova-shte-sapredsedatelstva-zasedanie-na-komiteta-za-nablyudenie-na-programa-interreg-v-a-rumaniya-balgariya-2014-2020-g.html", "text": "Заместник-министърът на регионалното развитие и благоустройството Деница Николова ще съпредседателства десетото заседание на Комитета за наблюдение на Програма ИНТЕРРЕГ V-A Румъния – България 2014 – 2020 г., което ще се проведе от 10.00 часа в парк -хотел „Асеневци“ във Велико Търново. Това съобщиха от пресцентъра на Министерство на регионалното развитие и благоустройството. По време на заседанието ще бъдат представени резултатите от приключилата оценка на проектните предложения, получени в рамките на втората фаза на кандидатстване по Третата покана. Очаква се да бъде приет списъкът с одобрени и отхвърлени проектни предложения, подадени чрез електронната система за управление на програмата и др.", "date": "2018.03.22", "title": "Зам.-министър Деница Николова ще съпредседателства заседание на Комитета за наблюдение на Програма ИНТЕРРЕГ V-A Румъния – България 2014 – 2020 г."}
{"url": "http://www.focus-news.net/news/2018/03/22/2502383/premierat-boyko-borisov-shte-uchastva-v-zasedaniyata-na-evropeyskiya-savet-v-bryuksel.html", "text": "Министър-председателят Бойко Борисов ще участва в заседанията на Европейския съвет, които се провеждат на днес и на 23 март в Брюксел. Това съобщиха от правителствената информационна служба. Днес държавните и правителствени ръководители на държавите членки ще обсъдят Единния пазар, Европейския семестър, социални въпроси, търговията и Западните Балкани преди срещата на върха в София на 17 май.\r\nЛидерите на ЕС ще проведат и заседание във формата по чл. 50 от ДЕС на 23 март. На него ще бъде обсъден напредъкът в преговорите с Обединеното кралство в контекста на Споразумението по оттегляне.\r\nВчера премиерът Борисов ще участва в Тристранната социална среща на върха, която се провежда в Брюксел. В нея участваха председателите на институциите на ЕС и висшето ръководство на европейските социални партньори, както и министър-председателят на държавата, председателстваща Съвета. Основна тема на пролетната Тристранна социална среща е свързана с постигането на резултати в областта на Европейския стълб на социалните права.", "date": "2018.03.22", "title": "Премиерът Бойко Борисов ще участва в заседанията на Европейския съвет в Брюксел"}
{"url": "http://www.focus-news.net/news/2018/03/22/2502392/blagoevgrad-ogranicheno-e-dvizhenieto-na-tovarni-avtomobili-nad-12-tona-prez-prohod-predel-poradi-obilen-snegovalezh-i-snegopochistvane.html", "text": "Ограничено е движението на товарни автомобили над 12 тона през проход Предел поради обилен снеговалеж и снегопочистване. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Благоевград: Ограничено е движението на товарни автомобили над 12 тона през проход Предел поради обилен снеговалеж и снегопочистване"}
{"url": "http://www.focus-news.net/news/2018/03/22/2502389/komisaryat-po-obrazovanie-kultura-mladezh-i-sport-tibor-navrachich-shte-bade-na-poseshtenie-v-sofiya.html", "text": "На 22 март на посещение в София ще бъде комисарят по образование, култура, младеж и спорт Тибор Наврачич. Това съобщиха от пресцентъра на Представителството на ЕК в България. Той ще разговаря с министъра на младежта и спорта Красен Кралев и ще проведе редица други двустранни срещи в рамките на Европейски спортен форум 2018. Събитието се организира всяка година от Европейската комисия и е основната платформа за диалог между европейските институции и заинтересованите страни в спорта. Началото е от 09.30 часа в хотел \"Маринела\".", "date": "2018.03.22", "title": "Комисарят по образование, култура, младеж и спорт Тибор Наврачич ще бъде на посещение в София"}
{"url": "http://www.focus-news.net/news/2018/03/22/2502390/sofiya-vavezhda-se-vremenna-organizatsiya-na-dvizhenieto-za-provezhdaneto-na-sabitie.html", "text": "Въвежда се временна организация на движението за провеждането на събитие в „София Хотел Балкан“. Това съобщиха от пресцентъра на Столична община. От 17.00 часа до приключване на приема се закрива паркинга пред хотел „София Хотел Балкан“. СДВР осигурява охрана и постове за контрол.", "date": "2018.03.22", "title": "София: Въвежда се временна организация на движението за провеждането на събитие"}
{"url": "http://www.focus-news.net/news/2018/03/22/2502391/gd-granichna-politsiya-silno-intenziven-e-trafikat-na-gkpp-kapitan-andreevo-na-izhod-za-tovarni-avtomobili-zasilen-e-i-na-lesovo-i-kulata.html", "text": "На българо-турската граница трафикът е силно интензивен на ГКПП \"Капитан Андреево\" и интензивен на ГКПП \"Лесово\" за товарни автомобили на изход. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 06.00 часа.На българо-гръцката граница трафикът е интензивен на ГКПП \"Кулата\" за товарни автомобили на изход. \r\nНа българо-сръбската, българо-македонската и на българо-румънската граница трафикът е нормален на всички гранични контролно-пропускателни пунктове.", "date": "2018.03.22", "title": "ГД \"Гранична полиция\": Силно интензивен е трафикът на ГКПП \"Капитан Андреево\" на изход за товарни автомобили, засилен е и на \"Лесово\" и \"Кулата\""}
{"url": "http://www.focus-news.net/news/2018/03/22/2502396/vodnospasitelnata-sluzhba-na-bchk-shte-predstavi-programite-i-pravilata-za-vodna-bezopasnost-po-povod-svetoven-den-na-vodata.html", "text": "Водноспасителната служба на БЧК ще представи програмите и правилата за водна безопасност по повод Световен ден на водата като част от инициативата „Международен Воден Мост“ 2018 г. Това съобщиха от пресцентъра на БЧК. Демонстрацията ще се проведе от 10.00 часа до 12.00 часа в Националния музей „Земята и хората“. Под формата на игри и забавления, всеки посетител ще може да научи как правилно да постави спасителна жилетка и как да окаже помощ при воден инцидент.\r\nЩе бъдат разяснени въпроси, касаещи водната безопасност, а всички родители (минали, настоящи или бъдещи) ще получат Наръчник за родителя – „Дръж под око”, където под формата на въпроси и отговори са разгледани различните житейски ситуации, при които може да възникне воден инцидент.", "date": "2018.03.22", "title": "Водноспасителната служба на БЧК ще представи програмите и правилата за водна безопасност по повод Световен ден на водата"}
{"url": "http://www.focus-news.net/news/2018/03/22/2502394/pregled-na-osnovnite-temi-v-dobrudzhanskiya-pechat.html", "text": "„Масова въздишка на облекчение: хирургично отделение остава!“, съобщава челото на вестник „Нова добруджанска трибуна“. Вчера е изтекъл срокът на предизвестията за напускане, подадени от петима хирурзи в добричката многопрофилна болница. Исканията на лекарите са били да осигуряване на достойно заплащане. Постигнато е споразумение, остават четирима от тях, заедно със завеждащ отделението, д-р Чаушев отива да работи в болницата в Балчик. Директорът на лечебното заведение в Добрич обаче сигнализира за нов проблем – напускане на лекар от кардиологичното отделение. „Добруджански фермери сигнализират за разораване на полски пътища“, съобщава всекидневникът. Декларация до народните представители и до Министерство на земеделието е изпратил Добруджанския фермерски съюз. В нея се поставя въпросът за разораването и препятстването на стопаните да стигат до нивите си. По предложение на Даниела Димитрова агроведомството ще изпрати до земеделските служби указания. „Най-много приходи са постъпили в Областна управа в Добрич от концесии по Черноморското крайбрежие“, съобщава изданието. Постъпленията за 2017 година от концесии на обекти по крайбрежието надхвърлят 210 000 лв. Събрани са приходи и отдаване под наем на имоти, държавна собственост. „Стартира реконструкцията на пречиствателната станция до Врачанци“, съобщава на първа страница другият регионален вестник  „Добруджанска трибуна“. Модернизирането й е част от проекта за водния цикъл на Добрич. Вчера официално е даден старт на дейностите по обекта. Символичната първа копка са направили кметът на Добрич Йордан Йорданов и зам.-министърът на околната среда и водите Красимир Живков. Изпълнението на проекта засяга 92 400 жители в цялата Добричка област. По проекта са предвидени и други дейности. В рубриката „Новини“ – „Проект, изпълняван в крайморска Добруджа, е номиниран за наградите „НАТУРА 2000“. Четири български проекта се борят за европейските призове. Проектът от Добруджа е свързан с опазването на зимната популация на глобално застрашената червеногуша гъска. Изпълнява се от Българското дружество за защита на птиците. Освен от България има избрани финалисти от Австрия, Белгия, Естония, Испания, Унгария, Франция и други страни. „С хоро посрещат първа пролет Младежкия център“, съобщава всекидневникът. Добричлии са поканени да поиграят български хора днес от 18,30 часа. От спортната страница – „Подрастващите отново могат да водят безплатни занимания по лека атлетика“. От 10 години добричкият клуб по лека атлетика „Добруджа“ кандидатства успешно пред спортното министерство по програма „Спорт за децата в свободното време“. От 26 март до 26 септември тази година ще бъдат организирани в Добрич безплатни занимания по лека атлетика за ученици от 3-ти до 12-ти клас.", "date": "2018.03.22", "title": "Преглед на основните теми в добруджанския печат"}
{"url": "http://www.focus-news.net/news/2018/03/22/2502387/predsedatelyat-na-parlamenta-tsveta-karayancheva-i-deputati-shte-uchastvat-v-tarzhestvenoto-otbelyazvane-na-praznika-na-veliko-tarnovo.html", "text": "Председателят на Народното събрание Цвета Караянчева и народни представители ще участват в тържественото отбелязване на празника Велико Търново. Това съобщиха от пресцентъра на Народното събрание. Цвета Караянчева ще присъства на празничната Света литургия в църквата „Св. 40 мъченици“, която ще започне в 7.30 часа и ще бъде отслужена от Великотърновския митрополит Григорий. В 9.00 часа ще бъдат поднесени цветя на саркофага на цар Калоян в двора на църквата. След това председателят на парламента ще се включи в празничното шествие до сградата на общината. В 10.30 часа пред сградата на община Велико Търново ще започне празничният ритуал по издигане на знамената. Председателят на Народното събрание ще произнесе слово и ще поздрави жителите на Велико Търново по повод празника на града. Цвета Караянчева ще присъства и на тържествена сесия на Великотърновския общински съвет, която ще започне в 11.00 часа в Музикално-драматичен театър „Константин Кисимов“.", "date": "2018.03.22", "title": "Председателят на парламента Цвета Караянчева и депутати ще участват в тържественото отбелязване на празника на Велико Търново"}
{"url": "http://www.focus-news.net/news/2018/03/22/2502385/deputatite-shte-reshat-okonchatelno-dali-da-izklyuchat-poddrazhkata-na-ogradata-po-granitsata-ot-obhvata-na-zakona-za-obshtestvenite-porachki.html", "text": "Депутатите ще решат окончателно дали да изключат поддръжката на оградата по границата от обхвата на Закона за обществените поръчки. Това предвижда програмата за работа на Народното събрание.  Законопроектът е внесен от ПГ на ГЕРБ и „Обединени патриоти“. Към момента Законът за обществените поръчки не се прилага за договори за услуги, доставки или строителство, свързани с изграждане на инженерни съоръжения от възпрепятстващ тип с цел опазване на държавната граница. С направените промени в това число ще се добавят и договорите за поддръжката на този тип съоръжения. На вниманието на депутатите се поставят и промени в Кодекса на труда, които ще бъдат разгледани на второ четене. С тях се осигурява равнопоставеност между осиновителите на деца до 5-годишна възраст. С промените се създава възможност за всички осиновители на деца до 5-годишна възраст да ползват отпуск за период от 365 дни от деня на предаване на детето за осиновяване, но не по-късно от навършване на 5-годишната му възраст. Досега това се отнасяше за осиновителите на деца, ненавършили 2-годишна възраст. Парламентът ще разгледа и Гьотеборгския протокол,  с наименование Протокола от 1999 г. за намаляване на подкиселяването, еутрофикацията и тропосферния озон. Протоколът е към Конвенцията от 1979 г. за трансграничното замърсяване на въздуха на далечни разстояния.  След пленарното заседание Комисията по европейските въпроси и контрол на европейските фондове ще проведе съвместно заседание с Комисията по околната среда и водите. Заседанието ще се проведе от 14.30 часа в зала № 3 в сградата на Народното събрание. На заседанието ще бъде изслушано ръководството на Министерство на околната среда и водите във връзка с текущото състояние и напредъка по Оперативна програма „Околна среда 2014-2020 г.“ От 14.30 часа на заседанието на Комисията по културата и медиите министърът на културата Боил Банов ще отговори на актуални въпроси.", "date": "2018.03.22", "title": "Депутатите ще решат окончателно дали да изключат поддръжката на оградата по границата от обхвата на Закона за обществените поръчки"}
{"url": "http://www.focus-news.net/news/2018/03/22/2502397/blagoevgrad-v-grada-shte-se-provede-preskonferentsiya-po-povod-chetvartoto-izdanie-na-festivala-bluessjazz-blagoevrgad.html", "text": "В града ще се проведе пресконференция по повод четвъртото издание на фестивала „Bluess&Jazz Blagoevrgad”. Това съобщиха от пресцентъра на Община Благоевград. Събитието ще се проведе от 14.00 часа в „топлата връзка“, свързваща сградата на Община Благоевград и зала „22 септември“.", "date": "2018.03.22", "title": "Благоевград: В града ще се проведе пресконференция по повод четвъртото издание на фестивала „Bluess&Jazz Blagoevrgad”"}
{"url": "http://www.focus-news.net/news/2018/03/22/2502399/burgas-v-kulturen-tsentar-morsko-kazino-shte-badat-nagradeni-pobeditelite-v-natsionalniya-konkurs-vodata-izvor-na-zhivot.html", "text": "Учениците, които спечелиха призови места в Националния конкурс „Водата – извор на живот“, ще бъдат наградени за своя талант. Това съобщиха от пресцентъра на Община Бургас. Събитието ще се проведе в Културен център „Морско казино“ от 16.30 часа днес, когато отбелязваме Световния ден на водата. Тази година награди се присъждат в категориите рисунка, приложно изкуство, литература и фотография. В конкурса участваха над 200 литературни творби – в раздел рисунка и приложно изкуство – 560, фотография – 170. Изложба от всички номинирани творби може да бъде видяна в деня на награждаването в зала „Христо Фотев“.\r\nОрганизаторите от Министерството на образованието и науката, Националния дворец на децата, Регионално управление на образованието – Бургас, Община Бургас, Център за подкрепа на личностното развитие – Бургас и техните партньори от РИОСВ и Басейнова дирекция благодарят на всички участници за участието им в конкурса. С всяка изминала година надпреварата привлича все повече участници, съпричастни към опазването на водата и природата.", "date": "2018.03.22", "title": "Бургас: В Културен център „Морско казино“ ще бъдат наградени победителите в Националния конкурс „Водата – извор на живот“"}
{"url": "http://www.focus-news.net/news/2018/03/22/2502400/razgrad-vremenno-dvizhenieto-po-pat-i-2-ruse-tsar-kaloyan-se-osashtestvyava-v-edna-lenta-poradi-patnotransportno-proizshestvie-v-rayona-na-tsar-kaloyan.html", "text": "Временно движението по път I-2 Русе-Цар Калоян е осъществява в една поради пътнотранспортно произшествие в района на Цар Калоян. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2018.03.22", "title": "Разград: Временно движението по път I-2 Русе-Цар Калоян се осъществява в една лента поради пътнотранспортно произшествие в района на Цар Калоян"}
{"url": "http://www.focus-news.net/news/2018/03/22/2502398/dobrich-na-mnogo-mesta-v-oblastta-patnite-nastilki-sa-mokri-hlazgavi-i-zaledeni.html", "text": "На много места в областта пътните настилки са мокри, хлъзгави и заледени, предаде кореспондентът на Радио „Фокус” – Варна. Продължава изпълнението на дейности в Добрич на обект \"Интегриран проект за подобряване на водния цикъл на град Добрич“ по улиците “Крайовски договор“, “Велико Търново“ – от жилищните  блокове до ул.“Калиакра“ и по ул. “П.Р.Славейков“ по ЛОТ2. По ЛОТ3 поради лошите климатични условия до 25 март на обекта няма да се извършват строително-монтажни работи. В Добрич времето е облачно, тихо е, без валежи, температурата е около минус 2 градуса. \r\nЖулиета НИКОЛОВА", "date": "2018.03.22", "title": "Добрич: На много места в областта пътните настилки са мокри, хлъзгави и заледени"}
{"url": "http://www.focus-news.net/news/2018/03/22/2502401/blagoevgrad-ogranicheno-e-dvizhenieto-na-tovarni-avtomobili-nad-12-tona-prez-prohod-predel-poradi-obilen-snegovalezh-i-snegopochistvane.html", "text": "Ограничено е движението на товарни автомобили над 12 тона през проход Предел поради обилен снеговалеж и снегопочистване. Сняг вали навсякъде в област Благоевград. Пътните настилки са предимно мокри, заледени и обработени. Това съобщи за Радио „Фокус“ – Пирин дежурният служител в Областно пътно управление – Благоевград. През нощта няма регистрирани тежки пътни инциденти и свлачища. Повишена опасност от падащи камъни има в Кресненското дефиле и второкласен път – 19 Симитли – Гоце Делчев.\r\nСпокоен е трафикът в централна градска част на Благоевград, по-интензивно е движението на вход-изход от града при квартал „Струмско“. В сутрешните часове на деня без проблеми се извършва трафикът на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание за делничен ден.\r\nЛора КАЛЧЕВА", "date": "2018.03.22", "title": "Благоевград: Ограничено е движението на товарни автомобили над 12 тона през проход Предел поради обилен снеговалеж и снегопочистване"}
{"url": "http://www.focus-news.net/news/2018/03/22/2502402/denyat-22-mart-v-balgarskata-istoriya.html", "text": "На този ден през 1900 г. Централният управителен комитет на Българския земеделски съюз издава Манифест за борба против десятъка. На 5 март е проведен земеделски митинг във Варна срещу натуралния десятък, който прераства във въоръжен бунт. \r\nНа днешния ден през 1913 г. в хода на Балканската война българското правителство прави постъпки чрез Русия за спиране на военните действия с Турция. Рожден ден има българският политик и бивш премиер на страната Жан Виденов.\r\n2016 г.\r\nПрезидентът Росен Плевнелиев връчва Орден „Св. св. Кирил и Методий” I степен на Робърт Гипсън „за големия му принос за развитието на връзките в областта на културата, изкуството, образованието и науката между Република България и Съединените американски щати“\r\n2010 г.\r\nПрезидентът на Република България присъжда Орден „Стара планина“ първа степен на Божидар Божинов.\r\n2010 г.\r\nПрезидентът на Република България присъжда Орден „Стара планина“ първа степен на проф. Марин Маринов.\r\n2009 г.\r\nСъздадена е политическата партия Либертас България.\r\n2009 г.\r\nУчредена е партията на българските емигранти Другата България.\r\n2007 г.\r\nПрезидентът на Република България присъжда Орден „Св. св. Кирил и Методий“ първа степен на Миряна Башева.\r\n2004 г.\r\nПрезидентът на Република България присъжда Орден „Стара планина“ първа степен на Дончо Цончев.\r\n2002 г.\r\nКНСБ организира национален протест срещу социалната политика на правителството.\r\nКонфедерацията на независимите синдикати в България е основана на 17-18 февруари 1990 г., когато се провежда Учредителният й конгрес. Конгресът приема устав и платформа за работа. В своя устав КНСБ се определя като “доброволно обединение на самостоятелни и равноправни федерации, отраслови, браншови и териториални синдикати, професионални, професионално-творчески и други организации със синдикална насоченост”. Конфедерацията си поставя за цел, в цивилизован диалог и чрез натиск, при необходимост, да отстоява ценностите на синдикализма и да налага европейски модел на индустриални отношения. От 1995 г. КНСБ е член на Международната конфедерация на свободните профсъюзи /МКСП/ и на Европейската конфедерация на профсъюзите /ЕКП/.\r\nПриключва официалното посещение на премиера Симеон Сакскобургготски в Австрия, където открива Българо-австрийски бизнес клуб, среща се с канцлера Волфганг Шусел и изнася лекция.\r\n1979 г.\r\nКарикатуристът Тодор Цонев е освободен от затвора и е поставен в творческа изолация.\r\nНа 16 март същата година художникът, автор на многобройни карикатури на Тодор Живков и приближените му е арестуван, а органите на сигурността правят обиск в дома му и изземват карикатурите му.\r\n1968 г.\r\nТодор Живков и Сюлейман Демирел подписват Спогодба за изселване, която е втора след 1925 г. Тя се отнася само до близките на изселилите се до 1952 г. Спогодбата влиза в сила през март 1969 г., защото едва тогава турската страна я ратифицира. Молби за изселване подават 81 299 души. До края на септември 1977 г. страната напускат 52 392 души. На следващата година по взаимно споразумение действието на спогодбата е прекратено.\r\n1945 г.\r\nВ хода на Втората световна война български, югославски и съветски войски ликвидират германския пробив в полосата на 3-а югославска армия при с. Валпово.\r\nВ Кайро, Египет е създадена Лига на арабските страни. Тя обединява 21 държави: Алжир, Бахрейн, Джибути, Египет, Йордания, Ирак, Йемен, Катар, Кувейт, Ливан, Либия, Мавритания, Мароко, Обединените арабски емирства, Оман, Саудитска Арабия, Сирия, Сомалия, Судан, Тунис и Организацията за освобождение на Палестина (1985 г.). Уставът на лигата предвижда укрепване на отношенията между държавите членки, координация на политическата дейност за защита на интересите им, независимост и суверенитет. Предвижда се също тясно сътрудничество в областта на икономиката, финансите, културата и др. Лигата забранява използването на сила за регулиране на споровете, изисква уважение на съществуващите в страните режими на управление. Висш орган на Лигата е Съветът, съставен от представители на държавите членки. Той се свиква два пъти в годината. Решенията му са задължителни единствено за държавите, които са ги гласували. Работните органи се наричат Постоянни комитети по политическите, икономическите, социалните, военните и други въпроси. Изпълнителен орган е Генералния секретариат, начело с генерален секретар, избиран за срок от 5 години.\r\n1942 г.\r\nПровежда се 6-часова среща между цар Борис III и Хитлер. Фюрерът настоява България да поеме допълнителни ангажименти в Сърбия.\r\n1939 г.\r\nВ хода на Втората световна война Германия окупира град Мемел (днес град Клайпеда, Литва. Основан от тевтонците през 1252 г. под името Мемел).\r\nРоден е Атанас Киряков Атанасов - български режисьор, утвърдил се в документалното и детското игрално кино. Най-известните му филми са \"Концерт за флейта и момиче\" (1979 г.) и двусерийният документален епос \"Лагерите\" (1990г.).\r\n1932 г.\r\nБЗНС-Оранжев се обединява със земеделците на Стоян Златев в Български земеделски народен съюз \"Г. Марков\". Съюзът обединява десните сили в земеделското движение. Известен е още под името \"Сердика\". БЗНС-“Г.Марков” се обявява за правна сигурност, за общ културен и стопански подем и самостоятелно земеделско управление. През ноември 1933 г. съюзът се разпада, а през февруари 1934 г. се обединява временно с \"Врабча 1\" на Ст. Стефанов. След извършването на държавния преврат на 19 май 1934 г. организационният живот на съюза замира. По-голяма част от неговите членове се включват в земеделската група \"Орач\", която подкрепя монархическия режим.\r\nРоден е Иван Веселинов - български художник и режисьор. Той завършва Художествена академия. Започва с публикуване на карикатури във в.\"Стършел\". Сътрудничи на Г. Симеонов при първите си изяви в анимационното кино - \"Чиракът магьосник\" (1966 г.) и \"Ромул и Рем\" (1968 г.). Дебютира като самостоятелен постановчик с \"Въжеиграч\" (1969 г.). Негови филми са още: \"Дяволът в църквата\" (1969 г.), \"Наследници\" (1970 г.), \"Малка дневна музика\" (1971 г.), \"Страх\" (1973 г.), \"Ръкоделие\" (1975 г.), \"Ръчичка-ръкавичка\" (1977 г.), \"Ла-ла-ла\" (1978 г.), \"Патенцето и елхичката\" (1978 г.), \"Пътникът\" (1979 г.), \"Капричио\" (1980 г.), \"Вундеркинд\" (1981 г.), \"Фарс\" (1981 г.), \"Вариации по Лафонтен\" (1983 г.), \"Фокус\" (1984 г.), \"Прогнози\" (1990 г.), \"Кучешка история\" (1993 г.). През 1995 г. Веселинов е назначен за изпълнителен директор на САФ-София.\r\n1919 г.\r\nВестник \"Воля\" е спрян от печат. Той е орган на Народнолибералната партия и се издава от учебното бюро при Военното министерство. Във “Воля”се поместват официални наредби и други материали на министерството. Излиза в София с редактори Ил. Димитров, Ив. Фичев, Хр. Хесапчиев и др.\r\n1913 г.\r\nВ хода на Балканската война българското правителство прави постъпки чрез Русия за спиране на военните действия с Турция.\r\nПрез януари 1913 г. в Цариград се извършва държавен преврат и дошлите на власт прогермански управляващи преустановяват преговорите в английската столица и нареждат на османската армия да предприеме незабавни атаки срещу българските войски при Чаталджа, Шаркьой и Булаир. Тези атаки обаче не довеждат до положителен резултат. Напротив, последват нови военни успехи на балканските съюзнички. Един от най-големите измежду тях е превземането на Одринската крепост от българските войски. След ожесточена нощна атака на 13 март българската армия, подсилена от две сръбски дивизии, овладява крепостта. Шукри паша се предава с целия свой щаб. Пленени са около 80 000 турски войници и 524 оръдия. В ръцете на балканските съюзнички падат и крепостите Янина и Шкодра.\r\nПри това положение османското правителство се принуждава отново да поиска примирие. Със съдействието на Великите сили неговото предложение се приема с уговорката, че то ще удовлетвори проявените по-рано към империята искания за земите, намиращи се на запад от линията Мидия-Енос. Преговорите започват отново в Лондон и приключват на 17 май 1913 г. с подписването на мирен договор. С този акт се слага официално край на войната (Лондонски мирен договор – 1913 г.).\r\n1900 г.\r\nЦентралният управителен комитет на Българския земеделски съюз издава Манифест за борба против десятъка. На 5 март е проведен земеделски митинг във Варна срещу натуралния десятък, който прераства във въоръжен бунт.\r\nПрез 1895 г. със закон на мястото на десятъка се въвежда поземлен данък, който се плаща на единица площ в зависимост от качеството на земята. През 1900 г. правителството на Т. Иванчов отменя поземления данък и отново възстановява натуралния десятък. В резултат на бунтовете десятъка окончателно е заменен с поземлен през 1901 г.\r\n1896 г.\r\nВърховния македонски комитет изпраща на ВМОРО за обсъждане проект за реформи в Македония. Проектът се състои от 13 точки за реформи и автономия на Македония. Иска се статут сходен със статута на Източна Румелия. България представя на Турция проекта и Портата го приема на 22 април. Както е при повечето подобни документи и този не се прилага.\r\nНа този ден са родени:\r\n1959 г.\r\nРоден е Жан Виденов – български политик. Завършва английска езикова гимназия в Пловдив, а след това специалност \"Международни икономически отношения\" в МГИМО, Москва – 1985 г. Работи в корпорация \"Биотехника\" - Пловдив и в БССП \"Автоелектроника\" 1985-1986 г. Секретар е на Четвърти районен комитет на ДКМС - Пловдив 1986-1989 г. Секретар е на градския комитет на ДКМС - Пловдив от 1989 г. Член на Висшия съвет на БСП от 1990 г. Член е на БСП от 1983 г. Член е на Изпълнителното бюро на Висшия съвет на БСП 1990-1996 г. Председател е на БСП от декември 1991 г. до декември 1996 г. Депутат е в VII Велико народно събрание (Парламентарна група на БСП). Депутат е в XXXVI и XXXVII Народно събрание (Парламентарна група на Демократичната левица). Министър-председател e на Република България от януари 1995 г. до януари 1997 г. Член е на движение \"Открит форум\" от 1998 г. Ръководител е на фондацията “Европейски социални ценности”. През 1998 г. издава книгата “Отвъд политическия театър”.\r\n1917 г.\r\nРодена е Женя Заимова (псевдоним Кристина Валди) - българска поетеса. Пише на български, английски и италиански език. Участва в оперни постановки, радио и тв програми. Съпруга е на Стоян Заимов. Първоначално емигрира в Италия, по-късно в САЩ. Публикува първите си стихотворения в края на 30-те години в списание \"Звън\" и \"Вестник на жената\". Тя е член на Световното дружество на поетите и почетен член на Кеймбриджката международна академия на поетите. Три пъти е носител на Калифорнийската награда за поезия (1985 г., 1988 г. - златна, 1989 г.- сребърна). В златния фонд на Конгресната библиотека във Вашингтон се пази запис от рецитала на Заимова, изнесен там през октомври 1978 г. Нейни книги са: \"Писма до Корадо Алваро\" (1956 г., на италиански език), \"Светът на Валериано\" (1982 г., на италиански език), \"Песни разпилени\" (1971 г.), \"Щъркели\" (1972 г.), \"Мартеници\" (1978 г.), \"Тракийско злато\" (1981 г.), \"Тъмната звезда\" (1985 г.), \"Прокудената\" (1990 г., на български език), \"Песен недопята\" (1997 г.).\r\n1910 г.\r\nРоден е Любомир Димитров Андрейчин - български учен, езиковед, общественик и публицист. През 1934 г. той завършва славянска филология в СУ \"Св. Климент Охридски\". От 1936 г. е доктор на науките на Ягелонския университет. От 1945 г. той е преподавател в катедрата по български език на Софийския университет, а от 1950 г.- професор. От 1957 г. Андрейчин е директор на Института за български език.\r\nОсновните му трудове са в областта на граматиката и стилистиката на съвременния български език. Има заслуги за разработване системата на времената на българския глагол и проучване езика на много български писатели. От 1951 г. е член -кореспондент на БАН.\r\n1909 г.\r\nРодена е Мита Ганева Стойчева - българска народна певица. Тя е представителка на северняшката школа в народно-песенното творчество. Първата си награда за изпълнение на народна песен печели на събора в Търново през 1939 г. Записва 90 песни във фирмата за грамофонни плочи “Микрофон” (1940-1942 г.). През 1942-1943 г. Стойчева пее в Радио София, а от 1946 г. е редовна сътрудничка на БНР. Има много радиоконцерти с Б. Машалов и Цв. Благоев. През 1954 г. тя създава групата “Наша песен”. В репертоара и влизат хайдушки, любовни, исторически и любовно-битови песни. Част от текстовете на песните и са събрани в сборника “Гукнали сиви гълъби” (1953 г. ). По-известни песни, които тя изпълнява са: “Авлига пее в градина”, “Снощи се върна юзбаши”, “Заправи Богдан калето”, “Диляна мома хубава” и др.\r\nНа този ден умират:\r\n1946 г.\r\nУмира Димитър Николов Найденов - български публицист. През 1917 г. той завършва право в СУ “Св. Климент Охридски”. Работи в редакцията на в.\"Работнически вестник\" като външнополитически редактор. Отлично владее руски, френски, немски, английски и италиански език. Лежи в затвора и след освобождаването си е в редактор на в.\"Лъч\" и в. \"Звезда\" (1923-1924 г.), където печата поредицата \"Писма от Германия\". Автор е на политически фейлетони в сп. \"Звънар\" (1924-1925 г.). От 1926 до 1928 г. Найденов е главен редактор на в.\"Новини\". Многократно е арестуван поради провали в ЦК на Компартията. От 1930 г. той завежда \"Международна информация\" на в.\"Ехо\", известно време е и негов главен редактор. Основател и главен редактор е на в. \"Поглед\", а за периода 1933-1934 г. работи във в. \"Вик\". Сътрудничи на списанията \"Звезда\" и \"Нова литература\" и в.\"Литературен преглед\". След 9 септември 1944 г. сътрудничи на в. \"Работническо дело\" и на в. \"Свобода\". Последните години от живота си прекарва в Своге.\r\n1988 г.\r\nУмира Драган Павлов Ничев - български литературен критик, писател и преводач. Завършва славянска филология в СУ “Св. Климент Охридски” (1963 г.). Работи като учител в Димитровград (1963-1964 г.), в Копривщица (1964-1967 г.), редактор е във в. \"Пулс\" (1968-1972 г.), в отдел \"Критика\" на сп. \"Пламък\" (1972-1988 г.). Дебютира през 1962 г. в сп. \"Пламък\". Автор е на статии, рецензии, очерци за съвременната българска проза, поезия и литературна критика. Превежда от руски език. Съчинения: \"Профили и етюди\" (1977 г.), \"Чудомир. Литературнокритически очерк\" (1980 г.), \"Генчо Стоев. Литературна анкета\" (1983 г.), \"Ефрем Карамфилов. Литературна анкета\" (1985 г.), \"Насрещен сценарий. Фейлетони и миниатюри\" (1988 г.).\r\n1984 г.\r\nУмира Славчо Красински - български поет. След Септемврийския селски бунт 1923 г. семейството му се установява в София. Завежда отдел “Детска литература” в Министерството на народното просвещение (1937-1940 г.), работи като драматург в Пловдивския (1940-1944 г.), Бургаския и Шуменския театри (1951-1952 г.). Първата си стихосбирка “Вистрел” издава през 1929 г. Печата в сп. “Златорог” (стиховете му излизат в стихосбирката “Зелени облаци”, 1938 г.). Автор е на произведения за деца и драми в стихове (“Призори”, “Фиданките цъфтят”, “Чутна Яна”, “Бели нощи” и др.).\r\n1983 г.\r\nУмира Теодосий Тодоров Атанасов - български писател. Той е редактор на първия студентски в.\"Студентска мисъл\" (1924 г.). Заедно с Н. Никитов редактира библиотеките \"Велики българи\" (1935-1945 г.), \"Български царе\" (1937-1945 г.) и \"Художествено историческо четиво\" (1940 г.). Пише разкази на съвременна тема, а произведенията му с исторически сюжет имат очерков характер. Автор е на: \"Малък свят\" (1929 г.), \"Петър Делян\" (1929 г.), \"Бан Янука\" (1934 г.), поредица \"Велики българи\" (1935, 1938 г.), \"Дунавски разкази\" (1938 г.), \"Предисторически човек\" (1940 г.), \"В Асиро-Вавилония\" (1940 г.), \"Евреи\" (1941 г.), \"Даме Груев\" (1942 г.), \"Крали Марко\" (1945 г.), \"Пламък в огнището\" (1947 г.), \"Бачо Киро\" (1955 г.), \"Опълченци\" (1960 г.), \"През Балкана\" (1962 г.).\r\nХаим Херцог е избран за президент на Израел. Той е държавен глава до 1993 г.\r\n1933 г.\r\nУмира Сава Петров Огнянов - български драматичен артист. Той завършва гимназия в Русе, а драматична школа - в Мюнхен и Берлин. През 1904 г. се връща в България и дебютира в ролята на Франц Мор (\"Разбойници\" от Шилер). Играе още: д-р Ранк (\"Нора\"), Иван-Асен (\"Борислав\"), Хамлет и Кралят (\"Хамлет\"), Цезар (\"Цезар и Клеопатра\"), Тоз (\"Тоз, който получава плесници\"), мандарините Ма (\"Тебеширеният кръг\") и др. През 1910-1912 г. Огнянов посещава някои от най-известните театри в света-във Виена, Мюнхен, Париж, Берлин, Москва. През 1920 г. е в Италия, където се снима в главната роля във филма \"Отец Савелий\". Занимава се с преподавателска дейност. Русенският театър носи неговото име.\r\n1902 г.\r\nУмира Георги Николов Консулов - български революционер и просветен деец, участник в национално-освободителното движение. Роден е в Пазарджик през 1840 г. Работи в Цариград и Пловдив. По-късно открива книжарница в родния си град. Близък сътрудник е на Васил Левски. Председател е на местния революционен комитет (1870-1874 г.) и на читалище “Виделина”. След разгрома на Априлското въстание отправя адрес до Цариградската конференция (1876-1877 г.) за решаване на българския въпрос. По време на Руско-турската война (1877-1878 г.) е заточен в Измир. След Освобождението участва в управлението на Източна Румелия. Депутат е в VIII и IХ НС.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.03.22", "title": "Денят 22 март в българската история"}
{"url": "http://www.focus-news.net/news/2018/03/22/2502393/razgrad-tir-e-preprechil-patnoto-platno-2-km-predi-tsar-kaloyan-poradi-patnotransportno-proizshestvie.html", "text": "Получен е сигнал за ТИР, препречил пътното платно 2 км преди Цар Калоян, поради пътнотранспортно произшествие. Това съобщиха от Областните пътни управления. \r\nПроходими при зимни условия са пътищата в Шумен и региона. Слаб сняг вали в Шумен. Републиканската пътна мрежа е почистена и обработена. Настилките са мокри. Няма въведени ограничения. Слаб сняг вали в област Търговище. Пътищата са почистени, опесъчени. 23 машини са на терен. Котленският проход е затворен за автомобили над 12 тона, поради свлачище между селата Лиляк и Александрово е въведено ограничение за автомобили над 5 тона. Слаб сняг вали в Разградско. Няма образувана трайна снежна покривка. Пътищата са мокри. 14 машини са на терен. Няма въведени ограничения за движението. Хлъзгави и мокри са пътищата в област Силистра. Времето е облачно, без валежи. 10 машини извършват опесъчаване на настилките.\r\nИвелина ИВАНОВА", "date": "2018.03.22", "title": "Разград: ТИР е препречил пътното платно 2 км преди Цар Калоян, поради пътнотранспортно произшествие"}
{"url": "http://www.focus-news.net/news/2018/03/22/2502407/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани в Пловдив. Това съобщиха от пресцентъра на ПП ГЕРБ. Общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.03.22", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/03/22/2502404/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 22 март. Това съобщиха от пресцентъра на дружеството.\r\nВъв връзка с почистване и ремонт на филтри на редуктори за налягане на ул. „Бреза“ и ул. „Бистришко шосе“, с. Бистрица, се налага спиране на водоподаването на клиентите на „Софийска вода“: от 10:00 до 18:00 часа по ул. „Просвета“, ул. „Борова гора“, ул. „Еделвайс“, ул. „Щастливеца“, ул. „Шипка“; от 09:00 до 18:00 часа във вилна зона „Бункера“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Просвета“ ъгъла с ул. „Витоша“; ул. „Бистришко шосе“ ъгъла с ул. „Юрушка църква“.\r\nВъв връзка с подмяна на сградно водопроводно отклонение на бул. „Евлоги и Христо Георгиеви“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Евлоги и Христо Георгиеви“от ул. „Георги Сава Раковски“ до ул. „Проф. Никола Михайлов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ ъгъла с ул. „6-ти септември “.\r\nВъв връзка с подмяна на спирателен кран на ул. „Акад. Стоян Аргиров“, вилна зона „Симеоново-Драгалевци“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. \"Монах Спиридон\", ул. \"Поветица\", ул. „Красива гледка\", ул. \"Акад.Стоян Аргиров\" от ул. \"Монарх Спиридон\" до № 23. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поветица“ ъгъла с ул. „Монарх Спиридон“.\r\nВъв връзка с реконструкция на уличен водопровод на ул. „Александър Стамболийски“, с. Казичене, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Христо Ботев“ от ул.“ Цар Борис III“ до ул. „Георги Бенковски“, ул. „Александър Стамболийски“ от ул. „Димитър Ашов“до ул.“Околовръстна“, ул. „Младост“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Александър Стамболийски“.\r\nВъв връзка с ремонт на уличен водопровод в с. Локорско, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Световрачене“ – по ул. „Синчец“ от ул. „Околовръстен път“ до ул. „Железопътна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Синчец“ до жп гарата.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2018.03.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/22/2502408/pernik-survakarski-kostyumi-ot-oblastta-shte-badat-predstaveni-v-operata-yaninite-devet-bratya-na-stsenata-na-sofiyskata-opera-i-balet.html", "text": "Сурвакарски костюми от кв. „Бела вода“, село Кралев дол, село Ярджиловци, Секирна и от други кътчета на Пернишко ще се качат на сцената на Софийската опера и балет. Автентичните облекла и страховитите маски ще бъдат част от операта „Янините девет братя“ от Любомир Пипков, чието премиерно представление ще бъде от 19.00 часа. Това съобщиха от пресцентъра на Община Перник.\r\nИдеята за участието на сурвакарските костюми идва след гостуването на директора на Операта акад. Пламен Карталов по време на обичая и фестивала „Сурва“, тази година. Поканата му е отправена лично от кмета на Община Перник Вяра Церовска, за което той не скрива благодарността си за сърдечното гостоприемство и приятните емоции. \r\n„Операта „Янините девет братя” от Любомир Пипков е истинска народна музикална драма. И една от картините ще вгради сътворяването на древността към съвремието. Това е едно необичайно представление. В него е вкаран целия български народен и естествен дух от миналото към съвремието. Много отдавна изследвам тази традиция и точно тук в този край намирам вдъхновение и едно бъдещо послание в моя спектакъл“, каза акад. Карталов по време на гостуването си в Перник.", "date": "2018.03.22", "title": "Перник: Сурвакарски костюми от областта ще бъдат представени в операта „Янините девет братя“ на сцената на Софийската опера и балет"}
{"url": "http://www.focus-news.net/news/2018/03/22/2502406/dobrich-uchenitsi-ot-ou-yordan-yovkov-v-kavarna-shte-posetyat-narodno-chitalishte-saglasie-1890-po-povod-svetovniya-den-na-vodata.html", "text": "От 14.00 часа в библиотеката при Народно читалище „Съгласие - 1890” – Каварна ще гостуват ученици от I Б и II Б клас при ОУ „Йордан Йовков” с класни ръководители Галя Димитрова и Снежана Йорданова. Това съобщиха от пресцентъра на Община Каварна. Децата са подготвили импровизирано телевизионно предаване, наречено „Водните капчици”, по повод Световния ден на водата, който се отбелязва ежегодно на 22 март. \r\nНа 23 март 2018 г. от 11.00 часа в библиотеката при Народно читалище „Съгласие - 1890” – Каварна ще се отбележи Часът на Земята. Второкласници от СУ „Стефан Караджа” с класен ръководител Албена Алексиева са подготвили кратка презентация по темата. Учениците ще демонстрират знанията си за природата и земята. Библиотечният екип също ще представи пред присъстващите тематична мултимедийна презентация, включваща интересни снимки и илюстрации.", "date": "2018.03.22", "title": "Добрич: Ученици от ОУ „Йордан Йовков” в Каварна ще посетят Народно читалище „Съгласие - 1890” по повод Световния ден на водата"}
{"url": "http://www.focus-news.net/news/2018/03/22/2502403/nimh-oranzhev-kod-za-silen-vyatar-i-snyag-e-obyaven-za-18-oblasti-a-zhalt-za-ostanalata-chast-ot-stranata.html", "text": "Оранжев код за силен вятър и сняг е обявен за 18 области, а жълт за останалата част от страната. Това сочи справка на сайта на Националния институт по метеорология и хидрология (НИМХ) при БАН. Оранжев код за силен вятър и снеговалежи е обявен в 18 области на страната. Кодът е в сила за София-град, София - област, Перник, Кюстендил, Видин, Враца, Монтана, Габрово, Плевен, Ловеч, Велико Търново, Търговище, Русе, Разград, Шумен, Варна, Добрич, Силистра. В тези области се очаква образуване на снежна покривка от 10 до 30 сантиметра. От НИМХ предупреждават за снежни виелици и опасности от образуване на преспи и навявания. \r\nЖълт код за валежи от дъжд, който до вечерта ще премине в сняг и силен вятър е в сила за областите Благоевград, Пазарджик, Пловдив, Смолян, Стара Загора, Хасково, Кърджали, Сливен, Ямбол, Бургас. В областите ще духа умерен североизточен вятър и има опасност от образуване на поледици. Очакваните количества валежи ще са между 15 и 35 литра на кв./м.", "date": "2018.03.22", "title": "НИМХ: Оранжев код за силен вятър и сняг е обявен за 18 области, а жълт за останалата част от страната"}
{"url": "http://www.focus-news.net/news/2018/03/22/2502395/kmetat-na-veliko-tarnovo-daniel-panov-neka-zaedno-vodim-starata-stolitsa-napred-i-ya-prevrashtame-v-oshte-po-dobro-myasto-za-zhiveene.html", "text": "Нека заедно водим Старата столица напред и я превръщаме в още по-добро място за живеене, образование, професионална реализация, бизнес, култура и туризъм. Това заявява кметът на Община Велико Търново Даниел Панов в обръщението си по повод празника на града, съобщиха от пресцентъра на Общината.  \"Днес си спомняме и почитаме делата на всички благодетели на нашия град – хората, за които Велико Търново бе на първо място и бе житейска кауза\", посочва още кметът на Велико Търново.\r\n\"Фокус\" публикува пълния текст на обръщението на Даниел Панов:", "date": "2018.03.22", "title": "Кметът на Велико Търново Даниел Панов: Нека заедно водим Старата столица напред и я превръщаме в още по-добро място за живеене"}
{"url": "http://www.focus-news.net/news/2018/03/22/2502405/ministar-neno-dimov-i-kmetat-na-bansko-georgi-ikonomov-shte-otkriyat-prechistvatelna-stantsiya-za-otpadni-vodi-v-grada.html", "text": "Министърът на околната среда и водите Нено Димов и кметът Георги Икономов ще открият пречиствателна станция за отпадни води в Банско от 10.30 часа. Това съобщиха от пресцентъра на Община Банско. Станцията е реализирана по проект „Втора фаза на проект „Рехабилитация на водоснабдителната и канализационна мрежа на гр. Банско с изграждане на ПСОВ” с номер BG16M1OP002-1.005-0003, финансиран по ОП „Околна среда 2014-2020”. След официалното откриване на обекта се предвижда провеждането на заключителна конференция от 11.30 часа в Посетителския информационен център в Банско.", "date": "2018.03.22", "title": "Министър Нено Димов и кметът на Банско Георги Икономов ще открият пречиствателна станция за отпадни води в града"}
{"url": "http://www.focus-news.net/news/2018/03/22/2502409/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.\r\nНикола ПЕТКОВ", "date": "2018.03.22", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/03/22/2502415/pazardzhik-dvizhenieto-na-prevozni-sredstva-nad-12-tona-s-remarketa-i-poluremarketa-e-ogranicheno-po-pat-iii-842-yundola-belovo.html", "text": "Движението на превозни средства над 12 тона с ремаркета и полуремаркета е ограничено по път III-842 Юндола – Белово. Обходният маршрут е: Белово-Варвара-Велинград-Юндола. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Пазарджик: Движението на превозни средства над 12 тона с ремаркета и полуремаркета е ограничено по път III-842 Юндола – Белово"}
{"url": "http://www.focus-news.net/news/2018/03/22/2502411/api-vremenno-e-ogranicheno-dvizhenieto-na-tovarni-avtomobili-nad-12-tona-po-pat-ii-84-velingrad-yakoruda-poradi-snegopochistvane.html", "text": "Временно е ограничено движението на товарни автомобили над 12 тона по път II-84 Велинград – Якоруда поради снегопочистване. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Временно е ограничено движението на товарни автомобили над 12 тона по път II-84 Велинград – Якоруда поради снегопочистване"}
{"url": "http://www.focus-news.net/news/2018/03/22/2502413/plovdiv-mokar-snyag-vali-v-oblastta-patishtata-sa-mokri-i-hlazgavi.html", "text": "Мокър сняг вали в Пловдивска област, пътищата са мокри и хлъзгави. Това съобщи за Радио „Фокус“ – Пловдив дежурният в Областно пътно управление. Валежите са интензивни, но пътищата са обработени и нормално проходими. Екипи на Областното пътно управление са почиствали пътните настилки през нощта и са в готовност да реагират своевременно при усложняване на метеорологичните условия. Към този час трафикът в областта е изключително интензивен. По-натоварено движение се отчита по пловдивския участък на АМ „Тракия“, също по направленията Пловдив-Карлово, Пловдив-Съединение, Пловдив-Пещера и Пловдив-Асеновград-Смолян. Призовават се водачите да шофират с повишено внимание, съобразена скорост и с подготвени за зимни условия автомобили. Остава завишена опасността от образуването на свлачища по пътищата в планинските райони. Най-рискови са пътните отсечки Кричим-Девин, Югово-Лъки и Бачково-Нареченски бани. Ограничено е движението за МПС над 12 тона през прохода Троян-Кърнаре. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Движението по пътя Шишманци-Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Трафикът на територията на град Пловдив също е изключително интензивен към този час. Интензивният валеж от мокър сняг затруднява придвижването на автомобилите. Натоварен е трафикът по всички основни градски пътни артерии, особено по булевардите „Васил Априлов“, „Пещерско шосе“, „Шести септември“, „Христо Ботев“, „Източен“, „Цар Борис III Обединител“, „Санкт Петербург“ и „България“. Пътните настилки в града са мокри и хлъзгави.\r\nТони МИХАЙЛОВ", "date": "2018.03.22", "title": "Пловдив: Мокър сняг вали в областта, пътищата са мокри и хлъзгави"}
{"url": "http://www.focus-news.net/news/2018/03/22/2502414/pazardzhik-sdruzhenie-za-onkobolni-i-priyateli-initsiira-pregledi-na-mlechna-i-shtitovidna-zhleza.html", "text": "„Сдружение за онкоболни и приятели” - Пазарджик инициира прегледи в деня на първата пролет – 22 март от 13.30 часа в Центъра за социална рехабилитация и интеграция на лица с онкологични заболявания на ул. „Ал. Стамболийски”. Това съобщи за Радио „Фокус“ – Пазарджик Мария Чергарова, председател на УС на „Сдружение за онкоболни и приятели”. „Профилактичните прегледи са на млечна жлеза и щитовидна жлеза с подвижния ехограф и видеопринтер, които бяха дарени на сдружението с помощта на дарители в дарителска кампания, подкрепена от вицепремиера Екатерина Захариева. Такава мащабна кампания за превенция на коварното заболяване не е провеждана до сега в България. Най-напред през тази година направиха своя преглед дамите в община Лесичово. След техния пример ги последваха дамите в с. Пищигово, с. Калугерово, с. Сарая, с. Бъта, гр. Велинград. Благодарим на всички, които ни поканиха да отидем на място и се погрижиха за здравето на хората. Благодарим и на тези, които ни съдействаха за осъществяване на превенцията. Поради завишения процент на новооткрита патология прегледите с подвижния ехограф продължават. Можем да отидем навсякъде, където ни поканят. По този начин се скъсява разстоянието между лекар и пациент. Целта ни е да подсетим всеки, който не е направил своя профилактичен преглед, да не чака утре, а да го направи сега и целогодишно да мисли за здравето си. Минута преглед може да спаси живот“, каза Чергарова.", "date": "2018.03.22", "title": "Пазарджик: „Сдружение за онкоболни и приятели” инициира прегледи на млечна и щитовидна жлеза"}
{"url": "http://www.focus-news.net/news/2018/03/22/2502410/burgas-kmetat-dimitar-nikolov-shte-otkrie-noviya-filial-na-dg-hans-kristiyan-andersen.html", "text": "Кметът Димитър Николов ще открие новия филиал на ДГ \"Ханс Кристиян Андерсен\". Това съобщиха от пресцентъра на Община Бургас. Събитието ще се проведе от 11.00 часа в к-с „Лазур“ срещу бившата дискотека „Пиргос“.", "date": "2018.03.22", "title": "Бургас: Кметът Димитър Николов ще открие новия филиал на ДГ \"Ханс Кристиян Андерсен\""}
{"url": "http://www.focus-news.net/news/2018/03/22/2502412/blagoevgrad-prof-d-r-liliya-ilieva-otkrila-originalniya-rakopis-na-parvata-istoriya-na-balgariya-shte-bade-udostoena-sas-zvanieto-pocheten-profesor-na-yuzu-neofit-rilski.html", "text": "Проф. д-р Лилия Илиева, открила оригиналния ръкопис на първата История на България от Петър Богдан, ще бъде удостоена със званието „Почетен професор“ на ЮЗУ „Неофит Рилски“. Това съобщи за Радио „Фокус“ – Пирин Веска Арабаджиева, специалист „Връзки с обществеността“ към висшето учебно заведение. Церемонията ще се проведе от 11.00 часа в зала 114, Учебен корпус 1.„Фокус“ припомня: През ноември 2017 година проф. д-р Лилия Илиева от Филологическия факултет на Югозападния университет „Неофит Рилски“ направи епохално откритие. Тя  откри оригиналния ръкопис на първата История на България от Петър Богдан. Тази история е с век по-стара от историята на Паисий. Проф. Илиева е направила откритието си, работейки по проект, финансиран от Фонд „Научни изследвания“, заедно с екип преподаватели от  Катедрата по български език към Филологическия факултет на Югозападния университет. По време на провела са пресконференция на 4 декември 2017 година тя каза, че историята на Петър Богдан не променя миналото, а бъдещето. Тя обясни, че между историята на Паисий и тази на Петър Богдан не трябва да има съревнование, а само съпоставка и то само от учени. Трудът на Богдан представя България пред Европа и е предназначена за европейския читател, допълни Илиева.\r\nЛивия НИНОВА", "date": "2018.03.22", "title": "Благоевград: Проф. д-р Лилия Илиева, открила оригиналния ръкопис на първата История на България, ще бъде удостоена със званието „Почетен професор“ на ЮЗУ „Неофит Рилски“"}
{"url": "http://www.focus-news.net/news/2018/03/22/2502416/el-pais-v-katalunskiya-parlament-zapochva-nov-krag-ot-pregovori-za-izlachvane-na-kandidat-za-regionalen-lider.html", "text": "В четвъртък председателят на регионалния парламент в Каталуния Роже Торен ще инициира нов кръг от разговори с лидерите на партиите за излъчване на нов кандидат за председател на Женералитета на североизточния регион, припомня испанският национален ежедневник El Pais. \r\nДо този момент изборът на регионален лидер бе съпътстван от правни препятствия – Карлес Пучдемон, който се установи в Белгия след едностранното обявяване на независимостта на Каталуния, е заплашен от арест при връщането си в страната. Затова за негов наследник бе избран Жорди Санчес, още един привърженик на независимостта. Срещу него обаче е образувано досъдебно производство заради възпрепятстване на полицейска акция срещу организаторите на референдума за независимост от 1 октомври 2017 г. Така три месеца след изборите за регионален парламент в Барселона, постът председател на Женералитета на Каталуния все още остава вакантен. Тереза Герова", "date": "2018.03.22", "title": "El Pais: В каталунския парламент започва нов кръг от преговори за излъчване на кандидат за регионален лидер"}
{"url": "http://www.focus-news.net/news/2018/03/22/2502418/sliven-politseyski-sluzhiteli-shte-spirat-dostapa-kam-rayona-na-dolna-liftena-stantsiya.html", "text": "Полицейски служители ще спират достъпа на граждани с МПС и ППС към района на долна лифтена станция в град Сливен, съобщиха от ОДМВР – Сливен. През последните години се забелязва трайна тенденция, при която ежегодно, от представители на ромските общества в Сливен се празнува „Първа пролет” в района пред и около „Долна лифтена станция” в местността „Карандила”, в природен парк „Сините камъни”- гр. Сливен.\r\nВъв връзка с това, в РУ-Сливен е изготвен план за провеждане на охранителни мероприятия и осигуряване на обществения ред в района на долна лифтена станция, които са планирани от ранните часове днес до окончателното изтегляне на гражданите към гр. Сливен.\r\nАнализът за проведените мероприятия от предходни години показва, че на този ден, на посоченото място, са се събрали над пет хиляди души, които са пристигнали с личен транспорт или транспорт, осигурен от собственици на микробуси от кварталите „Надежда”, „Комлука” и други райони на града.\r\nПристигащите са се разполагали в района на природния парк по групи и семейно, като до всяка група е имало запалено барбекю, скара или огън. След запълване на пространството около района на лифтената станцията, пристигащите са се разполагали в посока местността „Тютюнлюка”.\r\nВъв връзка с констатираните груби нарушения от страна на празнуващите групи началника на РУ-Сливен е сигнализирал общинска администрация Сливен, проведени са разговори с РДГ и РСПБЗН. Благодарение на съвместните действия между посочените институции през 2016 и 2017 г., желаните резултати и цели бяха постигнати и нарушения не бяха допуснати.\r\nВ опазването на обществения ред ще бъдат ангажирани 37 полицейски служители, 10 патрулни автомобила,като и един автомобил и инспектори на РСПБЗН-Сливен.\r\nПолицейски служители ще спират достъпа на граждани с МПС и ППС към района на долна лифтена станция. Ще предупреждават пристигащите граждани за забраната за палене на огън, барбекюта и грилове в района, за забраната за употребата на алкохол на обществени места и за изхвърляне на отпадъците на определените за целта места. Ще следят за недопускане стоварването и внасянето в района на природния парк на скари, барбекюта, грилове, газови и други горелки, газови бутилки с втечнен газ и други горими и запалими течности и материали и средства за палене на огън. Засилен контрол ще има в района на Меча и Слънчева поляна, Халката, долна и горна лифтена станция. Работата на полицейските служители в този ден е да осъществяват превантивна и административна дейност по спазване на разпоредбите на законовите и подзаконовите нормативни актове, отнасящи се за опазване на обществения ред в района, правилата за пожарна безопасност, търговската дейност и правилата за движение от водачите на МПС.", "date": "2018.03.22", "title": "Сливен: Полицейски служители ще спират достъпа към района на долна лифтена станция"}
{"url": "http://www.focus-news.net/news/2018/03/22/2502417/vratsa-v-prirodozashtiten-tsentar-natura-shte-se-provedat-dva-otkriti-uroka-vav-vrazka-s-otbelyazvaneto-na-svetovniya-den-na-vodata.html", "text": "В Природозащитен център „Натура“ ще се проведат два открити урока във връзка с отбелязването на Световния ден на водата на 22 март, съобщиха от дирекцията на природен парк „Врачански Балкан“. Откритите уроци ще бъдат на тема „Отговорът е в природата“ с ученици от СУ „Васил Кънчов“ и СУ „Христо Ботев“ - Враца.\r\nЕксперти от дирекция на природен парк „Врачански Балкан“ ще запознаят учениците с основните източници на замърсяване на водите на територията на парка и възможностите за прилагане на природосъобразни решения. Представители от Регионална лаборатория - Враца към Изпълнителна агенция по околната среда ще демонстрират взимане на водна проба от водите на р. Лева и отчитане на основните показатели за замърсяване. Учениците от двете училища ще представят свои презентации за опазването на водата.\r\nТази година инициативата се организира от дирекция на природен парк „Врачански Балкан“, природозащитен център „Натура“ и Регионална лаборатория - Враца към ИАОС.\r\nСветовният ден на водата – 22 март се провежда всяка година, за да се фокусира вниманието върху важността на този незаменим природен ресурс. Тази година кампанията е наречена „Отговорът е в природата“ и е насочена към повишаване на информираността относно природосъобразните решения. Ключовото послание, е че тези решения (възстановяване на горите чрез залесяване, на връзката между реките и заливаемите площи, на влажните зони) са устойчиви и ефективни начини за възобновяване на баланса във водния цикъл, за смекчаване на последиците от климатичните промени и оттам – за подобряване на човешкото здраве и качеството на живот като цяло.", "date": "2018.03.22", "title": "Враца: В Природозащитен център „Натура“ ще се проведат два открити урока във връзка с отбелязването на Световния ден на водата"}
{"url": "http://www.focus-news.net/news/2018/03/22/2502420/denyat-22-mart-v-svetovnata-istoriya.html", "text": "На този ден папа Климент V свиква събор във Виена, на който разпуска Ордена на Тамплиерите, на този ден през 1312 г. Папата прави това под натиска на френския крал Филип IV Красивия. Кралят одържавява в подвластните му земи повечето от собствеността на ордена. Собствеността на ордена из Европа преминава към други църковни ордени. Орденът се ползва от специалното покровителството на папа Бонифаций VIII, предшественикът на Климент V. \r\nВ Англия излиза първият албум на “Бийтълс” - “Please, Please Me”.\r\nПрез 1965 г. САЩ обявяват, че са използвали газово оръжие във Виетнам. Виетнамската война се води от 1957 г. до 1975 г. между САЩ и Южен Виетнам (Република Виетнам) от една страна и Северен Виетнам (Демократична Република Виетнам) и Народния фронт за освобождение на Виетнам (Виет Конг) от друга. Рожден ден има музикантът Горан Брегович.\r\n2016 г.\r\nАтентати в Брюксел, десетки убити и ранени Три взрива избухнаха на летище \"Завентем\" и на метростанция \"Маалбек\" в Брюксел. Общият брой на жертвите е 34, а ранените са над 230. ИДИЛ пое отговорност.\r\n2015 г.\r\nОсемдесет екстремисти са убити и около 100 ранени в Пакистан при операция на армията край границата с Афганистан.\r\n2014 г.\r\nНа Малдивите се провеждат парламентарни избори.\r\n2013 г.\r\nПрезидентът на Италия Джорджо Наполитано връчва мандат за съставяне на правителство на Пиер Берсани.\r\n2013 г.\r\nМинистър-председателят на Ливан Наджиб Микати подава оставка.\r\n2012 г.\r\nИрландия официално навлиза в икономическа рецесия.\r\n2012 г.\r\nРегистрирано е земетресение с епицентърът на труса до гр. Горока в Папуа Нова Гвинея на дълбочина 106 км с магнитуд 6.7 по Рихтер.\r\n2012 г.\r\nРумънският външен министър Кристиан Дяконеску заявява, че между България и Румъния има 17 квадратни километра спорна зона в акваторията на Черно море в което неотдавна бяха открити находища на нефт и газ.\r\n2012 г.\r\n23-годишният французин от Тулуза от алжирски произход Мохамед Мера, заподозрян в отнемането на 7 човешки живота, е застрелян в главата от полицията.\r\n2011 г.\r\nНивото на радиацията на 20 km от АЕЦ Фукушима I превишава нормата 1600 пъти. Концентрацията на йод-121 в океанската вода на 100 km от атомната електростанция превишава нормата 126 пъти, а на цезий-234 - 24.8 пъти.\r\n2004 г.\r\nШейх Ахмед Ясин, духовният лидер на палестинската сунитска военна групировка Хамас и неговите седем охранители са убити от израелските въздушни сили.\r\n2001 г.\r\nУмира Уилям Хана - американски режисьор, пионер в анимацията. Заедно с партньора си Джоузеф Барбъра създава анимационните герои Фред Флинстоун, Том и Джери и др.\r\nСериалът “Том и Джери”, му донася седем “Оскара” и девет награди “Еми”.\r\n2000 г.\r\nВ италианския парламент е създадена Асоциация на парламентаристи приятели на България с около 40 депутати.\r\n1995 г.\r\nВ Казахстан успешно се приземява космическият кораб \"Съюз ТМ-20\". Командири са Александър Викторенко, Валерием Поляков и Елена Кондакова. Поляков поставя нов рекорд за най-продължителен престой в космоса - 437 денонощия, а Кондакова поставя рекорд за жени - 169 денонощия.\r\n1983 г.\r\nХаим Херцог е избран за президент на Израел. Той е държавен глава до 1993 г.\r\n1972 г.\r\nВеликобритания въвежда пряко управление в Северна Ирландия, разпускайки парламента в Белфаст.\r\nСеверна Ирландия е една от четирите съставни части на Обединеното кралство. Състои се от шест графства и е единствената част от Обединеното кралство със сухоземна граница с друга страна (Република Ирландия). Северна Ирландия заема 14,139 km², една шеста от целия остров, и има население от 1,685,000 (данни от април 2001 г.), или между една трета и една четвърт от това на цяла Ирландия. Столицата е Белфаст (276,459 жители), а други големи градове са Дери (или Лондондери), Нюри, Арма и Лисбърн.\r\n1965 г.\r\nСАЩ обявяват, че са използвали газово оръжие във Виетнам. Виетнамската война се води от 1957 г. до 1975 г. между САЩ и Южен Виетнам (Република Виетнам) от една страна и Северен Виетнам (Демократична Република Виетнам) и Народния фронт за освобождение на Виетнам (Виет Конг) от друга.\r\n1963 г.\r\nВ Англия излиза първият албум на “Бийтълс” – “Please, Please Me”.\r\nГрупата е основана в Ливърпул, Англия, в началото на 60-те години в състав: Джон Ленън - вокал, китара, устна хармоника, клавишни, Пол Маккартни - вокал, китара, клавишни, Джордж Харисън - китара, вокал, ситар, Ринго Стар - ударни, вокал, Стю Сътклиф - бас (до 1961 г.), Пит Бест - ударни (до 1962 г.). Още през 1955 г. Джон Ленън създава скифл-групата \"Куоримен\", към която се присъединява Пол Маккартни, а през 1958 г. и Джордж Харисън. Сменят названията на групата на \"Johny and the Moondogs\", \"Long John and the Silver Beatles\". Свирят в ливърпулските клубове \"Казба\" и \"Кавърн\", правят турне в Шотландия. През август 1960 г., вече под името \"Бийтълс\", заминават да свирят в Хамбург, Германия. Следващата година осъществяват и първите си записи в Германия, самостоятелно и като съпровод на Тони Шеридън. След завръщането си в Англия започват работа с Брайън Ъпстейн - мениджър на групата до 1967 г. През 1962 г. Бест е заменен с Ринго Стар. \"Бийтълс\" започват издаване на плочи с \"Парлофон\", създаване на песни, които неизменно оглавяват британските хит-паради. Периодът от 1963 г. до 1966 г. е известен като \"бийтълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". След разпадането всеки поема по собствен творчески път. Жанрово музиката на \"Бийтълс\" търпи развитие: от скифл и рокендрол-подражанията, през бийт-музиката до по-твърдия рок и баладата, с влияния на места на английския фолклор. Групата осъществява и няколко филма. Албуми в Англия до 1970 г. са: “Please, Please Me”(1963 г.), \"White the Beatles\" (1963 г.), \"А Hard Day’s Night “ (1964 г.), \"Beatles for Sale\" (1964 г.), \"Help\" (1965 г.), \"Rubber Soul\" (1965 г.), \"Revolver\" (1966 г.), \"A Collection of Beatles’ Oldies\" (1966 г.), \"Sgt. Pepper’s Lonely Hearts Club Band\" (1967 г.), \"The Beatles\" (1968 г., известен като \"Белият албум\"), \"Yellow Submarine\" (1968 г.), \"Abbey Road\" (1969 г.), \"Let it Be\" (1970 г.). Други албуми: \"Live At The BBC\" (1994 г.), \"Anthology I” (1995 г.), \"Anthology II\" (1996 г.), \"Anthology III\" (1996 г.), \"CD Singles Collection\" (1999 г.); \"1962 Live At The Star Club in Hamburg\" (2000 г.), \"The Beatles 1” (2001 г.).\r\n1957 г.\r\nАмериканската лекарска асоциация публикува изявление, в което се твърди, че цигареният дим предизвиква рак.\r\n1946 г.\r\nУмира Димитър Николов Найденов - български публицист. През 1917 г. той завършва право в СУ “Св. Климент Охридски”. Работи в редакцията на в.\"Работнически вестник\" като външнополитически редактор. Отлично владее руски, френски, немски, английски и италиански език. Лежи в затвора и след освобождаването си е в редактор на в.\"Лъч\" и в. \"Звезда\" (1923-1924 г.), където печата поредицата \"Писма от Германия\". Автор е на политически фейлетони в сп. \"Звънар\" (1924-1925 г.). От 1926 до 1928 г. Найденов е главен редактор на в.\"Новини\". Многократно е арестуван поради провали в ЦК на Компартията. От 1930 г. той завежда \"Международна информация\" на в.\"Ехо\", известно време е и негов главен редактор. Основател и главен редактор е на в. \"Поглед\", а за периода 1933-1934 г. работи във в. \"Вик\". Сътрудничи на списанията \"Звезда\" и \"Нова литература\" и в.\"Литературен преглед\". След 9 септември 1944 г. сътрудничи на в. \"Работническо дело\" и на в. \"Свобода\". Последните години от живота си прекарва в Своге.\r\n1945 г.\r\nВ хода на Втората световна война български, югославски и съветски войски ликвидират германския пробив в полосата на 3-а югославска армия при с. Валпово.\r\nВ Кайро, Египет е създадена Лига на арабските страни. Тя обединява 21 държави: Алжир, Бахрейн, Джибути, Египет, Йордания, Ирак, Йемен, Катар, Кувейт, Ливан, Либия, Мавритания, Мароко, Обединените арабски емирства, Оман, Саудитска Арабия, Сирия, Сомалия, Судан, Тунис и Организацията за освобождение на Палестина (1985 г.). Уставът на лигата предвижда укрепване на отношенията между държавите членки, координация на политическата дейност за защита на интересите им, независимост и суверенитет. Предвижда се също тясно сътрудничество в областта на икономиката, финансите, културата и др. Лигата забранява използването на сила за регулиране на споровете, изисква уважение на съществуващите в страните режими на управление. Висш орган на Лигата е Съветът, съставен от представители на държавите членки. Той се свиква два пъти в годината. Решенията му са задължителни единствено за държавите, които са ги гласували. Работните органи се наричат Постоянни комитети по политическите, икономическите, социалните, военните и други въпроси. Изпълнителен орган е Генералния секретариат, начело с генерален секретар, избиран за срок от 5 години.\r\n1939 г.\r\nВ хода на Втората световна война Германия окупира град Мемел (днес град Клайпеда, Литва. Основан от тевтонците през 1252 г. под името Мемел).\r\nРоден е Атанас Киряков Атанасов - български режисьор, утвърдил се в документалното и детското игрално кино. Най-известните му филми са \"Концерт за флейта и момиче\" (1979 г.) и двусерийният документален епос \"Лагерите\" (1990г.).\r\n1916 г.\r\nДжон Толкин сключва брак с Едит Брат.\r\nПисателят Джон Роналд Руел Толкин е роден на 3 януари 1892 г. Завършва Оксфордския университет и влиза в британската армия. През 1917 г. е ранен в битката за р. Сома, и е настанен за лечение в Италия, където пише първата си история “Хобит, или Дотам и обратно” (публ. 1936 г.). Автор е на фантастичната епопея “Властелинът на пръстените” (1954 г.) с авторски илюстрации, на “Силмарилион” (публ. след смъртта му), включва всички допълнения и приложения, останали извън трилогията (“Задругата на пръстена”, “Двете кули” и “Завръщането на краля”). Световната слава на Дж. Толкин формира литературно-общественото течение “толкинисти”. Началото му поставя първата дисертация върху трудовете на Толкин, защитена в Илинойския университет (1960 г.), следват още 6 англоезични изследвания (60-те години), 29 (70-те години), над 100 (80-те и 90-те години).\r\n1882 г.\r\nКонгресът на САЩ забранява многоженството.\r\n1873 г.\r\nВ Пуерто Рико е забранено робството.\r\n1859 г.\r\nВ Мелбърн (Австралия) е основана първата в света партия на работническата класа - Политическа трудова лига на Виктория.\r\n1841 г.\r\nВ САЩ е патентовано производството на скорбяла. Тя е продукт на фотосинтезата, образува се в зелените растения от въглероден двуокис и вода (асимилация). Нишестето е основна въглехидратна храна за човека и животните. При изгаряне 1 г нишесте дава 4 ккал. Технически се получава от царевица, картофи, пшеница или ориз. Чистото нишесте се продава като бял прах или на късчета с различна форма. Неизолирано нишесте в големи количества се използва под формата на житни зърна, брашно, хляб, фураж и други за получаване на спирт, бира и други алкохолни напитки.\r\n1630 г.\r\nГрупа пуритани се отправя от Англия към Америка, където те основават град Бостън. Днес град Бостън се намира в североизточната част на САЩ, столица и най-голям град на щата Масачузетс. Той е важно пристанище на Атлантическия океан и неофициален център на областта Нова Англия. Населението на града е около 589 000 души (2000 г.), а на градската агломерация около 5 700 000 души.\r\n1316 г.\r\n“Съвета на осемте мъдреци, поставени за надзор на корабоплаването и Черно море” в Генуа, взема решение с което на генуезките търговци се налагат строги забрани на дейността им с България и с българите. Нито един генуезец лично или с плавателен съд не може да посещава пристанището Созопол. Забранява се и издаването на каквито и да било документи за корабоплаване или търговия в българските селища. Българите могат “безнаказано да бъдат наказвани, оскърбявани, затруднявани и ощетявани в личности и вещи” от страна на поданиците на Генуа. Според документа тази търговска война е предизвикана от трудностите и ощетяванията създавани от българския владетел на генуезки търговци от колонията им в Кафа.\r\n1312 г.\r\nПапа Климент V свиква събор във Виен, на който разпуска Ордена на Тамплиерите. Той прави това под натиска на френския крал Филип IV Красивия. Кралят удържавява в подвластните му земи повечето от собствеността на ордена. Собствеността на ордена из Европа преминава към други църковни ордени.\r\nОрденът се ползва от специалното покровителството на папа Бонифаций VIII, предшественикът на Климент V. Кралят и папата са в конфликт, заради данъците, наложени на френското духовенство. Стига се до заплаха за отлъчване на Филип IV Красивия от Църквата. Подкрепен от Генералните щати той отхвърля папските претенции за господство на духовната власт над светската, като чрез свои агенти държи Бонифаций VIII в изолация в градчето Анани в Италия\r\nСлед смъртта на Бонифаций под натиска на Франция за папа е избран архиепископът на Бордо - французинът Климент V. Той пренася папската резиденция в Авиньон. Макар че градът е извън кралския домен, преместването подчинява папската институция на френските крале.\r\nНа тази дата са родени:\r\n1950 г.\r\nРоден е Горан Брегович - босненски композитор и музикант. Започва музикалната си кариера през 1966 г. като басист в групата \"Bestije\". През следващите 3 години е член на групата \"Kodeks\", а през 1971 г. се присъединява към ъндърграунд триото \"Mica, Goran and Zoran\", 3 години по-късно създава групата \"Bijelo Dugme\" . След разпадането на \"Bijelo Dugme\" (1988 г.) работи самостоятелно върху създаването на филмова музика. През 1978 г. пише музика към филма на Мика Милошевич \"Nije Nego\". Заедно с режисьора Е. Костурица създава музиката към филмите: \"Циганско време\" (1989 г.), \"Аризонска мечта\" (1993 г.), \"Ъндърграунд\" (1995 г.) и \"Черна котка, бял котарак\" (1998 г.). Дискография: \"Temps des Gitans\" (1990 г.), \"Queen Margot\" (1995 г.), \"Silence of the Balkans\" (1998 г.), \"Ederlezi\" (1998 г.), \"Arizona Dream\" (1999 г.), \"Songbook\" (2000 г.), \"Bijelo Dugme\", vol. 2 (2000 г.), \"Underground\" (2000 г.), \"World of Gypsies\" (2001 г.), \"Tales&Songs From Weddings&Funerals\" (2002 г.).\r\n1923 г.\r\nРоден е Марсел Марсо - френски актьор-мим. Ученик е на режисьора Ш. Дюлен и актьора Е. Декро. През 1947 г. организира и ръководи (до 1960 г.) трупата “Съдружие на мимовете” в Париж. Централен персонаж на мимическия му театър е лирическият образ Бип.\r\n1921 г.\r\nРоден е Нино Манфреди - италиански актьор и режисьор. Той завършва юридическия факултет и Академията за драматични изкуства. Работи в “Пиколо ди Милано”. Изявява се в комедийни скечове в радиото, телевизията и естрадата. В киното е от 1949 г. - “Манастирът “Санта Клара”, “Върни се в Неапол”. През 50-те години Манфреди се утвърждава като един от най-големите комедийни актьори на Италия. Майстор е на трагикомичните интерпретации. Сред най-успешните му роли са участията му в “Палачът” (1963 г.), “Операция “Свети януари” (1966 г.), “Познавах я добре” (1967 г.), “Глава на семейството” (1967 г.), “Приключенията на Пинокио” (1971 г.), “Рим на аристократите” (1971 г.), “Ще го наречем Андрея” (1972 г.), “Розалино войник” (1972 г.), “Джеролимоно” (1973 г.), “Хляб и шоколад” (1974 г.), “Обичахме се толкова много” (1975 г.), “Груби, мръсни и зли” (1976 г.), “В името на краля - папа” (1978 г.), “Пачка банкноти” (1979 г.), “Играчката” (1979 г.), “Кафе еспресо” (1980 г.), “Кабаретната певица” (1986 г.), “Пилат Понтийски” (1988 г.), “Алберто експрес” (1990 г.), “Мима” (1991 г.), “Летящият холандец” (1994 г.), “Лунна сянка” (1995 г.), “Благодаря за всичко” (1998 г.), “Милано-Рим” (2001 г.).\r\n1857 г.\r\nРоден е Пол Думер - френски политик. От 1896 до 1902 г. е генерал-губернатор на Индокитай, а от 1931-1932 г. - президент на Франция. Убит е от руския емигрант Гургулов при откриването на една писателска изложба. По време на Първата световна война и четиримата му сина загиват на бойното поле.\r\nНа тази дата умират: \r\n1961 г.\r\nУмира Николай Осипович Масалитинов - театрален деец, артист, режисьор от руски произход. Брат е на руската актриса В. О. Масалитинова. През 1907 г. той завършва школата при Малий театър при А. Федотов. От 1907 до 1919 г. е артист в Московския художествен академичен театър. Играе в “От ума си тегли”, “Месец на село”, “Вишнева градина”, “Три сестри”, “На дъното” и др. През 1924 г. посещава България и приема поканата да работи в Народния театър, в който е главен режисьор (1925-1944 г.) и режисьор от (1944- 1961 г.). Поставя “Тартюф”, “От ума си тегли”, “Ревизор”, “Без зестра”, “Живият труп”, “Врагове”, “На дъното”, “Платон Кречет”, “Майстори”, “Албена”, “Боряна”, “Милионерът”, “Вражалец”, “Златната мина”, “Подвигът”, “Царска милост”, “Калин Орела” и др. Играе в “Тартюф”, “От ума си тегли”, “Пред залез слънце”. През 1925 г. открива драматична школа към Народния театър. Преподавател, а от 1949 г. професор по актьорско майсторство в Държавното висше музикално училище. Играе ролята на княз Горчаков във филма “Героите на Шипка” (1955 г.).\r\n1866 г.\r\nУмира Кристофър Якоб Бострьом - шведски философ идеалист. Под влияние на Кант и Хегел той разработва система за \"персонален\" идеализъм, изходен пункт в която е самосъзнанието. Според него философията е наука за личността (\"Афоризми за душата и възприятията\", 1939 г.). Светът на феномените, дадени в опита, се противопоставя на света на \"вещите сами по себе си, или идеите\" (в Платоновия смисъл) и тяхното познание е само рационално. Разривът между двете форми на познание се преодолява с понятието \"двойствено съществуване\", те могат да имат и \"пространствено-времево\" битие. Бострьом отхвърля понятието развитие. Смята, че обществото съществува в 2 форми: частна (семейство) и обща (народ). Идеалната обществена форма според него е конституционната наследствена монархия. Философските му възгледи оказват съществено влияние в Швеция през втората половина на ХIХ в.\r\n1832 г.\r\nУмира Йохан Волфганг фон Гьоте - германски поет. Роден е на 28 август 1749 г. Ваймарския херцог Карл Август го назначава за свой съветник, а по-късно - за свой министър. С Ф. Шилер го свързва творческо приятелство, което продължава 10 години. Автор е на творбите: \"Фауст\" (1770-1808 г.), \"Страданията на младия Вертер\" (1774 г.), \"Херман и Доротея\", \"Вилхелм Майстер\", \"Ифигения в Таврида\", \"Егмонт\", \"Тасо\", \"Гьоц фон Берлихинген\" и др. Той е учен естественик - \"Теория за цветовете\", \"Метаморфозата на растенията\", \"Оптика\" и др.\r\n1687 г.\r\nУмира Жан Батист Люли – френски композитор от италиански произход. Той е основоположник на френската националната оперна школа. Живее в Париж от 14-годишна възраст. Там се занимава с музика под ръководството на френски органисти, свири на цигулка в придворния оркестър, съчинява арии. От 1653 г. Люли е придворен композитор. Автор е на много балети. Сътрудничи с Ж. Б. Молиер, като пише музика към негови комедии-балети. От 1672 г. Люли оглавява оперния театър в Париж (\"Кралска музикална академия\"), получава монополното право върху оперните постановки във Франция. Създава т. нар. \"лирична трагедия\" (свързана с класицизма в изкуството) - монументален музикален спектакъл върху антични митологични теми: \"Алцест, или Тържеството на Алкид\" (1674 г.), \"Тезей\" (1675 г.), \"Атис\" (1676 г.), \"Армида\" (1686 г.) и др.\r\n1471 г.\r\nУмира Иржи Подебрад - чешки крал. След като преодолява съпротивата на пановете католици с подкрепата на дребното и средното дворянство и бюргерството, той води политика за укрепване на Чешката държава. Предлага проект за обединяване на европейските монарси, с което трябва да се ограничат интригите на Папството в международната политика, да се сплотят европейските държави срещу турската инвазия и да се обезпечи мирът в Европа. Политиката му среща враждебното отношение на Католическата църква, а самият той е осъден като еретик от папата през 1466 г. Срещу чешкия крал е създадена Зеленогорската конфедерация (1465 г.) - въоръжен съюз на чешки панове католици, поддържани от унгарския крал Матиаш Хуниади. През 1469 г. Хуниади е избран от част от пановете за чешки крал. В разгара на войната с конфедерацията Подебрад умира.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.03.22", "title": "Денят 22 март в световната история"}
{"url": "http://www.focus-news.net/news/2018/03/22/2502421/plovdiv-v-grada-shte-se-provede-obshtogradski-praznik-po-povod-svetovniya-den-na-vodata.html", "text": "В града ще се проведе общоградски празник по повод Световния ден на водата – 22 март. Това съобщиха за Радио „Фокус“ – Пловдив от отдел „Връзки с обществеността“ в Общината. Тази година празникът ще се проведе от 11.00 часа в Спортната зала на СУ „Св. Патриарх Евтимий“, а не на пл. „Стефан Стамболов“, както бе предвидено, заради лошите метеорологични условия. На откриването ще присъства заместник-кметът с ресор „Спорт, младежки дейности и социална политика“ на Община Пловдив Георги Титюков. Повече от 350 деца вече са заявили желанието си да се включат в тържеството, като покажат свои авторски проекти, върху които работят цяла година. Очаква се импровизирана изложба от картини на водна тематика, постери и макети. Учениците ще покажат и придобитите си знанията чрез демонстрация на водни опити. За празничното настроение ще се погрижат младите изпълнители от балет „Електра“, група по модерни танци „Ненси денс“, танцово-музикален ансамбъл към СУ „Любен Каравелов“. Институтът по рибарство и аквакултури (ИАРА) ще раздава на всички желаещи рибки, които могат да бъдат пуснати в река Марица, за да се увеличи популацията им. Организацията на честването, което се провежда вече за осма поредна година, е съвместна инициатива на Община Пловдив, Басейнова дирекция „Източнобеломорски район“, ВиК - Пловдив и Регионалната инспекция по околната среда и водите. През 2018 година темата на празника е „Природата за водата”, а името на кампанията – „Отговорът е в природата“. Тя е насочена към прилагането на природосъобразни решения за справяне с предизвикателствата, пред които сме изправени в съвремието.\r\nТони МИХАЙЛОВ", "date": "2018.03.22", "title": "Пловдив: В града ще се проведе общоградски празник по повод Световния ден на водата"}
{"url": "http://www.focus-news.net/news/2018/03/22/2502423/pazardzhik-ogranicheno-e-dvizhenieto-na-tovarni-avtomobili-nad-12-tona-po-patishtata-belovo-yundola-i-velingrad-yundola-yakoruda-poradi-obilen-snegovalezh.html", "text": "Усложнена е пътната обстановка на територията на областта паради обилен снеговалеж. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са заснежени, но обработени и опесъчени. Въведено е ограничение за преминаването на товарни МПС над 12 тона по пътя Велинград - Юндола - Якоруда, както и по пътя Белово - Юндола. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.22", "title": "Пазарджик: Ограничено е движението на товарни автомобили над 12 тона по пътищата Белово - Юндола и Велинград - Юндола - Якоруда поради обилен снеговалеж"}
{"url": "http://www.focus-news.net/news/2018/03/22/2502427/api-ogranichava-se-dvizhenieto-za-tezhkotovarni-avtomobili-nad-12-t-po-pat-ii-62-samokov-dupnitsa-i-po-pat-iii-822-samokov-ihtiman-za-snegopochistvane.html", "text": "Ограничава се временно движението за тежкотоварни автомобили над 12 т по път II-62 Самоков - Дупница и по път III-822 Самоков - Ихтиман за снегопочистване. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Ограничава се движението за тежкотоварни автомобили над 12 т по път II-62 Самоков - Дупница и по път III-822 Самоков - Ихтиман за снегопочистване"}
{"url": "http://www.focus-news.net/news/2018/03/22/2502422/mkd-makedoniya-pregovorite-za-imeto-navlizat-v-kritichna-faza-ima-plan-b-za-prisaedinyavaneto-na-makedoniya-v-nato.html", "text": "Гръцкият вестник Efimerida публикува статия, в която се излага тезата, че Атина и Скопие се отдалечават от постигане на решение на спора за името и поради тази причина се подготвя план „Б“ за членството на Македония в НАТО, отбелязва скопското електронно издание МКД.\r\nСпоред Efimerida добре информирани дипломатически и политически източници твърдят, че Европейският съюз и НАТО имат резервен план, в случай на провал на преговорите в спора за името. Така Македония отново ще бъде поканена да сътрудничи с Алианса. \r\nСпоред вестника има два варианта за партньорство - специални отношения с Македония или приемането й в НАТО под името Бивша югославска република Македония, с бележката, че когато новото име бъде договорено, страната ще бъде вписана с това име.\r\nОт редакцията припомнят, че гръцкият външен министър Никос Кодзиас ще пристигне в Скопие в следобедните часове на четвъртък. Москва  отправи предупреждение за последиците за сигурността от евентуалното членство на Македония в НАТО. На 30 март във Виена Кодзиас и македонският му колега Никола Димитров ще се срещнат с посредника на ООН в спора за името Матю Нимиц.\r\nВ Гърция преобладаващото мнение е, че преговорите за името навлизат в най-критичния етап и няма много място за оптимизъм за окончателното уреждане. Гърция вижда надежда в дългоочаквания натиск от страна на Европейския съюз и Ангела Меркел, но и от ООН.Тереза Герова", "date": "2018.03.22", "title": "МКД (Македония): Преговорите за името навлизат в критична фаза, има план „Б“ за присъединяването на Македония в НАТО"}
{"url": "http://www.focus-news.net/news/2018/03/22/2502424/mvr-13-dushi-sa-postradali-pri-katastrofi-v-stranata-prez-izminaloto-denonoshtie.html", "text": "13 души са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 6 тежки пътнотранспортни произшествия. В София са регистрирани 172 леки и три тежки катастрофи, при които са пострадали трима души.", "date": "2018.03.22", "title": "МВР: 13 души са пострадали при катастрофи в страната през изминалото денонощие"}
{"url": "http://www.focus-news.net/news/2018/03/22/2502429/stara-zagora-mokri-sa-patnite-nastilki-na-teritoriyata-na-oblastta-12-mashini-rabotyat-po-pochistvane-na-patishtata-ot-snega.html", "text": "Без ограничения е движението на автомобили на територията на област Стара Загора. Това каза за Радио „Фокус“ дежурният в Областното пътно управление. Сняг вали в проходите Шипка и Хаинбоаз, пътните настилки са обработени, мокри, видимостта е добра. Мокри са пътните настилки и на автомагистралите „Тракия“ и „Марица“. Сняг вали на територията на цялата област Стара Загора, пътните настилки се обработват. 12 машини на Областно пътно управление – Стара Загора работят по почистване на пътищата в областта. \r\nСлавяна ГАЙДАРОВА", "date": "2018.03.22", "title": "Стара Загора: Мокри са пътните настилки на територията на областта, 12 машини работят по почистване на пътищата от снега"}
{"url": "http://www.focus-news.net/news/2018/03/22/2502425/predsedatelyat-na-pg-na-gerb-tsvetan-tsvetanov-prisastva-na-sveta-liturgiya-v-tsarkvata-sv-40-machenitsi-vav-veliko-tarnovo.html", "text": "Председателят на ПГ на ГЕРБ и заместник-председател на партията Цветан Цветанов присъства тази сутрин на Света литургия в храма \"Св. 40 мъченици\" във Велико Търново, която бе отслужена от Великотърновския митрополит Григорий. Това съобщиха от пресцентъра на ПП ГЕРБ. Заедно с Цветанов бяха още кметът на Велико Търново Даниел Панов, депутатите от ГЕРБ-Велико Търново Клавдия Ганчева и Станислава Стоянова, както и много представители на местната власт. На литургията присъства и председателят на Народното събрание Цвета Караянчева. Всички те днес ще се включат в празничната програма на старата столица, която чества своя официален празник.\r\nЦветан Цветанов поздрави всички граждани на старопрестолно Търново, които бяха дошли на литургията, като пред тях изтъкна, че трябва да са горди, че са жители на един от най-обичаните български градове. \"Гордост за България е не само историческото наследство, но и съвременният облик на Велико Търново\", подчерта Цветанов.", "date": "2018.03.22", "title": "Председателят на ПГ на ГЕРБ Цветан Цветанов присъства на Света литургия в църквата \"Св. 40 мъченици\" във Велико Търново"}
{"url": "http://www.focus-news.net/news/2018/03/22/2502374/daily-sabah-mvnr-na-turtsiya-opredeli-kato-neumestno-izyavlenieto-na-angela-merkel-za-turskata-operatsiya-v-afrin.html", "text": "Турция смята, че неуместното изявление на германския канцлер Ангела Меркел по отношение на операция „Маслинова клонка“ в северозападния сирийския район Африн е неприемливо и намира про-терористичната гледна точка на Германия за странна, заявиха от Министерството на външните работи на Турция чрез съобщение, пише турското издание Daily Sabah.\r\nВъншното ведомство призова съюзниците на Турция да направят усилие за установяване на траен мир, сигурност и стабилност в Сирия и подчерта важността от близката координация и консултациите. Също така, от турското министерство предупредиха своите съюзници, да не се доверяват на антитурска дезинформация и да не подкрепят терористични групировки.\r\nВестникът припомня, че в сряда Меркел разкритикува турската операция в сирийския район Африн и Русия за това, че „само гледа“ продължаващите атаки на сирийската армия срещу Източна Гута. Тя определи турската военна операция „Маслинова клонка“ като „неприемлива, независимо какви съображения за сигурността си има Анкара, пише Daily Sabah. „Осъждам това категорично“, заяви германският канцлер.\r\nМеждувременно, президентите на Турция и Германия Реджеп Таийп Ердоган и Франк-Валтер Щайнмайер са обсъдили контратерористичната операция на Турция по време на телефонен разговор в сряда. Двамата са потвърдили желанието на двете страни за подобряване на двустранните отношения.\r\nПревод и редакция:", "date": "2018.03.22", "title": "Daily Sabah: МВнР на Турция определи като „неуместно“ изявлението на Ангела Меркел за турската операция в Африн"}
{"url": "http://www.focus-news.net/news/2018/03/22/2502431/kyustendil-patishtata-v-oblastta-sa-zasnezheni-i-hlazgavi-navsyakade-vali-snyag.html", "text": "Пътищата в областта са заснежени и хлъзгави, навсякъде вали сняг. Това съобщи за Радио „Фокус” – Кюстендил дежурният в Областно пътно управление – Кюстендил. Всички пътища на територията на областта са почистени и проходими, няма ограничения за движението на моторни превозни средства заради влошената метеорологична обстановка. 28 машини почистват пътищата на територията на областта. Новата снежна покрива в района на „Три буки” в Осоговската планина е 15 см, при ГКПП „Гюешево” и Конявска планина – 5 см. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.22", "title": "Кюстендил: Пътищата в областта са заснежени и хлъзгави, навсякъде вали сняг"}
{"url": "http://www.focus-news.net/news/2018/03/22/2502433/ministar-ekaterina-zaharieva-tryabva-da-zapazim-sporazumenieto-s-turtsiya-za-bezhantsite.html", "text": "Трябва да запазим споразумението с Турция за бежанците. Това каза вицепремиерът и министър на външните работи Екатерина Захариева в предаването „Здравей, България“ по Нова телевизия.  Захариева уточни, че подготовката за срещата на върха във Варна тече с пълна сила.  \r\nВъв връзка с изказване на Доналд Туск, че срещата може да бъде отменена, включително в последния момент, ако Турция не спазва добрите отношения с Гърция и Кипър, Захариева обясни: „Срещата във Варна ще даде възможност да се обсъдят всички въпроси с Турция. Трябва да има диалог, а не да си говорим само през медиите. Не очаквам отмяна на тази среща“, поясни тя.\r\n„Нямаме натиск на външната си граница, което значи, че Турция изпълнява ангажиментите си за бежанците. Считам, че и ЕС изпълнява ангажиментите си“, коментира още тя.\r\nОтносно това, че преди дни президентът Реджеп Тайип Ердоган е заявил, че до този момент Брюксел е изплатил на Анкара 800 милиона евро при обещани 6 милиарда за справяне с бежанската криза, Захариева поясни, че парите се изплащат на южната ни съседка поетапно. „По моя информация са разплатени 1,5 милиарда, а останалите са договорирани, защото те се отпускат за конкретни проекти. Когато са готови проектите, тогава се изплащат парите\", каза още тя. „Тонът е остър и от двете страни. Целта на тази среща е да се поставят очи в очи въпросите. Ердоган не за първи път казва, че ЕС не изпълнява ангажиментите си по споразумението. ЕС и институциите казват, че го изпълняват и че всъщност така е направено споразумението\", допълни Екатерина Захариева.  \r\nСпоред нея споразумението между Брюксел и Анкара за бежанците на всяка цена трябва да бъде запазено:  „Всички си спомняме какво се случи 2015-а година. Всички си спомняме натиска по т. нар. „западнобалкански” маршрут\".", "date": "2018.03.22", "title": "Министър Екатерина Захариева: Трябва да запазим споразумението с Турция за бежанците"}
{"url": "http://www.focus-news.net/news/2018/03/22/2502426/faz-darzhavnite-i-pravitelstveni-lideri-na-es-se-sabirat-v-bryuksel-na-dvudnevna-sreshta-na-varha.html", "text": "В четвъртък в Брюксел започва двудневната среща на върха на държавните и правителствени лидери на страните от Европейския съюз. В дневния ред на обсъжданията им са търговията със САЩ, отношенията между Русия и Турция, Брекзит, Западните Балкани и – разбира се, нашумелият скандал между Москва и Лондон около отравянето на бившия офицер от руското Главно разузнавателно управление (ГРУ) Сергей Скрипал, припомня германският национален ежедневник Die Frankfurter Allgemeine Zeitung. \r\nМинистър-председателят на Великобритания Тереза Мей ще се опита да обедини европейските лидери в осъждането на Москва във връзка с отравянето на Скрипал и дъщеря му Юлия по време на срещата на върха на ЕС. Тя обаче може да срещне съпротива от страни, които държат да запазят добрите си отношения с Москва.По-рано бе съобщено, че Франция и Германия се противопоставят на въвеждането на нови антируски санкции заради случая със Скрипал. \r\nОт редакцията припомнят, че двудневната среща на върха на ЕС ще бъде първата за Ангела Меркел след встъпването й в длъжност като канцлер на Германия за четвърти път.Тереза Герова", "date": "2018.03.22", "title": "FAZ: Държавните и правителствени лидери на ЕС се събират в Брюксел на двудневна среща на върха"}
{"url": "http://www.focus-news.net/news/2018/03/22/2502419/blagoevgrad-ogranichava-se-dvizhenieto-na-tovarni-avtomobili-nad-12-tona-prez-yundola.html", "text": "Ограничава се движението на товарни автомобили над 12 тона през Юндола поради обилен снеговалеж. Това каза за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в този район, за да бъдат избегнати инциденти.\r\nЛора КАЛЧЕВА", "date": "2018.03.22", "title": "Благоевград: Ограничава се движението на товарни автомобили над 12 тона през Юндола"}
{"url": "http://www.focus-news.net/news/2018/03/22/2502436/vratsa-dezhurni-ekipi-sledyat-nivata-na-vodoemite-na-teritoriyata-na-obshtinata-nyama-naseleni-mesta-bez-tok.html", "text": "С оглед влошаващата се метеорологична обстановка, осем специализирани машини на ОП „БКС“ – Враца обработват всички пътни артерии за масов градски транспорт против заледяване. Това съобщиха от пресцентъра на Общината. Към момента техниката на предприятието продължава дейностите по почистване на снега, като се обработват зоните около обществените сгради, спирките на градския транспорт, тротоарните ивици, вътрешно-кварталните улици, както и централната пешеходна зона. Използваното количество сол е над 35 тона за последното денонощие.\r\nДежурни екипи следят нивата на водоемите на територията на община Враца. В инспектирането на водните съоръжения участват кметовете на населени места и концесионери.\r\nНаселените места във Враца са без проблеми с електрозахранването и водоподаването. От Националния институт по метеорология и хидрология е обявен оранжев код за обилни валежи от сняг и опасност от заледяване.", "date": "2018.03.22", "title": "Враца: Дежурни екипи следят нивата на водоемите на територията на общината, няма населени места без ток"}
{"url": "http://www.focus-news.net/news/2018/03/22/2502439/gabrovo-mokri-i-zasnezheni-sa-patnite-nastilki-na-teritoriyata-na-oblastta.html", "text": "Мокри и заснежени са пътните настилки на територията на област Габрово. Това казаха за Радио „Фокус“ – Велико Търново от Областно пътно управление - Габрово. По високите и усойни места има заледени участъци, които се обработват. Времето е облачно. Вали слаб сняг. Температурата на въздуха е 0°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март.\r\nНадежда КРЪСТЕВА", "date": "2018.03.22", "title": "Габрово: Мокри и заснежени са пътните настилки на територията на областта"}
{"url": "http://www.focus-news.net/news/2018/03/22/2502438/veliko-tarnovo-snyag-vali-v-grada-patnite-nastilki-sa-mokri-i-zasnezheni.html", "text": "Слаб сняг вали във Велико Търново. Пътните настилки са мокри, на места заснежени и заледени,  предаде репортер на Радио „Фокус” – Велико Търново. Времето е облачно. Температурата на въздуха е 1 градус. Трафикът по основните улици и булеварди в сутрешните часове е интензивен. Натоварено е движението в центъра на града – на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално. Автобусите от градския транспорт се движат по график. Затруднено е движението по някои улици в старата част на града, където се извършва ремонт на водопроводната мрежа. На места трафикът се осъществява в едната лента. Заради празника на града от 09.30 до 18.30 часа ще е затворена за движение ул. „Васил Левски” в участъка от МДТ „К. Кисимов“ до сградата на Община Велико Търново, а от 9.00 часа до окончателното преминаване на празничното шествие района около църквата „Св. 40 мъченици”, ул. „Климент Охридски”, пл. „Цар Асен I”, ул. „Иван Вазов”, площад „Велчова завера”, ул. „Стефан Стамболов”, ул. „Независимост” до сградата на Община Велико Търново.\r\nМокри са пътните настилки на територията на областта. По високите и усойни места има заснежени и заледени участъци, които се обработват. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.03.22", "title": "Велико Търново: Сняг вали в града, пътните настилки са мокри и заснежени"}
{"url": "http://www.focus-news.net/news/2018/03/22/2502437/voyna-bez-kray-sasht-prodalzhavat-da-dostavyat-balgarski-raketi-grad-i-mini-na-teroristite-v-siriya.html", "text": "Войната в Сирия не свършва. САЩ продължават да снабдяват опозиционните групировки в Сирия с оръжия от Източна Европа. Eurasia Daily продължава да следи за доставките: само през февруари и само от България американските контрагенти на Пентагона са получили 23 тона боеприпаси за сирийските джихадисти. Част от тях се използват от откровени ислямски джихадисти, а в официалните документи на Пентагона не се разкриват видовете боеприпаси, които се доставят в Сирия, пише в материал на руското електронно издание Eurasia Daily, представен по-долу без редакторска намеса.23 тона смърт\r\nСпоред данни от международния портал за митнически декларации Panjiva, през февруари българските предприятия са извършили две доставки на боеприпаси в САЩ. На 16 февруари българското предприятие за производство на боеприпаси „Дунарит“ е доставило на американското подразделение на британската корпорация Chemring Military Products 5,7 тона снаряди и минометни бомби. От България товарът е изпратен в германското пристанище Бремерхафен, а от там, контейнеровозът Philadelphia Express го е пренесъл в американското пристанище Чарлстън. От тук въоръжението се доставя основно в Йордания, където е разположен един от щабовете за разпределение на въоръжение сред лоялните сили на САЩ в Сирия. За това е разказал подробно един от командирите на „Свободната сирийска армия“ (ССА). \r\nПо същия маршрут, в Чарлстън от Бремерхафен, на 25 февруари британската корпорация е получила 17,3 тона въоръжение от най-големия производител на оръжие в България - „Вазовския машиностроителен завод“ (ВМЗ). Основните видове доставени боеприпаси са ракети „Град“ и заряди за преносими гранатомети РПГ-7.\r\nВсички тези видове боеприпаси се използват активно именно от сирийските терористи. EA Daily напомня, че джихадистите обстрелват руската военновъздушна база в Хмеймим именно с ракети „Град“.\r\nСамата Chemring Military Products през септември м.г. бе назована като една от четирите компании, която ще доставя, по договор с Пентагона, въоръжение, което не се използва от НАТО на партньорите на САЩ в борбата с „Ислямска държава“ в Ирак и Сирия. Picatinny Arsenal, структура за снабдяване на армията на САЩ, съобщи за пет контракта на обща стойност до 500 млн. долара. Покупките се правят по програма за поддръжка на съюзниците на САЩ с нестандартно оръжие, в рамките на която в Сирия се доставят въоръжение и боеприпаси.\r\nСпоред данни от сайта на Федералната система за покупки в САЩ, Департаментът на американската армия “Командване на обединените въоръжения“ е поръчал на Chemring Military Products, само по един от договорите на стойност 73 хиляди долара, да осъществи доставка на боеприпаси и минометни системи от България за използване извън САЩ до 8 май тази година.Залог на съветското: през 2019 година на бойците ще бъдат предадени 25 хиляди автомата \"Калашников\"\r\nДесет тона от февруарската пратка са ракети „Град“, които се използват от откровени ислямистки бойци. Например, джихадистката групировка „Ахрар ал Шам“, която е разположена в провинция Идлиб.\r\nТози вид боеприпаси не се споменава в документите за финансиране на програмата за подготовка и въоръжение на силите за борба с „Ислямска държава“ в Ирак и Сирия (CTEF), публикувани на 18 февруари. За сметка на това се казва, че Пентагонът, както и по-рано, ще заложи на евтино въоръжение за терористите – лесно за използване, но надеждно оръжие съветски модел. Планира се през тази година за Сирия да бъдат отделени 500 милиона долара и 300 милиона през следващата.\r\nОсновните разходи са за закупуване на нестандартно въоръжение и боеприпаси. Например, през 2019 година Пентагонът предлага да се купят за сирийската „опозиция“ 25 хиляди автомата АК-47, 1500 модернизирани картечници \"Калашников\" (ПКМ), 500 тежки картечници ДШК и 400 ръчни противотанкови гранатомета РПГ-7.\r\nВ документа се казва, че Пентагонът има намерение да осигури въоръжение за 60-65 хиляди бойци от сирийската „опозиция“. Част от тях, очевидно, се отнасят към „Сирийските демократични сили“ (СДС), начело със сирийските кюрди, които освободиха Ракка. Другата част са ислямистки групировки, които не попадат под забрана. В момента тя се разпространява само над „Ислямска държава“ и „Хаят Тахрир ал Шам“, която всъщност е сирийската „Ал Кайда“, независимо, че обяви, че се отделя от нея.\r\nEA Daily следи доставките на въоръжение в Сирия и вече невъднъж е писало за тях. Бойците биват снабдявани с източноевропейско оръжие от Саудитска Арабия и САЩ. И с всяка година доставките само се увеличават. Например, през 2016 година само България е увеличила продажбата на съветски модели въоръжение за двете държави три пъти. Компаниите и държавните органи на САЩ и Саудитска Арабия са придобили български оръжия и боеприпаси съответно за 239 милиона евро и 97,8 милиона евро, което съставя общо една трета от целия оръжеен износ от България. В сравнение с 2015 година, общите продажби на въоръжение към двете страни са нараснали близо три пъти – със 121 милиона евро – до 336,2 милиона евро.Новият разцвет на българските оръжейни заводи. Украйна е „в темата“\r\nНезависимо от заявленията на Доналд Тръмп относно желанието му да приключи войната в Сирия, тя продължава и САЩ подхвърлят оръжие в „огъня“. При това, миналата година, когато Тръмп тъкмо застъпи на президентската длъжност, не стана изключение. По това може да се съди, например, по финансовите резултати от работата на „ВМЗ“, които бяха публикувани от българското издание „Труд“. За 9 месеца на 2017 година най-голямото предприятие за производство на въоръжение в страната е увеличило производството на оръжие с една трета в сравнение с 2016 година – до 400 милиона лева (250 милиона долара) и е отчело печалба 152 милиона лева (95 милиона долара). При това са наети допълнително нови 900 служители. Данните бяха публикувани през ноември и както съобщава „Труд“, до края на годината „ВМЗ“ е трябвало да изпълни договори за още 130 милиона лева (81 милиона долара).\r\nНараснали са очевидно и продажбите на другите български производители. Продължили са покупките, например, от предприятието „Арсенал“. Според данните от сайта за митнически декларации Importgenius, през юни 2017 година „дъщерна“ компания, Spring Factory Co, е доставила на купувача на Пентагона UDC USA („Украинский оборонний консалтинг“) 53 хиляди пълнителя за автомати АК-47.\r\nА скандално известната Purple Shovel е трябвало да достави до 22 септември на Главното управление на войските със специално назначение на Министерството на отбраната на САЩ (US SOCOM) преносими ракетни гранатомети РПГ-7 за 4,2 милиона долара.\r\nEA Daily разкрива, че през миналата година активно участие в производството на българските въоръжения е започнала да има Украйна. Предприятията в страната са започнали да доставят на българските оръжейни компании капсул-възпламенители и капсул-детонатори за производство на зенитни снаряди, гранатометни изстрели, снаряди за автоматични оръдия ЗУ-23 и зенитни установки „Шилка“. Според наличните митнически документи за пратката, през втората половина на 2017 година „дъщерната“ на държавна компания „Укрспецекспорт“ – „Укринмаш“ – е доставила за българската „Аркус“ около осем милиона капсули.\r\n„Аркус“ стана известна, след като беше „осветена“ във връзка с пратките за сирийските терористи през декември 2016 година. Тогава, след освобождението на Алепо, правителствената армия показа на българската журналистка Диляна Гайтанджиева открит склад с български боеприпаси.\r\nВ кутиите имаше ракети „Град“, произведени от „ВМЗ“. А на етикетите като износител беше указана компания „Аркус“. На сайта на Федералната система за покупки на САЩ се казва, че през март миналата година, подизпълнителят на Пентагона по програмата за нестандартни въоръжения Alliance Techsystems Operations е подписал договор с българската компания за доставка на боеприпаси и техните компоненти на стойност 54 милиона долара.\r\nМоже да се предположи, че двете февруарски пратки на 23 тона боеприпаси за сирийските терористи не са били единствените. В митническите декларации се казва, че за превоза им е използван корабът Philadelphia Express. Според данните на навигационния портал Marinetraffic, на 18 март контейнеровозът е напуснал германското пристанище Бремерхафен и отново е отплавал за американския Чарлстън, където трябва да пристигне следващия понеделник, 26 март.\r\nПревод и редакция:", "date": "2018.03.22", "title": "Война без край: САЩ продължават да доставят български ракети „Град“ и мини на терористите в Сирия"}
{"url": "http://www.focus-news.net/news/2018/03/22/2502440/petar-kurumbashev-e-evrodeputat-na-godinata-v-kategoriya-transport.html", "text": "Петър Курумбашев, член на Делегацията на българските социалисти в Европейския парламент, е победител в категория „Транспорт“ на ежегодните награди \"MEP Awards\". Това съобщиха от пресофиса на Петър Курумбашев.\r\nМалко повече от година след встъпването му в длъжност, българският евродепутат бе един от тримата, отличени за работата си две в категории – \"Нови технологии\" и \"Транспорт\". \r\nНаградите MEP Awards, инициатива на The Parliament Magazine, се връчват ежегодно от 2005 г. насам. Категориите тази година бяха общо 18, като във всяка една от тях се състезаваха по трима души. Номинацията е в резултат на отличителен принос на евродепутата в съответната му сфера на работа. \r\nПрез последната година, като член на Комисията по промишленост, изследвания и енергетика (ITRE) и Комисията по транспорт и туризъм в ЕП (TRAN), той работи активно за стимулирането на прехода на транспортния сектор към чиста енергия чрез насърчаването на електрическата мобилност и използването на горивни клетки и водород. Петър Курумбашев е и единственият член на Комисията по транспорт и туризъм (TRAN) от България. \r\nПрез януари Европейският парламент прие доклад относно насърчаването на иновациите в областта на чистата енергия, по който Петър Курумбашев беше докладчик в сянка. По време на дебата българският евродепутат заяви, че Европейската комисия трябва да оцени ползите от електрическата мобилност и използването на водород в транспорта и да насърчи финансирането на иновациите за развитие на инфраструктурата и решенията за съхранение на енергия. По инициатива на Курумбашев идеята за финансови стимули и насърчаване на електрическата мобилност и водород в транспорта бяха включени и в доклада на Европейския парламент относно бюджета на ЕС след 2020 г.\r\nВ началото на месец март Петър Курумбашев бе сред съорганизаторите на конференция в София, посветена на електрическата мобилност, в рамките на която своите виждания по темата споделиха представители на Европейската комисия, български общини, експерти от Виена, Барселона и Копенхаген и водещи автомобилни и ИТ компании.\r\nПрез октомври 2017 г. Курумбашев беше инициатор на обща позиция на българските евродепутати относно европейското законодателство в  автомобилния транспорт – той се бори за това да бъдат защитени правата на българските международни шофьори и превозвачи.", "date": "2018.03.22", "title": "Петър Курумбашев е евродепутат на годината в категория „Транспорт“"}
{"url": "http://www.focus-news.net/news/2018/03/22/2502432/radio-fokus-pazardzhik-praznuva-11-iya-si-rozhden-den.html", "text": "Радио „Фокус” - Пазарджик празнува своя единадесети рожден ден. Екипът ни, който е част от Националната радиоверига „Фокус”, утвърди позициите си на информационен лидер на регионално ниво и ще продължи и в бъдеще да бъде винаги в горещите точки на региона, за да предава събитията в момента, в който те се случват. Чрез нашите репортери жителите на Пазарджик и областта получават бърза, точна и обективна информация за всички проблеми на делника, а също и за интересни културни събития. Програмата на Радио „Фокус” се излъчва всеки ден. Емисиите – централни и регионални новини, се редуват с разнообразна информация за най-важните политически, икономически и културни събития в страната и в региона. Всеки ден слушателите ни имат възможност да чуят мненията политици и общественици по актуални теми от деня, да се информират за събитията в страната и региона, и за проблемите, възникнали в различните населени места.", "date": "2018.03.22", "title": "Радио „Фокус”- Пазарджик празнува 11 години от откриването си"}
{"url": "http://www.focus-news.net/news/2018/03/22/2502443/dobrich-otstranyavat-se-avarii-po-vodoprenosnata-mrezha-v-tri-rayona-na-grada.html", "text": "Отстраняват се аварии по водопреносната мрежа в три района на града, по информация на ВиК - Добрич, предаде кореспондент на Радио „Фокус” – Варна. В район Добрич с нарушено водоподаване са по улиците „Васил Левски“ и „Фридрих Енгелс“ в района на гара Север. В областта с нарушено водоподаване са в район Добрич-селска селата Смолница, Котленци и Стожер, в Район Генерал Тошево – напор Красен село Добрин, в общинския център и Горица, и в Район Крушари – общинския център Крушари. \r\nЖулиета НИКОЛОВА", "date": "2018.03.22", "title": "Добрич: Отстраняват се аварии по водопреносната мрежа в три района на града"}
{"url": "http://www.focus-news.net/news/2018/03/22/2502442/detsa-ot-stara-zagora-napisaha-kniga-za-balgarchetata-v-chuzhbina.html", "text": "Децата от 3 „в“ клас при Второ Основно училище „П. Р. Славейков“ Стара Загора написаха книга, предназначена за децата, които растат и живеят извън пределите на Родината ни. Книгата е подарък за техните връстници и сънародници, които живеят в чужбина.Това съобщиха от пресцентъра на Община Стара Загора.\r\n„Тази книга е крилата жар-птица. В нея всеки ред е любов. Любов към България, видяна през очите и преживяна в сърцата на 26 момичета и момчета. Разказите за различни краища на Родината са написани от девет-десет годишни деца, но всяка дума е продиктувана от сърцата им, защото те изучават с благоговение и любов родния език, историята и природата ѝ не само в класната стая, но и пътувайки във всяко кътче на най-древната държава в Европа“, обяснява техният учител Соня Рачева. По думите ѝ, усилията са насочени към осъществяване на контакти с български училища и български учители в чужбина, за да може чрез тях книгата да достигне до повече българчета извън Родината ни. \r\nКнигата „България живее в мен“ е богато илюстрирана със снимки от личните архиви на децата и техните семейства. Тя ще бъде представена на 26 март 2018 г. от 18.30 ч. в залата на Регионална библиотека „Захарий Княжески“ в Стара Загора. Издава се с подкрепата на СНЦ „Пътуващите книги на Стара Загора“.\r\n„С тази книга искаме да разкажем за България, за красивите природни обекти, културни и исторически забележителности, видени през очите на нейните деца. Искаме да възродим интереса на децата и сънародниците ни извън България, желанието им да поддържат живи връзките със своите приятели, близки, със своите сънародници от страната, искаме да поддържаме пламъка на родолюбието, което всеки носи в душата си! Тези хора са българи, посланици на страната ни – те създават образа и нагласата и на останалия свят към България. Нека протегнем ръце  и съграждаме мостове, защото когато сме заедно, сме силни!“, призовават организаторите на събитието.", "date": "2018.03.22", "title": "Деца от Стара Загора написаха книга за българчетата в чужбина"}
{"url": "http://www.focus-news.net/news/2018/03/22/2502441/ivanka-angelova-kmet-na-selo-debelt-obstanovkata-v-seloto-e-spokoyna-vodite-na-reka-sredetska-se-otdrapnaha-i-zasega-ne-se-nalaga-evakuatsiya-na-hora.html", "text": "Обстановката в село Дебелт е спокойна, съобщи за Радио „Фокус“ - Бургас кметът Иванка Ангелова. Водата на река Средецка се е отдръпнала. „Реката беше излязла от коритото си, тъй като имаме четири пробива на дигата“, уточни Ангелова. По думите ѝ хората са подготвени за евакуация, но засега такава не се налага. В момента в селото вали сняг. Кметът добави, че има само една наводнена къща, която е необитаема. Ангелова каза, че в момента се провежда процедура за избор на фирма изпълнител за изграждане на диги на реката. В селото живеят около 3 000 души.\r\nМария РУСЕВА", "date": "2018.03.22", "title": "Иванка Ангелова, кмет на село Дебелт: Обстановката в селото е спокойна, водите на река Средецка се отдръпнаха и засега не се налага евакуация на хора"}
{"url": "http://www.focus-news.net/news/2018/03/22/2502446/pazardzhik-23-snegopochistvashti-mashini-obrabotvat-patishtata-na-teritoriyata-na-oblastta.html", "text": "23 снегопочистващи машини обработват пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление -Пазарджик. Обилен сняг вали над целия регион. В планинската част снежната покривка е над 10 см. Всички пътища са проходими при зимни условия. Пътните настилки са мокри, на места по високите и усойни части на Родопите и Средногорието – заснежени.\r\nАлбена ЖИЛЕКОВА", "date": "2018.03.22", "title": "Пазарджик: 23 снегопочистващи машини обработват пътищата на територията на областта"}
{"url": "http://www.focus-news.net/news/2018/03/22/2502428/prof-vladimir-chukov-sluchvashtoto-se-v-severna-siriya-e-yasno-prochistvane-i-smyana-na-demografskiya-oblik-maslinova-klonka-prodalzhava.html", "text": "Случващото се в Северна Сирия е ясно прочистване и смяна на демографския облик, „операцията „Маслинова клонка“ продължава. Това каза за сутрешния блок „Добро утро, България“ на Радио „Фокус“ арабистът проф. Владимир Чуков. По думите му Сирия е далеч от държавността, като буди притеснение подходът на Турция към новозавзетата територия на Африн, който остава най-горещата точка в размирната страна, а и в целия Близък изток. „В един кулминационен момент на територията на Сирия воюваха представители на множество държави – това всъщност е арената на световния сблъсък. Да, битка между турци и кюрди за съжаление има, особено, когато наблюдаваме ситуацията в Африн. Ахилесовата пета на самите кюрди обаче е това, че те искат да изнесат проблема като общотурски, общонационален, но всъщност той е на една изключително голяма множественост, която също нанася удар върху борбата на онези хора, които искат да живеят в мир и демокрация. Нещата са толкова сложни, че ние в момента говорим за една изключително примитивна форма на държавност, която е лансираната от кюрдите форма за регионална федерация“, обясни проф. Владимир Чуков. Фокусът на турската намеса в Сирия, с мотива за борба с терористичните организации, се измести от борба между ПКК и турската държава, към борба между кюрди и турци, коментира още той. Необходимо е Анкара да синхронизира понятията си за тероризъм, тъй като не липсват и противоречия в действията й, добави арабистът.", "date": "2018.03.22", "title": "Проф. Владимир Чуков: Случващото се в Северна Сирия е ясно прочистване и смяна на демографския облик, „Маслинова клонка“ продължава"}
{"url": "http://www.focus-news.net/news/2018/03/22/2502435/ministar-emil-karanikolov-problemnite-yazoviri-v-stranata-sa-131.html", "text": "На територията на България има около 6000 язовира – 131 са проблемните. Това каза министърът на икономиката Емил Караниколов в предаването „Тази сутрин” по bTV. По думите му проблемите идват от липса на финансиране. „Създава се държавно предприятие, в което всички общински язовири, които не могат да се стопанисват от някое ведомство, ще бъдат прехвърлени”, допълни Караниколов. „Гражданите с право не ги интересува дали язовирът е общински, държавен или какъвто и да е. Те искат спокойствие и сигурност, не искат да се притесняват за живота и имуществото си”, коментира още министърът. Караниколов каза още, че докато приключи прехвърлянето на собствеността на язовирите, грижата за тях ще бъде в ръцете на вече съществуващо дружество в министерство на икономиката. „Това, което предлагаме, това дружество, при спазване на всички процедури, аварийно ще извършва всички ремонти”, допълни още министърът. Той коментира още, че в държавата има и печеливши язовири, които се поддържат добре и няма причина те да бъдат стопанисвани от държавата.\r\nПо повод сделката за ЧЕЗ министърът на икономиката посочи: „Продавач и купувач не трябва да се отчитат на абсолютно никой. В крайна сметка чешката страна е избрала някой и е започнала конкретни преговори”. Според Караниколов в тази ситуация се е стигнало до ескалиране на напрежението. „Все още няма сделка. Разбирам, че около 3 млн. потребители зависят от това”, допълни министърът. По повод твърденията, че парите за сделката са с неясен произход, Караниколов каза, че няма как тези пари да бъдат проверени, защото реално плащане все още няма. Караниколов е категоричен, че държавата може да участва в сделката за ЧЕЗ, но трябва да направи много внимателен анализ на сделката и каква е стойността на активите. „Тук въпросът е дали другата страна ще иска да продаде на България”, допълни още Караниколов.", "date": "2018.03.22", "title": "Министър Емил Караниколов: Проблемните язовири в страната са 131"}
{"url": "http://www.focus-news.net/news/2018/03/22/2502445/sofiya-vremenno-e-ogranicheno-dvizhenieto-na-vsichki-avtomobili-na-am-lyulin-v-posoka-sofiya-poradi-snegopochistvane.html", "text": "Временно е ограничено движението на всички автомобили на АМ \"Люлин\"  в посока София поради снегопочистване. Това съобщиха от пресцентъра на Агенция \"Пътна инфраструктура\". Шофьорите на леки автомобили да използват обходен маршрут по път I-1 Владая - София. В посока Перник на АМ \"Люлин\" е ограничено движението на товарни автомобили над 12 тона, трафикът на автомобили до 12 тона е без ограничение. Товарните автомобили е необходимо да изчакват на място.", "date": "2018.03.22", "title": "София: Временно е ограничено движението на всички автомобили на АМ \"Люлин\"  в посока София поради снегопочистване"}
{"url": "http://www.focus-news.net/news/2018/03/22/2502449/vidin-snyag-vali-v-oblastta-patnite-nastilki-sa-mokri.html", "text": "Сняг вали във Видинска област, пътните настилки са мокри. Това каза за Радио „Фокус“ – Видин дежурният служител в Областно пътно управление – Видин. Той посочи, че пътната настилка на главен път Е-79 е мокра. Снегът, който вали не се задържа. По главен път Е-79 се движат предимно тежко товарни автомобили в посока от и за граничен пункт „Дунав мост 2“. Движението по път III-121 Реброво – Бойница е ограничено за всички автомобили поради разрушено временно мостово съоръжение, като обходния маршрут е Видин – Кула –  Бойница и обратно. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Трафикът във Видин е натоварен в централната градска част, по бул. „Панония“ и на входно изходните артерии на града.\r\nАнна ЛОЗАНОВА", "date": "2018.03.22", "title": "Видин: Сняг вали в областта, пътните настилки са мокри"}
{"url": "http://www.focus-news.net/news/2018/03/22/2502448/filip-popov-bsp-promenite-v-zakona-za-obshtestvenite-porachki-se-pravyat-za-da-ne-mogat-da-se-sravnyat-ofertite-za-poddrazhkata-y-i-da-mogat-da-se-prikriyat-dalaverite.html", "text": "Промените в Закона за обществените поръчки се правят, за да не могат да се сравнят офертите за поддръжката й и да могат да се прикрият далаверите. Това каза секретарят на ПГ на „БСП за България“ Филип Попов по време на дебатите по второто четене на Закона за обществените поръчки, с който от обхвата на закона се изключва поддръжката на оградата по границата, предаде репортер на Агенция „Фокус“. . „Недоумяваме защо вие от управляващото мнозинство, когато специализираната прокуратурата е образувала досъдебно производство, правите това предложение. Очевидно е, че не е, за да се направи процедурата по-бърза и по-ефективна“, каза той и отчете, че и в сега действащото законодателство  има възможност да се мине по бързата процедура, ако се наложи. \"Вие го правите това, за да няма прозрачност\", допълни Попов.    \r\nДеница КИТАНОВА", "date": "2018.03.22", "title": "Филип Попов, БСП: Промените в Закона за обществените поръчки се правят, за да не могат да се сравнят офертите за поддръжката й и да могат да се прикрият далаверите"}
{"url": "http://www.focus-news.net/news/2018/03/22/2502452/sofiya-21-godishna-zhena-e-bila-ograbena-v-kv-studentski-grad-nanesen-y-e-i-poboy.html", "text": "21-годишна жена е била ограбена в кв. „Студентски град“, нанесен й е и побой. Това съобщиха за Агенция „Фокус“ от пресцентъра на МВР. Инцидентът е станал към 05.45 часа. Отнета й е чантата, нанесени са й удари по глава, няма опасност за живота. Извършителите се издирват.", "date": "2018.03.22", "title": "София: 21-годишна жена е била ограбена в кв. „Студентски град“, нанесен й е и побой"}
{"url": "http://www.focus-news.net/news/2018/03/22/2502447/veliko-tarnovo-vavedena-e-vremenna-organizatsiya-na-dvizhenieto-vav-vrazka-s-otbelyazvaneto-na-praznika-na-grada.html", "text": "Временна организация на движението е въведена във връзка с проявите за празника на Велико Търново. Това съобщиха от пресцентъра на Общината.\r\nВъв връзка с отбелязването на празника днес се налага спиране движението за МПС както следва:\r\n– По ул. „Васил Левски” в участъка от МДТ „К.Кисимов“ до сградата на Община Велико Търново за времето от 09:30 часа до 18:30 часа, а при необходимост и в други часови зони;\r\n– От църквата „Св. 40 мъченици”, ул. „Климент Охридски”, пл. „Цар Асен I”, ул. „Иван Вазов”, площад „Велчова завера”, ул. „Стефан Стамболов”, ул. „Независимост” до сградата на Община Велико Търново за времето от 09:00 часа до окончателното преминаване на празничното шествие;\r\n– Ул. „Сергей Румянцев” в участъка от сладкарница „Неделя” до бул. „България” от 16:30 часа  до 17:30 часа;\r\n– Поетапно затваряне и освобождаване на улиците от Областен информационен център по маршрут: бул. „България”, Студентски стол № 2 на ул. „Васил Левски”, сградата на Община Велико Търново, ул. ”Независимост”, ул. ”Стефан Стамболов” до пл. ”Велчова завера” и ул. ”Иван Вазов”, пл. ”Цар Асен I” и ул. ”Пиколо” от 17:30 часа до преминаването на младежкото шествие „Стрийт парад” и до изтеглянето на автомобилната платформа и участниците в стрийт парад;\r\n– Пл. „Цар Асен I”, за времето от 18:30 часа  до 21:00 часа или до приключване на събитието. Спектакълът ще бъде с начален час 20:00 часа.\r\nВъв връзка с отбелязването на празника се налага и освобождаване на паркинги от паркирани автомобили в посочените места и часове:\r\n-От църквата „Св. 40 мъченици”, ул. „Климент Охридски”, пл. „Цар Асен I”, ул. „Иван Вазов”, площад „Велчова завера”, ул. „Стефан Стамболов”, ул. „Независимост” до сградата на Община Велико Търново за времето от 09:00 часа до окончателното преминаване на празничното шествие\r\n-По ул. „Васил Левски” в участъка от МДТ „К. Кисимов“ до сградата на Община Велико Търново за времето от 09:30 часа до 18:30 часа;\r\n-Във връзка с провеждането на Стрийт парад: ул. „Сергей Румянцев” в участъка от сладкарница „Неделя” до бул. „България” за времето от 16:30 часа до 17:30 часа;\r\n-Във връзка с излъчване на аудио-визуален спектакъл „Царевград Търнов – звук и светлина“ и празнични фойерверки: пл. „Цар Асен I”, за времето от 18:30 часа до 21:00 часа или до приключване на събитието.", "date": "2018.03.22", "title": "Велико Търново: Въведена е временна организация на движението във връзка с отбелязването на празника на града"}
{"url": "http://www.focus-news.net/news/2018/03/22/2502430/d-r-bobi-bobev-bivsh-poslanik-na-balgariya-v-albaniya-i-kosovo-balkanite-se-uspokoyavat-no-tleeshtite-ognishta-ostavat.html", "text": "Балканите се успокояват, но тлеещите огнища остават. Това каза за сутрешния блок „Добро утро, България“ на Радио „Фокус“ бившият посланик на България в Албания и Косово д-р Боби Бобев. По думите му преди годините обстановката в региона е била по-напрегната и заради изборните процеси, като сега има известно успокояване. „Косово направи сериозна стъпка с приемането на споразумението за демаркация на границата с Черна гора - проблем, съществуващ повече от три години\", добави той.  \r\n„Имаме известно стабилизиране на обстановката в Македония, въпреки наличните противоречия. Стои, разбира се, и темата за цялостната ситуация в Босна и Херцеговина. Продължава и диалогът между Прищина и Белград, като утре в Брюксел ще се проведе среща между двамата президенти, така че се надявам да бъде направена и следващата крачка. Темата в момента и при техническите групи от експерти, които разговаряха три дни в Брюксел, и при срещата на президентите на Сърбия и Косово, основната тема ще бъде изпълнението на досега постигнатите споразумения. Повече от 30 споразумения бяха подписани между Белград и Прищина и именно за неизпълнените, някои от тях – доста важни, ще стане дума в тази президентска среща“, уточни д-р Боби Бобев и коментира още, че планираната за месец май среща на високо ниво ЕС - Западни Балкани няма да бъде сериозно засегната от бойкота на Испания към Косово. „Няма да бъде нарушена общата линия на Общността по отношение на Западните Балкани\", каза още той.", "date": "2018.03.22", "title": "Д-р Боби Бобев, бивш посланик на България в Албания и Косово: Балканите се успокояват, но тлеещите огнища остават"}
{"url": "http://www.focus-news.net/news/2018/03/22/2502455/smolyan-snyag-vali-v-grada-i-po-visokite-chasti-v-rodopite-patishtata-sa-prohodimi-pri-zimni-usloviya.html", "text": "Сняг вали в Смолян и по високите части в Родопите, пътищата са проходими при зимни условия, съобщи за Радио „Фокус“ – Смолян дежурният в Областно пътно управление – Смолян. Пътните настилки са мокри и хлъзгави, засега няма въведени ограничения заради снеговалежите. Заради голямото срутище остава затворен пътят Смолян – Средногорци. Алтернативният маршрут за движение на тежкотоварните автомобили е пътят Рудозем – Смилян, а за леките Смолян – Фатово – Рудозем. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост, апелират от Пътната служба. Остава в сила ограничението по направленията Лъки – Рожен и Момчиловци – местност „Момина вода“, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян вали сняг, пътните настилки по улиците в града са мокри. Автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.22", "title": "Смолян: Сняг вали в града и по високите части в Родопите, пътищата са проходими при зимни условия"}
{"url": "http://www.focus-news.net/news/2018/03/22/2502444/veliko-tarnovo-s-liturgiya-i-podnasyane-na-tsvetya-zapochna-programata-po-povod-praznika-na-grada.html", "text": "С отслужване на света литургия и поднасяне на цветя започна празничният за Велико Търново 22 март. Тържествата, по традиция, стартираха в емблематичната за града църква “Св. 40 мъченици”, предаде репортер на Радио “Фокус”-Велико Търново. Службата се води от Великотърновския митрополит Негово преосвещенство Григорий. Освен това в нея се включват и певците от хор “Ангелски гласове”. Още в ранните часове в старата столица пристигнаха председателят на Народното събрание Цвета Караянчева и председателят на ПГ на ГЕРБ Цветан Цветанов. В тържествената програма се включи и кметът на Велико Търново Даниел Панов, председателят на ОбС Венцислав Спирднов, народни представители, общински съветници, общественици и десетки граждани. Програмата ще продължи със слово на кмета на стропрестолния град и шествие до сградата на Община Велико Търново с ликовете на дарителите на града. Ще последва и Тържествена сесия на Общинския съвет и музикална програма като поздрав за жителите и гостите на старата столица. \r\nЛуиза ТРАНЧЕВА", "date": "2018.03.22", "title": "Велико Търново: С литургия и поднасяне на цветя започна програмата по повод празника на града"}
{"url": "http://www.focus-news.net/news/2018/03/22/2502434/sz-turtsiya-othvarli-kato-dostoyna-za-sazhalenie-kritikata-na-angela-merkel-za-voennata-operatsiya-maslinova-klonka.html", "text": "Турция отхвърли критиките на канцлера на ФРГ Ангела Меркел за военната операция „Маслинова клонка“ в Северна Сирия като „достойна за съжаление\" и базирана на погрешна информация, пише германският вестник Die Sueddeutsche Zeitung. \r\nОт редакцията припомнят, че за първи път Меркел осъди турската операция в района за Африн едва в сряда, 21 март, два месеца след началото й. Дори в името на „всички законни интереси на Турция в областта на сигурността е неприемливо случващото се в Африн, където хиляди и хиляди цивилни бяха преследвани, убити или принудени да напуснат\", подчерта Меркел в реч пред Бундестага. Турското външно министерство разкритикува изявлението на Меркел, като заяви, че е странно „някои от нашите съюзници да разглеждат ситуацията през очите на терористите\".Тереза Герова", "date": "2018.03.22", "title": "SZ: Турция отхвърли като „достойна за съжаление“ критиката на Ангела Меркел за военната операция „Маслинова клонка“"}
{"url": "http://www.focus-news.net/news/2018/03/22/2502451/afp-nikola-sarkozi-osadi-lipsata-na-fizicheski-dokazatelstva-v-razsledvaneto-mu-za-koruptsiya.html", "text": "Бившият френски президент Никола Саркози, разследван за корупция заради предполагаемо финансиране от покойния либийски диктатор Муамер Кадафи по време на предизборната му кампания през 2007 г., осъди липсата на „физически доказателства\" срещу него в свое изявление, публикувано от френските медии в четвъртък, предава AFP.\r\n„Аз съм обвинен без физически доказателства заради декларации, направени от Кадафи, неговия син, племенник, братовчед, неговия говорител и бившия министър-председател\", е подчертал Саркози пред съдиите според статия във вестник Le Figaro.Тереза Герова", "date": "2018.03.22", "title": "AFP: Никола Саркози осъди липсата на „физически доказателства“ в разследването му за корупция"}
{"url": "http://www.focus-news.net/news/2018/03/22/2502454/hamid-hamid-dps-nyama-da-podkrepim-izklyuchvaneto-na-ogradata-po-granitsata-ot-obhvata-na-zakona-za-obshtestvenite-porachki-tova-e-absolyutno-nenuzhen-tekst.html", "text": "ПГ на ДПС няма да подкрепи текста на вносителя. Това каза депутатът от ДПС Хамид Хамид по време на дебатите по окончателното гласуване на промените в Закона за обществените поръчки, чрез които поддръжката на оградата по границата се изключва от обхвата на закона, предаде репортер на Агенция „Фокус“. „Считаме, че в закона за обществените поръчки този текст няма място. Абсолютно ненужен текст, който подсилва усещането в обществото, че около тази оградата продължават да се въртят нечисти дела от самото започване на този строеж до момента“, заяви Хамид. По думите му продължават действията на управляващото мнозинство. „Създава прецедент и за подобни текстове и занапред“, каза още Хамид Хамид. Според него този текст регламентира една далавера, каквато е и каналджийството. \r\nЛюба АЛЕКСИЕВА", "date": "2018.03.22", "title": "Хамид Хамид, ДПС: Няма да подкрепим изключването на оградата по границата от обхвата на Закона за обществените поръчки, това е абсолютно ненужен текст"}
{"url": "http://www.focus-news.net/news/2018/03/22/2502460/zhelyo-boychev-inerkom-na-ginka-s-bezsrochen-dogovor-za-nay-apetitnite-imoti-na-sofiyskata-mitropoliya.html", "text": "„В комисията за продажбата на ЧЕЗ бе предоставен предварителният договор между Патриаршията и „Инерком”, като при нас постъпиха и сигнали от разследващи журналисти. В него пише, че се отдават сгради на Софийската митрополия, в центъра на София, под наем за 10 години, като след това автоматично се продължава за още 4 пъти по толкова и ако няма претенции, остава безсрочен.” Това заяви зам.-председателят на „БСП за България” и председател на комисията за продажбата на ЧЕЗ Жельо Бойчев по БТВ, съобщиха от пресцентъра на НС на БСП. Той обясни, че днес ще бъдат изпратени писма и на регулатора, за да се установи - дали има  нарушения, има ли издадени наказателни постановления. „От 2014 г. едното от дружествата лицензиант - ЧЕЗ е с процедура за отнемане на лиценз. Интересно е как се прави оценка и как се купува дружество в процедура по отнемане на лиценз?”, попита Бойчев и допълни, че тази процедура не е приключила.\r\n„Следващият вторник ще има въпроси към външното и финансовото разузнаване по повод финансирането на сделката. Още повече, че и премиерът беше казал, че имало руско, грузинско финансиране. Сега институциите трябва да дадат информация доколко финансирането е проблем за националната ни сигурност”, посочи председателят на комисията за ЧЕЗ и допълни, че има искане за изслушване на Гинка Върбакова от двата синдиката. \r\n„Ако министър-председателят и правителството си бяха на мястото, нямаше да има нужда и от комисията за ЧЕЗ. Министър-председателят, от самото начало, на 24 часа, си променя мнението – от нищо не знаещ до човек, който казва, че държавата влиза в сделката”, каза председателят на комисията. Той добави, че дейността на ЧЕЗ е извършена на територията на България и се регулира от държавата ни, от българските институции, от българските регулатори, а някои искат да прехвърлят отговорността на чешката държава, поради което се стигна почти до международен скандал. „Ще поканим и министър-председателят да каже- как и по какъв начин държавата ще участва в сделката и какво доведе до промяна на мнението на правителството”, каза също Бойчев.", "date": "2018.03.22", "title": "Жельо Бойчев: „Инерком” на Гинка с безсрочен договор за най-апетитните имоти на Софийската митрополия"}
{"url": "http://www.focus-news.net/news/2018/03/22/2502458/pazardzhik-dezhurni-politseyski-patruli-sa-razpolozheni-po-riskovite-patishta-v-oblastta-zaradi-snegovalezha.html", "text": "На територията на цялата област има интензивен снеговалеж от мокър сняг, като още през нощта има засилено дежурство на екипи на пътна и охранителна полиция по рисковите пътни отсечки,  съобщи за Радио „Фокус“ – Пазарджик", "date": "2018.03.22", "title": "Пазарджик: Дежурни полицейски патрули са разположени по рисковите пътища в областта заради снеговалежа"}
{"url": "http://www.focus-news.net/news/2018/03/22/2502453/d-r-bobi-bobev-bivsh-poslanik-na-balgariya-v-albaniya-i-kosovo-predstoi-da-se-ochertayat-chervenite-linii-i-zonata-v-koyato-da-se-tarsi-kompromis-mezhdu-makedoniya-i-gartsiya-v-spora-za-imeto.html", "text": "При посещението на гръцкия външен министър в Скопие предстои да се очертаят червените линии и празната зона, в която може да се търси компромис между Македония и Гърция в спора за името, скорошно решение на казуса обаче няма да има. Това ще се случи и при продължаващия диалог между Белград и Прищина с Брюксел. Това каза за сутрешния блок „Добро утро, България“ на Радио „Фокус“ бившият посланик на България в Албания и Косово д-р Боби Бобев. По думите му позитивното е, че вече се водят преговори по отдавна замразени проблеми между страните от Западните Балкани. „Нереалистично е да се очаква, че въпросът с името на Македония ще бъде разрешен в рамките на българското председателството или до летните месеци, каквото е желанието на Зоран Заев\", добави Бобев. „Струва ми се прекалено оптимистично, след като вече започнаха да се появяват тълкувания и експертни мнения, че ако не се стигне до решаването на въпроса за членството в НАТО, може да се търси някакъв байпас или обиколна формулировка, която да води до приемането на Македония, което е видима цел на Алианса и въобще на западния свят. Може да се стигне до членство в НАТО и със сегашното международно признато име Бивша югославска Република Македония, но с изричното условие, че в момента, в който се намери формулата за решаване на спора между Македония и Гърция, това ново име автоматично ще се пренесе в международната реалност. Т.е. страната ще бъде член на организации като ООН или НАТО, ако се стигне до това, без да се изискват някакви допълнителни процедури. Не очаквам днес да се намери крайното решение“, обясни д-р Боби Бобев. Относно приетия закон за езиците в Македония и периодично появяващите се опасения за проект „Велика Албания“, Бобев коментира, че това е нереализуемо. „При търсенето на решение подобни формули се използват за сплашване, но дори в националната албанска доктрина подобна идея не съществувам\", добави той. „Ще бъде фатална грешка, ако тези, които предизвикват напрежението, го насочат по линия на етническото противопоставяне\", заяви д-р Бобев.", "date": "2018.03.22", "title": "Д-р Боби Бобев, бивш посланик на България в Албания и Косово: Предстои да се очертаят червените линии и зоната, в която да се търси компромис между Македония и Гърция в спора за името"}
{"url": "http://www.focus-news.net/news/2018/03/22/2502464/pazardzhik-sluzhiteli-ot-sektor-sigurnost-protestirat-pred-zatvora-v-grada-s-iskaniya-za-povishavane-na-zaplatite-s-20.html", "text": "Надзиратели от затвора в Пазарджик протестират днес с искания за повишаване на заплатата с 20%, уеднаквяване на сумите за специфични условия на труд като тези на служителите на МВР и допълнително отпускане на щатове за надзиратели. Това каза за Радио „Фокус“ – Пазарджик Емил Буров от Синдикалната организация на надзирателите в пазарджишкия затвор. По думите му до момента нито едно от исканията им не е удовлетворено. „Имаше преговори преди да започнат протестите в страната, но сега няма никакъв диалог с Министерството на правосъдието. Дори на Националния протест в София на 24 февруари никой от управляващите не пожела да говори с нас. Министърът на правосъдието Цецка Цачева дава някакви интервюта, в които говори, че преговори се водят, но това не е вярно“, уточни Буров. Над 150 надзиратели и административен персонал от затвора в Пазарджик са се подписали и в подписката „Европа и за нас“, инициирана от Синдиката на служителите на затворите в България.\r\nАлбена ЖИЛЕКОВА", "date": "2018.03.22", "title": "Пазарджик: Служители от сектор „Сигурност“ протестират пред затвора в града с искания за повишаване на заплатите с 20%"}
{"url": "http://www.focus-news.net/news/2018/03/22/2502457/burgas-snyag-vali-na-teritoriyata-na-oblastta-patishtata-sa-zasnezheni.html", "text": "Навсякъде в областта превалява сняг, съобщи за Радио „Фокус“ - Бургас дежурният от Областно пътно управление. Пътните настилки са заснежени и опесъчени. Няма натрупана снежна покривка. Движението се извършва с нормална интензивност. Няма затворени пътни участъци.\r\nВ Бургас също вали сняг. Пътищата са заснежени. Движението е интензивно по централните улици и булеварди.\r\nМария РУСЕВА", "date": "2018.03.22", "title": "Бургас: Сняг вали на територията на областта, пътищата са заснежени"}
{"url": "http://www.focus-news.net/news/2018/03/22/2502462/vratsa-nivoto-na-reka-dunav-kray-oryahovo-se-e-povishilo-s-22-sm-prez-izminaloto-denonoshtie.html", "text": "Нивото на река Дунав край Оряхово се е повишило с 22 см през изминалото денонощие. Лек спад е регистриран в нивото на Дунав в началото на българския участък на реката при Ново село, за последното денонощие нивото се е понижило с 2  см и водният стоеж е 718 см, съобщиха от Хидрометереологична станция край Ново село. Нивото на реката край Видин е 764 см, регистрираното  е повишение от 5 см.  Продължава да се повишава нивото на река Дунав край Лом, за последното денонощие нивото на реката се е повишило с 19 см и водният стоеж е 788 см. Нивото на реката край Оряхово е 643 см, там е регистрирано повишение за последното денонощие от 22 см. Температурата на водата край Ново село е 6,4 градуса, край Оряхово е 7,3 градуса.", "date": "2018.03.22", "title": "Враца: Нивото на река Дунав край Оряхово се е повишило с 22 см през изминалото денонощие"}
{"url": "http://www.focus-news.net/news/2018/03/22/2502466/pss-loshi-sa-usloviyata-za-turizam-v-planinite.html", "text": "Условията за туризъм в планините са лоши. Това съобщиха от Планинска спасителна служба (ПСС) при БЧК за Агенция ,,Фокус’’", "date": "2018.03.22", "title": "ПСС: Лоши са условията за туризъм в планините"}
{"url": "http://www.focus-news.net/news/2018/03/22/2502459/sofiya-v-grada-prodalzhava-izvarshvaneto-na-obrabotki-za-pochistvane-na-snega.html", "text": "Във връзка с валежите от сняг в София над 130 снегопочистващи машини извършват обработки със смеси срещу заледяване. Това съобщиха от пресцентъра на Столична община. От нощта работата продължава. Екипи на почистващите фирми обработват със смеси срещу заледяване в почти всички райони на Столична община приоритетно улици и булеварди, по които се движи градския транспорт и основни улици в кварталите, както и опасни и стръмни участъци. Извършва се и ръчно почистване на прилежащите площи към спирки на градския транспорт, подлези и тротоари. \r\nКъм момента градският транспорт се движи при зимни условия по всички маршрути. \r\nПри необходимост с цел  почистване на пътни платна е възможно временно затваряне на пътни артерии с помощта на екипи на Пътна полиция и „Аварийна помощ и превенция“ на Столична община.   \r\nПризоваваме шофьорите да карат само с автомобили, оборудвани за движение при зимна обстановка и да бъдат внимателни да се движат със съобразена скорост. \r\nПрогнозата за времето за София е код оранжев, с валежи от сняг и силен североизточен вятър.", "date": "2018.03.22", "title": "София: В града продължава извършването на обработки за почистване на снега"}
{"url": "http://www.focus-news.net/news/2018/03/22/2502450/pazardzhik-magla-namalyava-vidimostta-po-am-trakiya-v-rayona-na-varshilata-tunela-trayanovi-vrata-vakarel-i-ihtiman.html", "text": "Мъгла намалява видимостта по АМ „Тракия“ в района на Вършилата, тунела „Траянови врата“, Вакарел и Ихтиман, предаде репортер на Радио „Фокус“ – Пазарджик. Пътните настилки са мокри и хлъзгави. Извършва се снегопочистване  и опесъчаване в района на Вършилата. Движението е интензивно и в двете посоки. Движат се много товарни автомобили.\r\nАлбена ЖИЛЕКОВА", "date": "2018.03.22", "title": "Пазарджик: Мъгла намалява видимостта по АМ „Тракия“ в района на Вършилата, тунела „Траянови врата“, Вакарел и Ихтиман"}
{"url": "http://www.focus-news.net/news/2018/03/22/2502467/pregled-na-osnovnite-temi-v-burgaskiya-pechat.html", "text": "„Ударно приемат медицински сестри“ е водещото заглавие на всекидневника „Черноморски фар”. В подзаглавието се пояснява, че Университет „Проф. д-р Асен Златаров“ и Община Бургас ще сключат договор за подпомагане на обучаващите се в специалността. 23-ма студенти, желаещи да станат медицинска сестра, ще бъдат приети държавна поръчка за учебната 2018/2019 година в Бургас. Приемът по специалността в бургаския университет е увеличен с 10 души от тази година. Заради недостиг на медицински сестри в цялата страна за следващата учебна година броят е завишен със 100 души, пише още вестникът. Друга главна тема в днешното издание е „Спин взе първа жертва“. ХИВ-позитивен от Бургас е починал преди дни. Това е първата жертва за тази година от нашия регион. Чумата на века вече разболя други трима жители на Бургас и областта от януари досега, съобщава още „Черноморски фар“.\r\n„Опасен мост между селата Полски извор и Черни връх върна кошмара от есента“ е друго заглавие от челото на вестника, като повече по темата може да прочетете на стр. 3. „Полицията в Приморско бори престъпността с дрегер за наркотици“  е тема  от втора страница на ежедневника. РУ - Приморско се сдоби с електронен анализатор тип дрегер „Дръгтест“, с който ще бори престъпността през наближаващия летен сезон. Модерният дрегер може да улови наличието на шест забранени вещества в организма на човек.\r\nИнтервюто в днешния брой е с Петър Корумбашев, член на Европейския парламент, който беше на среща с айтозлии на 17 март т. г. на тема: „На къде отива Европа?“. Заглавието е „Лесно е да стоиш със скръстени ръце и да искаш от държавата и ЕС“.", "date": "2018.03.22", "title": "Преглед на основните теми в бургаския печат"}
{"url": "http://www.focus-news.net/news/2018/03/22/2502461/api-ogranicheno-e-dvizhenieto-na-tovarni-avtomobili-nad-12-t-v-dvete-posoki-na-am-trakiya-ot-sofiya-do-tunel-trayanovi-vrata-poradi-snegopochistvane.html", "text": "Ограничено е движението на товарни автомобили над 12 т в двете посоки на АМ \"Тракия\" в област София (от София до тунел \"Траянови врата\") и в посока София на АМ \"Хемус\", поради снегопочистване. Това съобщиха от пресцентъра на Агенция \"Пътна инфраструктура\". Товарните автомобили над 12 тона, движещи се към София, е необходимо да изчакат в района на Ботевград.", "date": "2018.03.22", "title": "АПИ: Ограничено е движението на товарни автомобили над 12 т в двете посоки на АМ \"Тракия\" от София до тунел \"Траянови врата\" поради снегопочистване"}
{"url": "http://www.focus-news.net/news/2018/03/22/2502468/vidin-trima-zhiteli-na-novo-selo-sa-zadarzhani-za-krazhba-na-okolo-3-tona-metal.html", "text": "Трима жители на Ново село са задържани за кражба на около 3 тона метал. Това съобщиха от ОДМВР - Видин. Кражбата е извършена от имот на местен земеделски производител. Служителите на реда предприели разследване след получен в 13.00 часа на 21 март сигнал за извършено посегателство на електрически инструменти, множество части от МПС и други метални вещи от сграда и прилежащ имот на база, в бившия стопански двор на селото. Установено било, че престъплението е извършено във времето от 12.30 на 20 март до 12.30 на 21 март. За броени часове криминалисти открили извършителите с инициали С.Й. (на 18 г.), Д.Й. (на 24 г.) и А.Д. (на 22 г.), и ги задържали. Работата на разследващите по случая продължава, в РУ-Видин е образувано досъдебно производство.", "date": "2018.03.22", "title": "Видин: Трима жители на Ново село са задържани за кражба на около 3 тона метал"}
{"url": "http://www.focus-news.net/news/2018/03/22/2502456/diana-savateva-gerb-izklyuchvaneto-na-dogovorite-za-poddrazhka-ot-obhvata-na-zakona-za-obshtestvenite-porachki-e-mnogo-razumno-i-ratsionalno.html", "text": "Изключването на договорите за поддръжка от обхвата на Закона за обществените поръчки  е много разумно и рационално. Това каза народният представител от ПГ на ГЕРБ Диана Саватева по време на дебатите по второто четене на Закона за обществените поръчки, с който от обхвата на закона се изключва поддръжката на оградата по границата, предаде репортер на Агенция „Фокус“.  Тя поясни, че не може да се предвиди какво ще се случва по оградното съоръжение след един порой. „За нас е доста нелогично да се размята тезата, че е необходима процедура по Закона за обществените поръчки, когато става въпрос за щети, случили се от природни бедствия. Трябва ли да чакаме да мине досъдебното производство, което е образувано от Специализираната прокуратура, за да се правят ремонти? Това меко казано е нелогично“, каза Саватева. Според нея, ако бързо се вземат мерки, ефектът ще бъде много по-силен. „Нищо няма да се замете, защото така или иначе досъдебното производство върви. Досъдебно производство означава просто една проверка\", каза депутатът и обърна внимание, че все още няма привлечени обвиняеми.\r\nДеница КИТАНВОА", "date": "2018.03.22", "title": "Диана Саватева, ГЕРБ: Изключването на договорите за поддръжка от обхвата на Закона за обществените поръчки  е много разумно и рационално"}
{"url": "http://www.focus-news.net/news/2018/03/22/2502470/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-mart.html", "text": "„Софийска вода” временно ще прекъсне водоснабдяването в някои части на столицата на 23 март. Това съобщиха от пресцентъра на дружеството.\r\nВъв връзка с реконструкция на уличен водопровод на ул. „Цветан Пешев“, с. Локорско, се налага спиране на водоподаването от 09:00 до 20:00 часа на клиентите на „Софийска вода”, живеещи в района на: ул. „Димитър Тошков“, ул. „Драгуната“, ул. „Цветан Пешев“, ул. „Петър Белев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цветан Пешев“ ъгъла с ул. „Поп Стоил Петков“.\r\nВъв връзка с реконструкция на уличен водопровод на ул. „Проф. Велизар Велков“, кв. „Манастирски ливади“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Проф. Велизар Велков “ от ул. „Българска легия“ до бул. „България“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред МБАЛ „Света София“.\r\nВъв връзка с подмяна на сградно водопроводно отклонение на ул. „Любен Каравелов“, с. Казичене , се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Любен Каравело“от ул. „Липите“ до ул. „Александър Стамболийски“; ул. „Александър Стамболийски“ от ул. „Любен Каравелов“ до ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: „Любен Каравелов “ №1.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.22", "title": "„Софийска вода” временно ще прекъсне водоснабдяването в някои части на столицата на 23 март"}
{"url": "http://www.focus-news.net/news/2018/03/22/2502469/zhelyo-vardunski-kmet-na-kameno-obstanovkata-na-teritoriyata-na-obshtinata-e-normalna-nivoto-na-reka-rusokastrenska-e-v-normalnite-granitsi.html", "text": "Обстановката на територията на община Камено е нормална. Това съобщи за Радио „Фокус“ - Бургас кметът Жельо Вардунски. По думите му в момента вали мокър сняг. Нивото на река Русокастренска е в нормалните граници. Кметът добави, че в случай на нужда всички служби имат готовност да реагират.\"Фокус“ припомня, че река Русокастренска преля на 20 март вследствие на обилни валежи от дъжд. Имаше наводнени изби в къщи в Трояново, Ливада, Полски извор.\r\nМария РУСЕВА", "date": "2018.03.22", "title": "Жельо Вардунски, кмет на Камено: Обстановката на територията на общината е нормална, нивото на река Русокастренска е в нормалните граници"}
{"url": "http://www.focus-news.net/news/2018/03/22/2502473/vratsa-zadarzhaha-53-godishen-mazh-za-pritezhanie-na-tsigari-i-tyutyun-bez-banderol.html", "text": "Задържаха 53-годишен мъж за притежание на цигари и тютюн без акцизен бандерол. Това съобщиха от  ОДМВР - Враца", "date": "2018.03.22", "title": "Враца: Задържаха 53-годишен мъж за притежание на цигари и тютюн без бандерол"}
{"url": "http://www.focus-news.net/news/2018/03/22/2502474/sliven-patishtata-v-oblastta-sa-mokri-i-hlazgavi-opasnost-ot-padashti-kamani-ima-po-patya-sliven-ichera-gradets.html", "text": "Пътищата в Сливенска област са мокри и хлъзгави. Движението е интензивно. В планината вали мокър сняг. В района на Котел 3 машини почистват пътните настилки. Няма въведени ограничения за пътуващите, съобщиха от Областно пътно управление. Затворени за тежки автомобили над 10 т. са проходите Твърдишки и Вратник. Котленският проход е затворен за товарни автомобили  заради свлачище. Опасност от падащи камъни има по пътя Сливен – Ичера – Градец. Движението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч. Движението по пътя  Малък манастир – Голям манастир  се осъществява в една лента, поради пропаднали настилка и насип. Движението се регулира чрез пътни знаци. Срокът и на двата ремонта е 31 март.", "date": "2018.03.22", "title": "Сливен: Пътищата в областта са мокри и хлъзгави, опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/03/22/2502478/zam-ministar-valentin-yovev-mrrb-okazva-pomosht-na-obshtinite-pri-vaznikvane-na-svlachishta-ili-srutishta.html", "text": "„Министерството на регионалното развитие и благоустройството изпраща специалисти по геозащита при всеки сигнал от общините за възникнали свлачища или срутища“. Това каза в интервю за радио К2 заместник-министърът на регионалното развитие и благоустройството Валентин Йовев, съобщиха от пресцентъра на Министерство на регионалното развитие и благоустройството. „Тъй като местните органи нямат сили и капацитет, министерството оказва съдействие и специализирана техническа помощ на местната власт“, обясни Йовев и подчерта, че съгласно законовите разпоредби отговорните институции и лица за изпълнението на геозащитни мерки и дейности за ограничаване на свлачища в страната са не само МРРБ, но и териториалните органи на изпълнителната власт и собствениците и ползвателите на имоти. \r\n„Свлачищата и срутищата се проявяват всяка година при повече и по-обилни валежи“, обясни заместник-министърът и обърна внимание, че тези процеси трудно се прогнозират и настъпват внезапно.  \r\nОбщо регистрираните свлачища в страната са 2137, като най-невралгичните райони са по западната част на Дунавското крайбрежие, Северното Черноморие, Източните Родопи. Сред най-активните през последните години са мащабните свлачищни процеси в гр. Оряхово, засягащи републиканския път ІІ-11, свлачищата при спирка „Кипарис“ – „Кипарис-юг“ и „Кипарис-север“, община Аксаково, при спирка „Фара“, община Аксаково, засягащи републикански път І-9, Вилна зона „Фиш-Фиш“, гр. Балчик, с. Плетена в Община Сатовча.   \r\n „Основно задължение на МРРБ е регистрирането и мониторингът на свлачищата, които се осъществяват главно от геозащитните дружества към ведомството, локализирани във Варна, Плевен и Перник“, коментира още Валентин Йовев. \r\nМониторингът включва контролно-измервателна система, с която се следи  динамиката на движение на свлачището и при наличие на по-силно движение, в определен период се предприемат мерки, обясни Йовев. \r\nПревантивните геозащитни дейности, които се осъществяват от МРРБ, обхващат поддържането на изградени дренажни съоръжения за отводняване на свлачищни райони и изсушаване на почвения слой, както и изграждането на нови. \r\nТази година за геозащитна дейност в бюджета на МРРБ са предвидени 19,354 млн. лв., от които 800 хиляди лева са за превантивна дейност, а останалите 18,554 млн. лв. са за извършване на геозащитни мерки и дейности за ограничаване на свлачища и за предотвратяване на аварии и щети, в това число и за осигуряване на проектна готовност на най-опасните свлачищни територии.", "date": "2018.03.22", "title": "Зам.-министър Валентин Йовев: МРРБ оказва помощ на общините при възникване на свлачища или срутища"}
{"url": "http://www.focus-news.net/news/2018/03/22/2502475/nimh-kolichestvata-na-valezhite-v-stranata-za-tazi-nosht-sa-mezhdu-1-i-6-l-kv-m-a-obrazuvalata-se-snezhnata-pokrivka-ot-1-do-7-sm.html", "text": "Количествата на валежите в страната за тази нощ са между 1 и 6 л/кв. м, а снежната покривка е от 1 до 7 сантиметра. Това съобщиха за Агенция „Фокус“ от Националния институт по метеорология и хидрология (НИМХ) при БАН. Заради отрицателните температури веднага се образува снежна покривка. В северна България тя е с дебелина между 1 и 7 сантиметра, а в южна между 1 и 4 сантиметра. В Благоевград е 4 см., а в София е 5 см. В планините също се увеличава снежната покривка. Най-ниските температури, измерени през изминалата нощ са в градовете Разград и Драгоман – минус 4 градуса,  в София – минус 3 градуса. В останалата част от страната минималните температури варират около 0 градуса. Най-високата минимална температура е измерена в Гоце Делчев - 5 градуса. \r\nЦветелин ДИМИТРОВ", "date": "2018.03.22", "title": "НИМХ: Количествата на валежите в страната за тази нощ са между 1 и 6 л/ кв. м, а образувалата се снежната покривка от 1 до 7 см"}
{"url": "http://www.focus-news.net/news/2018/03/22/2502465/kyustendil-tezhkotovarni-avtomobili-sa-zakasali-po-patya-kyustendil-dupnitsa-v-rayona-na-cherna-niva.html", "text": "Тежкотоварни автомобили са закъсали по пътя Кюстендил – Дупница, в района на „Черна нива”. Това съобщиха слушатели на Радио „Фокус” – Кюстендил. По думите им в района на „Бинека” също има закъсали товарни автомобили, както и аварирал автобус. В тези райони има обилен снеговалеж и натрупала се снежна покривка по пътното платно. Според слушатели по автомагистрала „Струма”, посока Дупница – София също има проблеми с придвижването.\r\nВенцеслав ИЛЧЕВ", "date": "2018.03.22", "title": "Кюстендил: Тежкотоварни автомобили са закъсали по пътя Кюстендил – Дупница, в района на „Черна нива”"}
{"url": "http://www.focus-news.net/news/2018/03/22/2502471/api-blizo-440-snegopochistvashti-mashini-obrabotvat-patnite-nastilki-shofyorite-da-karat-vnimatelno.html", "text": "Близо 440 машини почистват пътните настилки по републиканската мрежа в районите със снеговалеж. Обработката на настилките продължава, за да се осигури безопасността на пътуването при зимни условия. Това съобщиха от пресцентъра на Агенция \"Пътна инфраструктура\". Най-интензивен е снеговалежът в Западна България. Прогнозата на метеоролозите е за валежи през целия ден. Шофьорите трябва да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.\r\nПоради обилния снеговалеж временно се ограничава движението на камионите над 12 тона по АМ „Тракия“ на територията на Софийска област - от км 0+000 до км 55+600. На АМ „Хемус“ движението на МПС над 12 тона е ограничено само в посока София, като товарните МПС се спират при Ботевград. За снегопочистване временно е ограничено преминаването на всички автомобили в посока София по АМ „Люлин“. Шофьорите на леки автомобили се насочват по обходен маршрут по път I-1 Владая - София. В посока Перник на АМ „Люлин“ е ограничено движението на товарните автомобили над 12 тона, трафикът на автомобилите до 12 тона е без ограничение. Тежкотоварните автомобили е необходимо да изчакват на място.\r\nЗаради силния снеговалеж и за снегопочистване временно е ограничено движението на товарните автомобили над 12 тона през прохода „Предел“, по път II-84 Велинград – Якоруда, по път II-62 Самоков - Дупница и по път III-822 Самоков – Ихтиман. Ограничен е и трафикът на превозните средства над 12 тона с ремаркета и полуремаркета по път III-842 Юндола – Белово. Обходният маршрут за шофьорите е по път Белово - Варвара - Велинград - Юндола.\r\nОбластните пътни управления и снегопочистващите фирми работят на 24-часов режим и предприемат всички необходими действия за осигуряване проходимостта на републиканската мрежа при зимни условия. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.03.22", "title": "АПИ: Близо 440 снегопочистващи машини обработват пътните настилки, шофьорите да карат внимателно"}
{"url": "http://www.focus-news.net/news/2018/03/22/2502463/lokalno-makedoniya-nikos-kodzias-pristiga-na-poseshtenie-v-skopie.html", "text": "Министърът на външните работи на Гърция Никос Кодзиас ще пристигне на посещение в Македония, припомня скопското електронно издание „Локално“. Очаква се първият дипломат на Атина да кацне на международното летище в Скопие в обедните часове на деня. Преименуването му от „Александър Велики“ на Международно летище-Скопие бе една от отстъпките, които македонците направиха в знак на добра воля за разрешаване на десетилетния спор с Атина за името на страната им.\r\nСъгласно думите на македонския външен министър Никола Димитров, Кодзиас пристига в Скопие в четвъртък, но програмата на визитата му ще е по-пълна в петък. Двамата дипломати ще разговарят за позициите на страните си, след като размениха проектоспоразумения за разрешаване на спора за името. В сряда първият дипломат на Скопие призна, че те се различават едно от друго. Тереза Герова", "date": "2018.03.22", "title": "„Локално“ (Македония): Никос Кодзиас пристига на посещение в Скопие"}
{"url": "http://www.focus-news.net/news/2018/03/22/2502477/hristian-mitev-obedineni-patrioti-zlatna-dupka-ima-samo-v-argumentite-sreshtu-promenite-v-zakona-za-obshtestvenite-porachki.html", "text": "Говореше се за „златна дупка“ – „златна дупка“ има само в аргументите срещу този закон.  Това каза депутатът от „Обединени патриоти“ Христиан Митев по време на дебатите по окончателното гласуване на промените в Закона за обществените поръчки, чрез които поддръжката на оградата по границата се изключва от обхвата на закона, предаде репортер на Агенция „Фокус“. „Не мога да разбера каква връзка има между законопроекта и провежданото досъдебно производство в Специализираната прокуратура. Едното няма нищо общо с другото. Специализираната прокуратура се произнася по досъдебно производство, свързано с изграждането на оградата“, заяви Митев. По думите му, когато видят становището на прокурора, тогава ще разберат коя от тезите е вярна по отношение на проверката за изграждане. „Другата неистина, която чух, беше, че тази процедура, която се предлага, не била необходима, защото имало друга. Беше ясно заявено и от страна на МВР и от страна на тримата областни управители, че тази процедура би отнела между 3 и 6 месеца. Обвиненията, че няма да има възможност да се изберат фирми изпълнители на ремонтите, също е несъстоятелно. Аргументите за това, че може да се стигне до злоупотреби и нямало да се носи отговорност“, допълни той. Според него областните управители са заявили, че ще понесат цялата такава. „МС също носи своята отговорност“, добави той. \r\nХамид Хамид от ДПС призова Митев да не заблуждава народните представители, че има някаква наредба. Според него се дублират текстове между предложеният и съществуващия в ЗОП. \r\nИван Иванов от БСП заяви, че интересът на БСП са парите на българските граждани, защото ще отидат в нечий джоб. „От един филм, нещата ще се превърнат в сериал. Превръщате това нещо в сериал“, добави той. \r\nДимитър Лазаров от ГЕРБ посочи: „Понеже става въпрос за дупки, да не би да обсъждаме дупките в Цанков камък. Може би колегите се оглеждат във водното огледало на Кърджали. Ако става въпрос за тези дупки, нека темата да бъде дебат, но в друго време“, призова той. \r\nМитев в дуплика заяви, че Цанков камък и водното огледало на Кърджали са пример за „златни дупки“, в които потъват парите. \r\nПавел Шопов от „Обединени патриоти“ подчерта, че за тях оградата не е въпрос на извличане на поетически облаги, а на полза за държавата. „Всичко, което допринася за по-лесната поддръжка и експлоатация е добре дошло. Текстовете са точно прагматични, те вършат работа и това е нашата гледна точка. За колегите от БСП въпросът е обект на опозиционност и нищо друго. За ДПС нещата са съвсем различни – за тях това е проблем, защото оградата отделя страната ни от Турция“, каза още Шопов. \r\nЛюба АЛЕКСИЕВА", "date": "2018.03.22", "title": "Христиан Митев, „Обединени патриоти“: „Златна дупка“ има само в аргументите срещу промените в Закона за обществените поръчки"}
{"url": "http://www.focus-news.net/news/2018/03/22/2502482/sliven-politsiyata-poluchi-kompyutarna-tehnika-ot-obshtinata.html", "text": "Компютърна техника, включваща 14 принтера, 14 компютъра и 2 лаптопа получи от Община Сливен полицията. Те ще се използват за нуждите на Детска педагогическа стая и за дейността на районните инспектори. Това съобщиха от Община Сливен. Средствата са осигурени от субсидия за делегираните от държавата дейности. „Надяваме се с новата техника сътрудничеството ни още повече да се подобрява“, каза кметът Стефан Радев. „Предоставената техника ще подобри обслужването на населението, тъй като част от нея е предвидена специално за районните инспектори. Те са лицето на полицията пред обществото“, каза при получаването на компютрите главен инспектор Димитър Кикьов, началник на РУ на МВР – Сливен.", "date": "2018.03.22", "title": "Сливен: Полицията получи компютърна техника от Общината"}
{"url": "http://www.focus-news.net/news/2018/03/22/2502472/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. На пункта вали обилен сняг, пътят за българо-македонската граница е заснежен. Водачите трябва да се движат с подготвени за зимни условия автомобили\r\nВенцеслав ИЛЧЕВ", "date": "2018.03.22", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/22/2502483/kyustendil-debyutnata-kniga-na-tihomir-ivanov-kamino-patyat-na-zavrashtaneto-shte-bade-predstavena-pred-uchenitsi-v-dupnitsa.html", "text": "Дебютната книга на Тихомир Иванов „Камино: Пътят на завръщането“ ще бъде представена пред ученици в Дупница. Това съобщи за Радио „Фокус” – Кюстендил Ценка Стоянова, секретар на Местната комисия за борба срещу противообществените прояви на малолетните и непълнолетните към Община Дупница. Представянето на книгата ще започне от 14.00 часа в Професионална гимназия „Христо Ботев”. „Авторът  е подготвил една нестандартна, практична и вълнуваща среща, на която ще разкаже за преживяването Камино,  за книгата и за нещата от живота. Това е една книга, която провокира и вдъхновява четящите я да следват мечтите си”, каза Ценка Стоянова.\r\nВенцеслав ИЛЧЕВ", "date": "2018.03.22", "title": "Кюстендил: Дебютната книга на Тихомир Иванов „Камино: Пътят на завръщането“ ще бъде представена пред ученици в Дупница"}
{"url": "http://www.focus-news.net/news/2018/03/22/2502476/nimh-prez-denya-shte-ima-protses-na-vremenno-ponizhenie-ili-zadarzhane-na-nivata-na-rekite-v-zapadnobelomorskiya-baseyn.html", "text": "През деня ще има процес на временно понижение или задържане на нивата на реките в Западнобеломорския басейн, сочи справка на сайта на Националният институт по метеорология и хидрология към Българската академия на науките (НИМХ към БАН).  От вечерните часове днес и на 23 март ще има повишения на речните нива в средните и долни части от водосборите на реките Струма и Места, вследствие на валежи, като по-значителни ще бъдат повишенията в долните части на река Струма и притока ѝ – река Струмешница и долните части от водосбора на река Места вечерта и през нощта срещу 23 март.", "date": "2018.03.22", "title": "НИМХ: През деня ще има процес на временно понижение или задържане на нивата на реките в Западнобеломорския басейн"}
{"url": "http://www.focus-news.net/news/2018/03/22/2502481/blagoevgrad-na-granichen-punkt-kulata-trafikat-e-intenziven-za-tovarni-avtomobili-na-izhod.html", "text": "На българо-гръцката граница трафикът е интензивен на ГКПП „Кулата“ за товарни автомобили на изход . Това съобщиха за Радио „Фокус“ – Пирин от Гранична полиция. Без проблеми се извършва преминаването на граничен пункт „Илинден“. На останалите пунктове по българо-гръцката и по българо-македонската граница движението също е нормално.\r\nКристина МИТКОВА", "date": "2018.03.22", "title": "Благоевград: На граничен пункт „Кулата“ трафикът е интензивен за товарни автомобили на изход"}
{"url": "http://www.focus-news.net/news/2018/03/22/2502480/parlamentat-izklyuchi-dogovorite-za-poddrazhka-na-ogradata-po-granitsata-ot-obhvata-na-zakona-za-obshtestvenite-porachki.html", "text": "Парламентът изключи договорите за поддръжка на оградата по границата от обхвата на Закона за обществените поръчки. Това се случи след като депутатите подкрепиха промени в Закона за обществените поръчки на второ четене, предаде репортер на Агенция „Фокус“.  „За“ промените гласуваха 94 народни представители, „против“ – 51 и „въздържали се“ – 8, с което те бяха приети.  В досега действащото законодателство Законът за обществените поръчки не се прилагаше за договори за услуги, доставки или строителство, свързани с изграждане на инженерни съоръжения от възпрепятстващ тип с цел опазване на държавната граница. С направените промени в това число се добавят и договорите за поддръжката на този тип съоръжения. Законопроектът бе внесен от ПГ на ГЕРБ и „Обединени патриоти“. \r\nДеница КИТАНОВА", "date": "2018.03.22", "title": "Парламентът изключи договорите за поддръжка на оградата по границата от обхвата на Закона за обществените поръчки"}
{"url": "http://www.focus-news.net/news/2018/03/22/2502487/stara-zagora-detsa-ot-vtoro-osnovno-uchilishte-p-r-slaveykov-napisaha-kniga-za-balgarchetata-v-chuzhbina.html", "text": "Децата от 3 „ в“ клас при Второ Основно училище „П. Р. Славейков“ в Стара Загора написаха книга, предназначена за децата, които растат и живеят извън пределите на Родината ни. Това съобщиха от пресцентъра на Община Стара Загора. Книгата е подарък за техните връстници и сънародници, които живеят в чужбина.\r\n„Тази книга е крилата жар-птица. В нея всеки ред е любов. Любов към България, видяна през очите и преживяна в сърцата на 26 момичета и момчета. Разказите за различни краища на Родината са написани от девет-десет годишни деца, но всяка дума е продиктувана от сърцата им, защото те изучават с благоговение и любов родния език, историята и природата ѝ не само в класната стая, но и пътувайки във всяко кътче на най-древната държава в Европа“, обяснява техният учител Соня Рачева. По думите ѝ, усилията са насочени към осъществяване на контакти с български училища и български учители в чужбина, за да може чрез тях книгата да достигне до повече българчета извън Родината ни. \r\nКнигата „България живее в мен“ е богато илюстрирана със снимки от личните архиви на децата и техните семейства. Тя ще бъде представена на 26 март 2018 г. от 18.30 ч. в залата на Регионална библиотека „Захарий Княжески“ в Стара Загора. Издава се с подкрепата на СНЦ „Пътуващите книги на Стара Загора“.\r\n„С тази книга искаме да разкажем за България, за красивите природни обекти, културни и исторически забележителности, видени през очите на нейните деца. Искаме да възродим интереса на децата и сънародниците ни извън България, желанието им да поддържат живи връзките със своите приятели, близки, със своите сънародници от страната, искаме да поддържаме пламъка на родолюбието, което всеки носи в душата си! Тези хора са българи, посланици на страната ни – те създават образа и нагласата и на останалия свят към България. Нека протегнем ръце  и съграждаме мостове, защото когато сме заедно, сме силни!“, призовават организаторите на събитието.", "date": "2018.03.22", "title": "Стара Загора: Деца от Второ Основно училище „П. Р. Славейков“ написаха книга за българчетата в чужбина"}
{"url": "http://www.focus-news.net/news/2018/03/22/2502485/dobrich-proletno-horo-organizirat-v-obshtinskiya-mladezhki-tsentar-zahari-stoyanov.html", "text": "Пролетно хоро организират в Общинския младежки център (ОМЦ) „Захари Стоянов“ в Добрич. Това заяви в предаването на Радио „Фокус” „Добро утро България“ Надя Неделчева, организатор в ОМЦ. Днес от 18.30 часа във фоайето на Младежкия дом всеки, който обича българските народни танци и носи пролетно настроение в себе си въпреки зимния студ навън, може да се хване на хоро. Поводът е настъпилата астрономическа пролет. Добруджански хора ще бъдат изпълнени от музика на живо. Инициативата се организира за първи път с активното участие на ансамбъл „Добротица“ и неговите художествени ръководители – Александър Александров и Юри Митев. На хорото ще се хванат и танцьорите от ансамбъла. „Надявам се всички, които обичат народната музика, да дойдат довечера във фоайето на Младежки център и заедно да посрещнем първа пролет“, каза Надя Неделчева. \r\nЖулиета НИКОЛОВА", "date": "2018.03.22", "title": "Добрич: Пролетно хоро организират в Общинския младежки център „Захари Стоянов“"}
{"url": "http://www.focus-news.net/news/2018/03/22/2502489/the-brussels-times-navarshvat-se-dve-godini-ot-teroristichnite-ataki-v-bryuksel.html", "text": "Навършват се две години от терористичните атаки в белгийската столица Брюксел, при които загинаха 32-ма души, а стотици други пострадаха, припомня The Brussel Times.\r\nОтговорност за нападенията на международното летище „Завентем“ и на метростанцията „Малбек“ в Брюксел поеха джихадистите от близкоизточната радикална групировка „Ислямска държава“. \r\nВтората годишнина от атентатите ще бъде отбелязана с възпоменателни церемонии в памет на жертвите. Тереза Герова", "date": "2018.03.22", "title": "The Brussels Times: Навършват се две години от терористичните атаки в Брюксел"}
{"url": "http://www.focus-news.net/news/2018/03/22/2502484/yordan-tsonev-dps-parlamentat-tryabva-da-se-ogranichi-v-priemaneto-na-tekstove-koito-sazdavat-hranitelna-sreda-za-koruptsiyata.html", "text": "Парламентът трябва да се ограничи в приемането на текстове, които създават хранителна среда за корупцията. Това каза народният представител от ПГ на ДПС Йордан Цонев в отрицателен вот след приетите промени в Закона за обществените поръчки, с които от обхвата на закона се изключи поддръжката на оградата по границата, предаде репортер на Агенция „Фокус“.  „Гласувах „против“  този текст на законопроекта, защото принципната позиция на нашата парламентарна група е, че Народното събрание трябва да се ограничи в приемането на текстове, които създават хранителна  среда за корупцията“, каза Цонев. По думите му всеки законодателен текст, който дава възможност за административен рекет, произвол, е хранителна среда за корупцията. \r\nДеница КИТАНОВА", "date": "2018.03.22", "title": "Йордан Цонев, ДПС: Парламентът трябва да се ограничи в приемането на текстове, които създават хранителна среда за корупцията"}
{"url": "http://www.focus-news.net/news/2018/03/22/2502490/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В четвъртък председателят на регионалния парламент в Каталуния Роже Торен ще инициира нов кръг от разговори с лидерите на партиите за излъчване на нов кандидат за председател на Женералитета на североизточния регион, припомня испанският национален ежедневник El Pais. \r\nДо този момент изборът на регионален лидер бе съпътстван от правни препятствия – Карлес Пучдемон, който се установи в Белгия след едностранното обявяване на независимостта на Каталуния, е заплашен от арест при връщането си в страната. Затова за негов наследник бе избран Жорди Санчес, още един привърженик на независимостта. Срещу него обаче е образувано досъдебно производство заради възпрепятстване на полицейска акция срещу организаторите на референдума за независимост от 1 октомври 2017 г. Така три месеца след изборите за регионален парламент в Барселона, постът председател на Женералитета на Каталуния все още остава вакантен.\r\n*** В четвъртък в Брюксел започва двудневната среща на върха на държавните и правителствени лидери на страните от Европейския съюз. В дневния ред на обсъжданията им са търговията със САЩ, отношенията между Русия и Турция, Брекзит, Западните Балкани и – разбира се, нашумелият скандал между Москва и Лондон около отравянето на бившия офицер от руското Главно разузнавателно управление (ГРУ) Сергей Скрипал, припомня германският национален ежедневник Die Frankfurter Allgemeine Zeitung. \r\nМинистър-председателят на Великобритания Тереза Мей ще се опита да обедини европейските лидери в осъждането на Москва във връзка с отравянето на Скрипал и дъщеря му Юлия по време на срещата на върха на ЕС. Тя обаче може да срещне съпротива от страни, които държат да запазят добрите си отношения с Москва.По-рано бе съобщено, че Франция и Германия се противопоставят на въвеждането на нови антируски санкции заради случая със Скрипал. \r\nОт редакцията припомнят, че двудневната среща на върха на ЕС ще бъде първата за Ангела Меркел след встъпването й в длъжност като канцлер на Германия за четвърти път.\r\n*** Министърът на външните работи на Турция Мевлют Чавушоглу продължи войнствената си реторика срещу Гърция като заяви, че границите в Егейско море не са ясно очертани, пише електронното издание на гръцкия вестник Protothema.\r\nВ отговор на въпрос, зададен от член на републиканската партия в Турския парламент, Чавушоглу заяви, че „суверенитетът над някои острови и скални островчета и морските граници около тях в Егейско море не са установени чрез нито един от съществуващите международни договори между Турция и Гърция и е истина, че от този факт произтичат проблеми“.\r\n*** Десетки хиляди лица, които живеят в Европа може да са част от терористични мрежи, предупреди директорът на Европол Роб Уейнрайт в навечерието на годишнината от терористичната атака в Уестминстър, пише британското евроскептично издание The Daily Express.\r\nДо 30 хиляди души са били радикализирани и са част от терористични клетки в общности, вдъхновени от групировки като „Ислямска държава“, заяви Уейнрайт в интервю пред българска телевизия. Британецът предупреди за възможна „експлозия на терористична активност през следващите години“, като добави, че Европейския съюз е изправен пред „много комплексни“ разновидности от заплахи.\r\n„Нещата не са толкова ясни. Тези хора за вдъхновени от „Ислямска държава“, но не са й подчинени“, посочи той.\r\n*** Русия е заплаха за целия Европейски съюз, която ще остане актуална години наред. Такива предупреждения ще отправи министър-председателят на Великобритания в рамките на срещата на държавните и правителствени лидери на страните от Общността, която започва в четвъртък в Брюксел, отбелязва изданието Politico в европейската си редакция. \r\nСпоред предварителен брифинг от правителството на Обединеното кралство Мей ще заяви, че нападението срещу бившия офицер от руското Главно разузнавателно управление (ГРУ) Сегей Скрипал в Солзбъри по-рано този месец е било „безразборно и безразсъдно действие срещу Обединеното кралство\", което представлява „опит за убийство чрез незаконно химическо оръжие, за което ние знаем, че Русия притежава“.\r\nСлед това Мей ще припомни, че и други държави споделят оценката на Великобритания за \r\nотговорността на Русия за атаката преди да предупреди, че използването на агента „Новичок“ е „явно нарушение\" на международното право.\r\nПремиерът на Великобритания ще предупреди лидерите на ЕС, че „неуважението от страна на Русия към международните правила и норми ясно заплашва основата на нашите развити демокрации, отворени общества и свободни икономики\". Тя ще добави: „Руската заплаха не признава границите и затова всички сме изложени на риск\".\r\nПо данни на Politico Мей все пак ще покаже задоволство от подкрепата, която демонстрират нейните съюзници. „Ние приветстваме подкрепата, която досега  показаха лидерите на ЕС\".\r\n„Искаме да работим с нашите съюзници от ЕС, за да подкрепим и защитим базирания на правила ред, основан на международните правила, да накараме Русия да отчете това явно нарушение на международните закони, да гарантира, че подобно злокобно престъпление никога няма да се повтори, да защитим нашата обща сигурност пред лицето на дългосрочното предизвикателство, което Русия поставя\", са думите, които Мей ще изрече по-късно в четвъртък.\r\n*** Навършват се две години от терористичните атаки в белгийската столица Брюксел, при които загинаха 32-ма души, а стотици други пострадаха, припомня The Brussel Times.\r\nОтговорност за нападенията на международното летище „Завентем“ и на метростанцията „Малбек“ в Брюксел поеха джихадистите от близкоизточната радикална групировка „Ислямска държава“. \r\nВтората годишнина от атентатите ще бъде отбелязана с възпоменателни церемонии в памет на жертвите. \r\n***", "date": "2018.03.22", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/03/22/2502491/yambol-ima-razliv-na-reka-mochuritsa-pri-selo-veselinovo-zaleti-sa-zemedelski-ploshti-no-nyama-opasnost-za-naselenieto.html", "text": "Лек спад на нивата на реките Тунджа и Мочурица на територията на област Ямбол е измерен тази сутрин, по данни на оперативните дежурни в Ямбол. Нивото на река Тунджа при Ямбол за денонощие спада и днес сутринта е измерено 381 см. Река Тунджа при Елхово е 352 см. Мочурица при с. Чарда е на ниво 363 см. Нивата са под критичните. При ситуацията на снеговалеж не се очаква покачване нивата на реките. Има разлив на река Мочурица при село Веселиново, като са залети земеделски площи. Опасност за населението няма.\r\nЯзовирите на територията на областта се наблюдават и те имат свободен обем.", "date": "2018.03.22", "title": "Ямбол: Има разлив на река Мочурица при село Веселиново, залети са земеделски площи, но няма опасност за населението"}
{"url": "http://www.focus-news.net/news/2018/03/22/2502486/nimh-zimnata-obstanovka-shte-prodalzhi-dokraya-na-sedmitsata-v-severozapadna-balgariya-shte-se-obrazuva-znachitelna-snezhna-pokrivka.html", "text": "Очаква се зимната обстановка да продължи докрая на седмицата. Това съобщиха за Агенция „Фокус“ от Националния институт по метеорология и хидрология (НИМХ) при БАН. „В северозападната част от страната снежната покривка, която очакваме да се образува ще е значителна – между 15 и 30 сантиметра. Температурите днес ще продължат да се понижават и до вечерта в по-голямата част от страната ще са отрицателни. Валежите през следващата нощ ще се усилят. Утре за кратко ще спрат в отделни райони, след което пак ще се усилят“ предупреждават от НИМХ.\r\nЦветелин ДИМИТРОВ", "date": "2018.03.22", "title": "НИМХ: Зимната обстановка ще продължи докрая на седмицата,  в Северозападна България ще се образува значителна снежна покривка"}
{"url": "http://www.focus-news.net/news/2018/03/22/2502493/kyustendil-ogranicheno-e-dvizhenieto-na-avtomobili-nad-12-tona-po-pat-kyustendil-dupnitsa-i-na-am-struma-ot-p-v-boboshevo-do-dupnitsa-v-posoka-dupnitsa-poradi-obilen-snegovalezh.html", "text": "Ограничено е движението на товарни автомобили над 12 тона по път II-62 Кюстендил - Дупница и в посока Дупница на АМ \"Струма\" от пътен възел \"Бобошево\" до Дупница, поради обилен снеговалеж и снегопочистване. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Кюстендил: Ограничено е движението на автомобили над 12 тона по път Кюстендил - Дупница и на АМ \"Струма\", от п. в. \"Бобошево\" до Дупница в посока Дупница, поради обилен снеговалеж"}
{"url": "http://www.focus-news.net/news/2018/03/22/2502488/burgas-yazovirite-na-teritoriyata-na-obshtina-karnobat-se-izpuskat-kontrolirano.html", "text": "Язовирите на територията на Община Карнобат се изпускат контролирано. Това каза за Радио „Фокус“-Бургас кметът Георги Димитров. „Пуснати са крановете и преливниците“, добави още той. В момента вали сняг, но няма натрупана снежна покривка. Взети са превантивни мерки. Общинските служби са в готовност да реагират в случай на нужда. „Все пак не се знае каква ще е обстановката. Към момента времето е меко. Температурата на въздуха е около 0 градуса. Притесненията идват от това, че по високите места в общината има натрупана снежна покривка около 2-3 см и ако се затопли изведнъж, водата от реките ще се оттече и земята няма да може да я попие“, каза още кметът.\r\nМария РУСЕВА", "date": "2018.03.22", "title": "Бургас: Язовирите на територията на Община Карнобат се изпускат контролирано"}
{"url": "http://www.focus-news.net/news/2018/03/22/2502479/tereza-mey-kam-liderite-na-es-rusiya-e-zaplaha-za-vsichki-nas.html", "text": "Русия е заплаха за целия Европейски съюз, която ще остане актуална години наред. Такива предупреждения ще отправи министър-председателят на Великобритания в рамките на срещата на държавните и правителствени лидери на страните от Общността, която започва в четвъртък в Брюксел, отбелязва изданието Politico в европейската си редакция. \r\nСпоред предварителен брифинг от правителството на Обединеното кралство Мей ще заяви, че нападението срещу бившия офицер от руското Главно разузнавателно управление (ГРУ) Сегей Скрипла в Солзбъри по-рано този месец е било „безразборно и безразсъдно действие срещу Обединеното кралство\", което представлява „опит за убийство чрез незаконно химическо оръжие, за което ние знаем, че Русия притежава“.\r\nСлед това Мей ще припомни, че и други държави споделят оценката на Великобритания за \r\nотговорността на Русия за атаката преди да предупреди, че използването на агента „Новичок“ е „явно нарушение\" на международното право.\r\nПремиерът на Великобритания ще предупреди лидерите на ЕС, че „неуважението от страна на Русия към международните правила и норми ясно заплашва основата на нашите развити демокрации, отворени общества и свободни икономики\". Тя ще добави: „Руската заплаха не признава границите и затова всички сме изложени на риск\".\r\nПо данни на Politico Мей все пак ще покаже задоволство от подкрепата, която демонстрират нейните съюзници. „Ние приветстваме подкрепата, която досега  показаха лидерите на ЕС\".\r\n„Искаме да работим с нашите съюзници от ЕС, за да подкрепим и защитим базирания на правила ред, основан на международните правила, да накараме Русия да отчете това явно нарушение на международните закони, да гарантира, че подобно злокобно престъпление никога няма да се повтори, да защитим нашата обща сигурност пред лицето на дългосрочното предизвикателство, което Русия поставя\", са думите, които Мей ще изрече по-късно в четвъртък.Тереза Герова", "date": "2018.03.22", "title": "Тереза Мей към лидерите на ЕС: Русия е заплаха за всички нас"}
{"url": "http://www.focus-news.net/news/2018/03/22/2502496/burgas-bchk-ima-gotovnost-da-okazhe-pomosht-na-bedstvashti-v-oblastta.html", "text": "Български червен кръст - Бургас има готовност да окаже помощ на бедстващи в областта, съобщи за Радио „Фокус“ - Бургас Виолета Радева, директор на червенокръстката организация. „Подготвени сме, имаме хора, които можем да съберем в рамките на час. Имаме доброволен екип, който се отзовава при бедствия. Обикновено най-необходими са питейна вода и завивки“, каза още Радева.\r\nКъм момента няма сигнали за бедстващи хора и кризисни ситуации.\r\nМария РУСЕВА", "date": "2018.03.22", "title": "Бургас: БЧК има готовност да окаже помощ на бедстващи в областта"}
{"url": "http://www.focus-news.net/news/2018/03/22/2502494/api-tovarnite-avtomobili-nad-12-tona-da-se-dvizhat-zadalzhitelno-s-verigi-po-pat-i-6-zlatitsa-sofiya-poradi-snegovalezh.html", "text": "Товарните автомобили над 12 тона да се движат задължително с вериги по път I-6 Златица - София (проход Гълъбец) поради снеговалеж. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Товарните автомобили над 12 тона да се движат задължително с вериги по път I-6 Златица - София поради снеговалеж"}
{"url": "http://www.focus-news.net/news/2018/03/22/2502497/blagoevgrad-70-godishna-zhena-e-stanala-zhertva-na-telefonna-izmama-s-4-500-leva.html", "text": "70-годишна жена е станала жертва на телефонна измама с 4500 лева. Това съобщиха от ОДМВР - Благоевград. Сигналът е получен на 21 март в 02 РУ - Благоевград. 70-годишната жена от Благоевград е въведена в заблуждение по телефона, като ѝ е поискана парична сума от мъж, който се представил за полицейски служител. По случая е образувано досъдебно производство. Работата продължава.\r\nОД на МВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.   \r\nПри провеждането на полицейски операции няма практика полицейските служители да искат лични парични средства и ценности от гражданите.", "date": "2018.03.22", "title": "Благоевград: 70-годишна жена е станала жертва на телефонна измама с 4 500 лева"}
{"url": "http://www.focus-news.net/news/2018/03/22/2502500/kyustendil-v-osnovno-uchilishte-hristo-botev-shte-se-provede-initsiativata-laboratoriya-za-voda-po-povod-svetovniya-den-na-vodata.html", "text": "По повод Световния ден на водата ученици от Кюстендил организират разнообразни инициативи. Това съобщи за Радио „Фокус” – Кюстендил Искра Владимирова, директор на Основно училище „Христо Ботев” – Кюстендил. От 15.30 часа в училището ще се проведе „Лаборатория за вода”, в която ще се включат участници в създадената секция  „Традиционно и здравословно хранене”. На 23 март ще се проведе и занимателно състезание “Какво знаем за водата?“. До края на месеца са предвидени и други инициативи. „Учениците ще рисуват вода, ще научат любопитни факти за водата, ще изработват макет на „Дневник на една река”. Предвидено е изработването на постери и на пана, които също ще бъдат по темата за водата”, каза Искра Владимирова.\r\nВенцеслав ИЛЧЕВ", "date": "2018.03.22", "title": "Кюстендил: В Основно училище „Христо Ботев” ще се проведе инициативата „Лаборатория за вода” по повод Световния ден на водата"}
{"url": "http://www.focus-news.net/news/2018/03/22/2502503/shumen-v-doma-na-68-godishen-mazh-sa-namereni-nezakonno-pritezhavan-pistolet-dva-palnitelya-i-18-boepripasi-v-grada.html", "text": "В дома на 68-годишен мъж са намерени незаконно притежаван пистолет, два пълнителя и 18 боеприпаси в града. Това съобщиха от ОДМВР-Шумен. Домът се намира на ул.“Ген. Скобелев“, а проверката била предприета след получен сигнал, че 68-годишен мъж притежава незаконно оръжие. Оръжието и боеприпасите са иззети. Срещу С.С. е образувано досъдебно производство.", "date": "2018.03.22", "title": "Шумен: В дома на 68-годишен мъж са намерени незаконно притежаван пистолет, два пълнителя и 18 боеприпаси в града"}
{"url": "http://www.focus-news.net/news/2018/03/22/2502498/afp-kitay-obeshta-da-otgovori-na-amerikanskite-tarifi-s-neobhodimite-merki.html", "text": "В четвъртък от Пекин предупредиха, че са готови да отговорят с „необходимите мерки“, ако държавният глава на САЩ Доналд Тръмп обяви санкции срещу Китай заради „кражбата“ на интелектуална собственост, предава AFP.\r\n„Китай няма да остане безучастен и да позволи накърняване на законните му права и интереси, и със сигурност ще предприеме всички необходими мерки, за да ги защити решително, се казва в изявление от Министерството на търговията в Пекин.Тереза Герова", "date": "2018.03.22", "title": "AFP: Китай обеща да отговори на американските тарифи с „необходимите мерки“"}
{"url": "http://www.focus-news.net/news/2018/03/22/2502504/smolyan-oblastniyat-informatsionen-tsentar-shte-nagradi-pobeditelite-v-konkursa-simvolite-na-moya-roden-kray.html", "text": "Областният информационен център – Смолян ще награди победителите в конкурса „Символите на моя роден край“, съобщиха от Центъра. От 14.00 часа днес в Регионален исторически музей „Стою Шишков“ – Смолян, ще бъде открита изложба с всички творби участвали в конкурса „Символите на моя роден край“. По време на откриването ще бъдат наградени победителите в двете категории „Рисунка“ и „Сувенир – произведение на приложното изкуство“ и ще се проведе и среща-дискусия, на която представители на РИМ „Стою Шишков“ ще разкажат за местните символи, а екипът на Областен информационен център – Смолян ще запознае присъстващите със символите на Европа.", "date": "2018.03.22", "title": "Смолян: Областният информационен център ще награди победителите в конкурса „Символите на моя роден край“"}
{"url": "http://www.focus-news.net/news/2018/03/22/2502506/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Инвестирали сме 25 млн. лв. в образование“. 25 милиона лева са инвестирани за образование в Пазарджик. Това заяви вчера кметът на Общината. По думите на кмета на Пазарджик Тодор Попов децата заслужават една добра инфраструктура. Затова през последните 10 години са инвестирани 13 милиона за обновяване на училища и още 12 милиона за детските градини. Тодор Попов припомня, че другата седмица ще бъде открита изцяло обновената и санирана сграда на ОУ „Любен Каравелов“. „Делото срещу обвинената в побой учителка увисна“, информира изданието. Съдебният процес срещу панагюрската детска учителка Павлина Ерова, обвинeна от родители, че е била детето им, е напът да бъде прекратено още от първото си заседание. Изненадващо на него днес не се явиха родителите – семейство Налбантови, които са завели иск срещу педагожката. Не е проведен и планираният мирен протест, с който пък родители, участвали в протестите срещу насилието в детските градини и училищата, смятаха да окажат морална подкрепа на близките на момченцето. „Полицаите броят дупки по пътищата“, научаваме от вестника. Шефът на Областната дирекция на МВР-Пазарджик старши комисар Йордан Рогачев разпореди на служителите от сектор „Пътна полиция“ и полицейските управления в областта да направят обстойни проверки относно състоянието на пътната мрежа. Подготвени са сигнални писма до Областното пътно управление в Пазарджик и 12-те общини в региона за активни действия по извършване на ремонтни дейности по настилката на републиканските и общинските пътища. В края на зимата полицаите са установили на места дупки в настилката, достигащи дълбочина до 10-15 см. Те крият рискове от пътни инциденти, особено в тъмната част от денонощието и при валежи от дъжд и сняг.", "date": "2018.03.22", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/22/2502507/blagoevgrad-sluzhiteli-na-ru-gotse-delchev-sa-namerili-i-izzeli-923-grama-kanabis-ot-60-godishen-zhitel-na-selo-baldevo.html", "text": "Служители на РУ-Гоце Делчев са намерили и иззели 923 грама канабис от 60-годишен жител на село Балдево. Това съобщиха от ОДМВР-Благоевград. На 21 март, в местността „Горна Валта“, землище на с.Балдево, общ.Гърмен, е извършена проверка на селскостопанска постройка, при която е намерена и иззета около 923 грама тревиста маса, реагираща положително на канабис. Със заповед за задържане до 24 часа е задържан Л.М./60г./. По случая е образувано досъдебно производство.", "date": "2018.03.22", "title": "Благоевград: Служители на РУ-Гоце Делчев са намерили и иззели 923 грама канабис от 60-годишен жител на село Балдево"}
{"url": "http://www.focus-news.net/news/2018/03/22/2502501/varna-snyag-vali-v-oblastta-patnite-nastilki-sa-mokri.html", "text": "Слаб сняг вали на територията на Варна и областта, предаде репортер на Радио „Фокус“ – Варна. Пътните настилки са влажни. Движението в града е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”. С цел облекчаване на трафика за двупосочно движение е отворена ул. „Бачо Киро“. Във връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул. “Янко Славчев“. Временната организация на движение се въвежда до 15-ти май. Временна организация на движение е въведена и във връзка с ремонтните дейности по реконструкция на ул. „Мара Тасева“ в кв. „Аспарухово“. Едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“, ще остане затворено за преминаване на автомобили. Движението от и към центъра на Аспарухово ще се осъществява двупосочно в съседното платно. Улица. „Мара Тасева“ ще бъде затворена с пренасочване  на движението по бул. „Народни будители“, който ще бъде отворен след новостроящото се кръгово кръстовище.\r\nВ областта трафикът по направленията Варна – София, Варна – Бургас, както и в посока Добрич се извършва без въведени ограничения. Движението по път III-904 Старо Оряхово – Гроздьово от км 0+0 до км 17+377 и от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци.\r\nМарияна ВАЛЕНТИНОВА", "date": "2018.03.22", "title": "Варна: Сняг вали в областта, пътните настилки са мокри"}
{"url": "http://www.focus-news.net/news/2018/03/22/2502505/plovdiv-preustanoveno-e-dvizhenieto-na-vlakovete-v-mezhdugarieto-dolna-mahala-karlovo.html", "text": "Движението на влаковете между Долна махала и Карлово е преустановено. Причината е паднала скална маса (около 50 куб.м) от преовлажняване на ската и големите температурни амплитуди. Това съобщиха от пресцентъра на НКЖИ.\r\nСъздадена е организация за разчистване, тежка механизация и аварийни екипи на НКЖИ пътуват към мястото. Районът е достъпен единствено по железен път, което допълнително затруднява дейностите по осигуряване на проходимост на жп участъка. \r\nОчаква се в рамките на деня движението в участъка да бъде възстановено.\r\nКлиентите на националния железопътен превозвач от крайградските пътнически влакове № 82201 (Пловдив-Карлово) и № 82202 (Карлово-Пловдив) са превозени с автобуси в участъка Долна махала-Баня. Осигурен е превоз с автобуси за пътниците от всички влакове през деня до възстановяване на движението по направлението Пловдив-Карлово.", "date": "2018.03.22", "title": "Пловдив: Преустановено е движението на влаковете в междугарието Долна Махала – Карлово"}
{"url": "http://www.focus-news.net/news/2018/03/22/2502499/plovdiv-apelativniyat-sad-osvobodi-vsichki-dopalnitelno-naznacheni-sluzhebni-zashtitnitsi-po-deloto-sreshtu-13-te-imami-sled-kato-te-poiskaha-otvod.html", "text": "Апелативният съд освободи всички допълнително назначени служебни защитници по делото срещу 13-те имами. Това съобщи за Радио „Фокус”- Пловдив председателят на Адвокатската колегия в Пловдив Стефан Левашки. Това не стана пречка да се даде ход на делото и то тръгна. Делото ще се гледа всеки делничен ден до 5 април. „Посъветвах колегите да си предявят претенции за извършената дейност до момента, а ние ще се застъпим за тях това да се случи”, каза Левашки, като поясни, че по делото е трябвало да се запознаят с 25 тома досъдебно производство и няколко тома съдебно производство.\r\n„Още през януари ни бяха поискани по спешност шест служебни защитници, тъй като ние, като адвокатски съвет, се явяваме като посредници между съда и Националното бюро за правна помощ“, поясни адвокат Левашки. По думите му защитниците са били избрани на случаен принцип, а по отношение на възнаграждението им компетенцията има Националното бюро за правна помощ. Левашки каза още, че в искането на Апелативния съд е било посочено, че тези защитници са за обвиняеми, които отговарят за престъпления против мира, а това е от тежките обвинения по НК. След като защитниците са били изпратени по спешност, са започнали оплаквания и от договорните адвокати, и от защитниците, че те са били назначени от съда като резервни, а не като служебни защитници. „Това  се прави, когато един процес трябва да приключи бързо и има опасност от шиканиране”, каза още Левашки. Така жалбите са отишли и до Националното бюро по правна помощ и до Висшия адвокатски съвет. „Миналата седмица получихме ново искане от съда за още седем адвоката, пак по това дело”, добави Левашки. „И понеже случаят стана комплексиран и тръгнаха проверки, ние внесохме искането на Адвокатския съвет и изискахме от съда справка по какви точно престъпления са подведени обвиняемите. Оказа се, че всичките те отговорят за престъпления, които са наказуеми до 3 години лишаване от свобода, или 5 хиляди лева глоба, което пък отива към административно наказание”, добави адвокат Левашки. По думите му делото може да звучи шумно като обществен интерес, но като правен казус при тези наказания, не е задължителна защитата им. А и те не са със затруднено финансово състояние, всичките си имат адвокати. Адвокатският съвет е уведомил съда и Бюрото за правна помощ, че според тях не са необходими резервни защитници и че изпращането им ще доведе до ненужен разход за държавата. От Националното бюро са изпратили писмо, че са на същото мнение. „Ние уведомихме съда за това писмо, което поставя под въпрос и тяхното възнаграждение”, каза Левашки. От своя страна защитниците са взели решение да поискат от съда да бъдат освободени и вече са го направили.\r\nЦветана ТОНЧЕВА", "date": "2018.03.22", "title": "Пловдив: Апелативният съд освободи всички допълнително назначени служебни защитници по делото срещу 13-те имами, след като те поискаха отвод"}
{"url": "http://www.focus-news.net/news/2018/03/22/2502511/pregled-na-osnovnite-temi-vav-varnenskiya-pechat.html", "text": "„Утвърдиха нови критерии за прием на първокласниците“, е заглавие от първа страница в днешния брой на варненския вестник „Черно море“. Нова система от правила за електронен прием на децата в първи клас беше утвърдена на редовно заседание на Общинския съвет във Варна. Водещ критерий в нея, съобразно изискванията на закона, е близостта до учебното заведение по постоянен или настоящ адрес. „Местят децата от 3 детски градини“, допълва изданието. Заради предстоящи мащабни ремонти Общинският съвет във Варна даде съгласие за преместване на децата от три варненски детски градини. В други сгради временно ще отидат малчуганите от ДГ №1 “Светулка“, филиала на ДГ №12 “Ян Бибиян“ и ДГ №41 “Първи юни“. МС разреши на МУ да стане собственик на Терапията, информира изданието. Правителството предостави правата на едноличния собственик на капитала по управлението на Многопрофилната болница за активно лечение „Св. Марина“ на Медицинския университет „Проф. д-р Параскев Стоянов“ за срока на акредитационната оценка на лечебното заведение като университетска болница. „Обмислят отпадането на винетките до Златни пясъци“, е друга тема в броя. След приключване на ремонтните дейности по пътя Варна – Златни пясъци ще бъде свикана работна група, за да се обмисли въпросът с винетните стикери, които се изискват в момента за пътуващите към околните местности, намиращи си извън чертите на града и курортите Св.св. Константин и Елена и Златни пясъци, заяви кметът на Варна Иван Портних. Сред вариантите е да се осъществи преместване на табелите за изхода на града в посока курортните комплекси, уточни той. „Ремонтът на Аспаруховия мост се отлага за есента“, информира още изданието. Има готовност за започване на цялостен ремонт на Аспаруховия мост, но предвид останалите ремонти на територията на града и проблемите с трафика не е най-подходящо той да стартира сега, коментира кметът на Варна Иван Портних. През следващата седмица ще стартира аварийно закърпване на дупките по моста, а цялостният ремонт на съоръжението ще бъде отложен за есента, уточни кметът. „Възрастна жена бе убита, нападателят се е самоубил“, четем още в броя. В апартамента е било касапница, има кръв навсякъде, каза зетят на убитата през нощта срещу сряда във Варна възрастна жена.", "date": "2018.03.22", "title": "Преглед на основните теми във варненския печат"}
{"url": "http://www.focus-news.net/news/2018/03/22/2502510/pazardzhik-profilaktichni-pregledi-na-mlechna-i-shtitovidna-zhleza-se-provezhdat-v-tsentara-za-sotsialna-rehabilitatsiya-na-onkobolni.html", "text": "Профилактични прегледи  на млечна и щитовидна жлеза ще се проведат в Центъра за социална рехабилитация на лица с онкологични заболявания в Пазарджик от 13.30 часа. Това съобщи за Радио „Фокус“ – Пазарджик Мария Чергарова, председател на УС на „Сдружение за онкоболни и приятели”. „Профилактичните прегледи са на млечна жлеза и щитовидна жлеза с подвижния ехограф и видеопринтер, които бяха дарени на сдружението с помощта на дарители в дарителска кампания, подкрепена от вицепремиера Екатерина Захариева. Поради завишения процент на новооткрита патология прегледите с подвижния ехограф продължават. Можем да отидем навсякъде, където ни поканят. По този начин се скъсява разстоянието между лекар и пациент. Целта ни е да подсетим всеки, който не е направил своя профилактичен преглед да не чака утре, а да го направи сега и целогодишно да мисли за здравето си. Минута преглед може да спаси живот“, каза Чергарова.\r\nАлбена ЖИЛЕКОВА", "date": "2018.03.22", "title": "Пазарджик: Профилактични прегледи на млечна и щитовидна жлеза се провеждат в Центъра за социална рехабилитация на онкоболни"}
{"url": "http://www.focus-news.net/news/2018/03/22/2502509/sport-albert-popov-s-vtoro-myasto-v-slalom-za-fis-v-harvatiya.html", "text": "Българинът Алберт Попов завърши на второ място в слалома на Националното първенство на Хърватия по ски-алпийски дисциплини в Загреб-Слиеме, валидно за световната ранглиста. Попов делеше шестото място след първия манш, но с най-бързо спускане във втория стана втори в крайното подреждане. Другият българин Камен Златков беше трети след първия манш, но не успя да завърши втория и отпадна.\r\nПобедител стана представителят на домакините Матей Видович, а трети, само на стотна от секундата зад Попов се нареди друг хърватин Елиаш Колега.", "date": "2018.03.22", "title": "Спорт: Алберт Попов с второ място в слалом за ФИС в Хърватия"}
{"url": "http://www.focus-news.net/news/2018/03/22/2502508/kyustendil-spryano-e-dvizhenieto-na-tezhkotovarni-avtomobili-po-napravleniyata-za-sofiya-dupnitsa-i-gkpp-gyueshevo.html", "text": "Спряно е движението на тежкотоварни автомобили по направленията за София, Дупница и Гюешево. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ движението е ограничено за тежкотоварните моторни превозни средства по пътищата Кюстендил – София, през Конявската планина, Кюстендил – Дупница и Кюстендил – ГКПП „Гюешево”. „Закъсалите товарни автомобили по пътя Кюстендил – Дупница, са извън активната пътна лента за движение. Снегопочистващата техника работи в тези пътни участъци”, каза Катя Табачка. По думите ѝ за останалите моторни превозни средства пътищата са проходими при зимни условия.\r\nВенцеслав ИЛЧЕВ", "date": "2018.03.22", "title": "Кюстендил: Спряно е движението на тежкотоварни автомобили по направленията за София, Дупница и ГКПП „Гюешево”"}
{"url": "http://www.focus-news.net/news/2018/03/22/2502512/kmetat-na-sofiya-yordanka-fandakova-prez-tazi-godina-predvizhdame-nad-200-sportni-sabitiya-s-nad-1-milion-uchastnitsi.html", "text": "През тази година предвиждаме над 200 спортни събития, които ще включат над 1 милион участници. Това каза кметът на София  Йорданка Фандъкова по време на откриването на Европейски спортен форум 2018, предаде репортер на Агенция „Фокус“. „Много съм щастлива, че този изключително авторитетен спортен форум се провежда в София, точно в годината, когато тя е европейска столица на спорта\", отбеляза Фандъкова. \"За нас това не са просто няколко събития, а кауза – каузата да привлечем децата и възрастните хора в масовия спорт. Безспорно спортът е това, което може да накара децата да се откажат от агресията и зависимостите. Ние много държим на това децата ни да спортуват и сме изключително щастливи, че големите български спортисти, част от които и днес са с нас, се включиха активно в инициативата Европейска столица на спорта. Те, чрез своя пример, привличат децата, дават им надежда, дават им пример за това, че със спорта може човек да бъде наистина изключително успешен\", посочи още кметът на столицата. \"През тази година предвиждаме над 200 спортни събития, които ще включат над 1 милион участници. Голяма част от тях са деца. София през тази година е домакин на големи спортни събития, като Световното първенство по фигурно пързаляне за юноши и девойки, Световно по художествена гимнастика, по волейбол за мъже. Всички тези големи събития включват не само големи спортисти, но и много любители\", обясни Фандъкова. Тя подчерта, че Столична община \r\nима специална политика по отношение на насърчаване на спорта. \"Разработихме специални програми и финансови инструменти, с които да подкрепяме ученическия спорт, както и от най-ранна възраст в детските градини и специална програма за детско-юношеските клубове, които включват нашите надарени деца и тяхната подготовка. Основната ни задача са инвестициите в спортна база. През последните години изградихме много спортни площадки и фитнеси на открито и ще продължим. Тази година е кулминацията, но задачата ни е да не спира ентусиазмът, да продължаваме с инвестициите и София да се превърне в град на спорта, в който хората да имат алтернатива и да се погрижим за това децата ни да са здрави и да бъдат възпитавани в дух на екипност и спортменство – качества, особено необходими в днешния ден\", каза още Йорданка Фандъкова. \r\nМинистърът на младежта и спорта Красен Кралев от своя страна благодари за конструктивното сътрудничество с Европейската комисия и отбеляза, че спортът е създаден, за да обединява хората, като даде позитивен пример със зимните игри в Пьонгчанг. Министър Кралев отбеляза и приоритетите на България по време на председателството на Съвета на ЕС, които са свързани с промотиране на европейските ценности в спорта, превенция на агресията, възможност за социална интеграция чрез спорт и битката срещу допинг употребата в спорта. Той допълни, че през 2018 година София е европейска столица на спорта и предстоят събития, които ще привлекат много хора, като покани всички участници да посетят България.", "date": "2018.03.22", "title": "Кметът на София Йорданка Фандъкова: През тази година предвиждаме над 200 спортни събития с над 1 милион участници"}
{"url": "http://www.focus-news.net/news/2018/03/22/2502514/babh-predpriema-zasileni-proverki-v-targovskata-mrezha-predi-i-po-vreme-na-predstoyashtite-praznitsi.html", "text": "Във връзка с наближаващия християнски празник Великден Българската агенция по безопасност на храните (БАБХ) организира засилени проверки на обекти за производство и търговия с храни. \r\nИнспекциите започнаха на 21 март и ще продължат до 10 април. Това съобщиха от пресцентъра на Българската агенция по безопасност на храните.Освен пакетиращи центрове за яйца и хранителни складове за търговия на едро на проверки подлежат също заведения за обществено хранене, обекти за търговия на дребно, пазари и борси за традиционно предлагани храни (агнешко месо, козунаци, яйца, включително боядисани яйца, пресни зеленчуци и др.), както и на боя за яйца. \r\nПрез почивните дни ще бъдат осигурени и дежурни екипи, които ще осъществяват официалния контрол в цялата страна.", "date": "2018.03.22", "title": "БАБХ предприема засилени проверки в търговската мрежа преди и по време на предстоящите празници"}
{"url": "http://www.focus-news.net/news/2018/03/22/2502515/kyustendil-katastrofa-mezhdu-lek-i-tovaren-avtomobil-e-stanala-na-glaven-pat-e-79-kray-kocherinovo-nyama-postradali.html", "text": "Катастрофа между лек и товарен автомобил е станала на главен път Е-79 край Кочериново, няма пострадали. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ произшествието е възникнало тази сутрин, няма пострадали участници в инцидента. Пътят не е бил затварян за движение. По първоначална информация причина за катастрофата е неспазване на дистанция.\r\nВенцеслав ИЛЧЕВ", "date": "2018.03.22", "title": "Кюстендил: Катастрофа между лек и товарен автомобил е станала на главен път Е-79 край Кочериново, няма пострадали"}
{"url": "http://www.focus-news.net/news/2018/03/22/2502492/filip-popov-bsp-obshtina-bregovo-e-nakazana-ot-kabineta-zashtoto-tam-gerb-nikoga-ne-e-pechelil-izbori.html", "text": "Община Брегово е наказана от кабинета, защото там ГЕРБ никога не е печелил избори. Това каза депутатът от БСП Филип Попов, който прочете декларация от името на парламентарната група, предаде репортер на Агенция „Фокус“. „Община Хайредин е разположена в Северозападна България, община Враца също е разположена там, община Брегово отново е в тази част. Общото е, че и трите се намират в най-бедната част в България. И в трите общини демографската катастрофа придобива чудовищни размери. Общото е, че са сполетени от бедствия, а държавата би следвало да се погрижи за всички тях, да предпази живота на всеки един българин“, заяви той. Според него правителството не може конюнктурно да разделя хората от различните общини, но за съжаление го прави по най-безпардонен и уродлив начин. „Прави го, защото в община Брегово ГЕРБ никога не е печелило избори. Брегово е наказано от българското правителство. Беше отпусната помощ за Враца и Хайредин, но Брегово отново беше пренебрегнато. Може би там според г-н Борисов живеят друга категория хора, по-малко граждани, по-малко европейци. Г-н премиер, не си ли взехте поука от Мизия, не ви ли стресна какво направихте за обезопасяването на съоръженията. Г-н Борисов, Брегово е част от България. Не се отнасяйте към българите там като към лош материал – те са достойни, четни и смели българки граждани“, каза още Филип Попов.   \r\nЛюба АЛЕКСИЕВА", "date": "2018.03.22", "title": "Филип Попов, БСП: Община Брегово е наказана от кабинета, защото там ГЕРБ никога не е печелил избори"}
{"url": "http://www.focus-news.net/news/2018/03/22/2502495/vladimir-toshev-gerb-bsp-reshiha-problema-v-bregovo-kato-doydoha-s-dzhipovete-i-im-dadoha-botushi-vmesto-da-gi-dadat-na-horata-koito-otpushvat-digite.html", "text": "Видимите резултати ги видяхме миналата седмица - дойдохте с джиповете, прехвърлихте се в автобусите, дадоха ви ботуши, вместо да ги дадат на хората, които запушват пробойните по дигите и решихте проблеми. Това каза народният представител от ПГ на ГЕРБ Владимир Тошев в декларация от името на група, предаде репортер на Агенция „Фокус“.  Той посочи, че БСП си прави кризисен пиар.  „Не знам дали ще помогнем на хората от Брегово, като си говорим от тези микрофони. Проблемът е същестуващ, проблемът го има и той се решава. За сведения на колегите, които не познават добре същината на нещата, мисля, че и г-н Попов е от тях, във Видинска област има 37 км диги, 8 язовира, които са непрекъснато поддържани и усъвършенствани\", коментира Владимир Тошев. Той подчерта, че във Видинско работят кризисните щабове в областта и общините, където е необходимо. „В момента се решават проблемите по отводняването на подпочвените води“, допълни Тошев.  По думите му това, което се е получило е в резултат на нерегламентирано обработване на блатни земи, които в момента са отводнени. „Въпросът е кой обработва тези земи? Дали залятата площ е 5000 дка, дали обработваемата засята територия е 2000 дка и дали има някаква роднинска, близка връзка с кмета на община Брегово. Не е вярно, че община Брегово се захранва с питейна вода от залятите кладенци. Много от отдавна тези кладенци са дълбок резерв“, заяви Тошев и подчерта, че няма опасност за питейната вода на жителите на Брегово. \r\nДеница КИТАНОВА", "date": "2018.03.22", "title": "Владимир Тошев, ГЕРБ: БСП решиха проблема в Брегово като дойдоха с джиповете и им дадоха ботуши вместо да ги дадат на хората, които отпушват дигите"}
{"url": "http://www.focus-news.net/news/2018/03/22/2502519/smolyan-ogranicheno-e-dvizhenieto-na-tovarni-avtomobili-s-remarketa-i-poluremarketa-prez-prohod-prevala-poradi-silen-snegovalezh.html", "text": "Ограничено е движението на товарни автомобили с ремаркета и полуремаркета през проход Превала поради силен снеговалеж. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Смолян: Ограничено е движението на товарни автомобили с ремаркета и полуремаркета през проход Превала поради силен снеговалеж"}
{"url": "http://www.focus-news.net/news/2018/03/22/2502521/kardzhali-30-godishen-mazh-stana-zhertva-na-internet-izmama-za-12-000-dolara.html", "text": "30-годишен мъж стана жертва на интернет измама за 12 000 долара. Това съобщиха от  ОДМВР- Кърджали", "date": "2018.03.22", "title": "Кърджали: 30- годишен мъж стана жертва на интернет измама за 12 000 долара"}
{"url": "http://www.focus-news.net/news/2018/03/22/2502520/api-ogranicheno-e-dvizhenieto-na-avtomobili-nad-12-t-po-am-hemus-v-uchastaka-yablanitsa-sofiya-po-pat-yablanitsa-sevlievo-i-pat-yablanitsa-pleven-poradi-snegopochistvane.html", "text": "Ограничено е движението на товарни автомобили над 12 т по АМ \"Хемус\" в участъка Ябланица - София, по път I-4 Ябланица – Севлиево и път I-3 Ябланица – Плевен, поради снегопочистване. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Ограничено е движението на автомобили над 12 т по АМ \"Хемус\" в участъка Ябланица - София, по път Ябланица – Севлиево и път Ябланица – Плевен, поради снегопочистване"}
{"url": "http://www.focus-news.net/news/2018/03/22/2502523/petar-kanev-bsp-gerb-se-samozabraviha-zaradi-vlastta.html", "text": "„Българският бизнес вече не вярва на обещания. Истината е, че се криминализират търговските отношения между частни търговски субекти.” Това заяви народният представител от БСП за България Петър Кънев по повод внесените и отложени от ГЕРБ промени в Наказателния кодекс за криминализиране на търговски отношения между частни фирми, съобщиха от пресцентъра на НС на БСП. Според него има опасност, в отношенията между две търговски фирми, във всеки един момент,  да може да се използва Наказателният кодекс и те да бъдат преследвани. Той обясни, че това може да се случи и само заради неизпълнение на елементарен договор, като прокуратурата ще може да повдигне обвинение на фирмата. „Има непрофесионализъм, недоглеждане и подценяване. ГЕРБ се самозабравиха заради властта”, коментира председателят на икономическата комисия в парламента. \r\nПетър Кънев каза, че този път Брюксел няма нищо общо с това. „Става въпрос за поредното измиване на ръце, за да се покаже, че сме се борили с корупцията”, обясни Кънев. По думите му нито в един от мониторинговите доклади на ЕС за България през 2015, 2016 и 2017 г. няма препоръки за корупция в частния сектор. \r\n „За 18 години, 16 милиарда лева и онези близо 6 милиарда несъбираеми задължения към хазната са много пари, които не са влезли в държавата, защото не са събрани”. Това заяви народният представител от „БСП за България” Петър Кънев по повод излезлия доклад на НАП за задълженията към държавата. Той обясни, че годишно, само от горивата, не се събират около милиард лева ДДС. „Това е много несправедливо, защото натискът върху малките фирми да се издължава ДДС е много голям, а големите играчи излизат сухи”, обясни той. Според Кънев НАП и Министерство на финансите трябва да се питат- къде са тези пари. По думите му е нужно да се направи регистър, за да е ясно  къде са тези пари.", "date": "2018.03.22", "title": "Петър Кънев, БСП: ГЕРБ се самозабравиха заради властта"}
{"url": "http://www.focus-news.net/news/2018/03/22/2502517/daniel-panov-kmet-na-veliko-tarnovo-gradat-tryabva-da-stane-ofitsialnata-duhovna-i-kulturna-stolitsa-na-balgariya.html", "text": "Велико Търново трябва да бъде обявено за официална духовна и културна столица на България. Това каза в празничното си слово кметът на града Даниел Панов, предаде репортер на Радио “Фокус” -  Велико Търново. Пред събралите се общественици и граждани той припомни част от дългогодишната и славна история на старата столица и ги призова да я пазят в сърцата си и да разказват за нея. Към този момент празничното шествие с ликовете на дарителите на Велико Търново се придвижва към сградата на Общината, където се очаква да започне празничният ритуал за издигане на знамената на Велико Търново, България и ЕС. Там кметът Панов също ще поздрави събралите се жители и гости. След това митрополит Григорий ще отслужи празничен благослов, а деца от великотърновските училища ще пуснат във въздуха балони с цветовете на Велико Търново и националния трибагреник. В 11.00 часа пред сградата на Общината ще започне концертът на Нели Рангелова и Поли Паскова, а в МДТ “Константин Кисимов” ще се проведе Тържествена сесия на ОбС. \r\nЛуиза ТРАНЧЕВА", "date": "2018.03.22", "title": "Даниел Панов, кмет на Велико Търново: Градът трябва да стане официалната духовна и културна столица на България"}
{"url": "http://www.focus-news.net/news/2018/03/22/2502516/api-otpadat-vavedenite-ogranicheniya-za-tovarnite-avtomobili-po-avtomagistrala-trakiya-v-dvete-posoki-v-uchastaka-sofiya-tunel-trayanovi-vrata.html", "text": "Отпадат въведените ограничения за товарните автомобили по автомагистрала \"Тракия\" в двете посоки в участъка София - тунел \"Траянови врата\", съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Отпадат въведените ограничения за товарните автомобили по автомагистрала \"Тракия\" в двете посоки в участъка София - тунел \"Траянови врата\""}
{"url": "http://www.focus-news.net/news/2018/03/22/2502513/shumen-s-izslushvane-na-audiozapisi-zapochna-zasedanieto-po-deloto-za-katastrofata-v-hitrino.html", "text": "С изслушване на аудиозаписи започна заседанието по делото за катастрофата в Хитрино, предаде репортер на Радио \"Фокус\" - Шумен. Разговорите са между служители от жп транспорта - диспечери, дежурен на гара Хитрино и др. В записите се съобщава информация за инцидента, за скъсване на влака, който влиза в Хитрино в 5.37 часа, за прегоряла контактна мрежа, за силна експлозия, за детайлирани  вагони, за горящи къщи, горяща сграда на Общината, за пострадали хора, за наличие на Пожарна, линейки, Гражданска защита. Според записите влакът е с тегло 1756 тона,  26 вагона, 23 пълни и 3 празни. Цистерните с пропан бутан са на коловоза, течът е от пропилен, влакът е бил на трети коловоз за среща с пътнически влак, който заради инцидента е бил задържан на гара \"Висока поляна\". Според записите в коловоза са влезли една пред охранителна машина и четири цистерни.\r\nОбщата продължителност на аудиозаписите е до два часа. \r\nИвелина ИВАНОВА", "date": "2018.03.22", "title": "Шумен: С изслушване на аудиозаписи започна заседанието по делото за катастрофата в Хитрино"}
{"url": "http://www.focus-news.net/news/2018/03/22/2502525/poradi-snezhni-buri-obrabotkata-i-dostavkata-na-poshtenski-pratki-v-sasht-sa-zabaveni.html", "text": "Пощенският оператор в САЩ уведомява, че поради снежни бури обработката и доставката на пратки в районите на Ню Йорк, Бостън и Вашингтон са сериозно нарушени. Това съобщиха от пресцентъра на „Български пощи“ ЕАД. Информация за нормализиране на ситуацията ще бъде публикувана на сайта на „Български пощи“ ЕАД.", "date": "2018.03.22", "title": "Поради снежни бури обработката и доставката на пощенски пратки в САЩ са забавени"}
{"url": "http://www.focus-news.net/news/2018/03/22/2502526/sliven-60-godishen-mazh-e-zadarzhan-za-ubiystvoto-na-vazrasten-mazh.html", "text": "Убиец на възрастен мъж задържаха криминалисти от Сливен. Това съобщиха от ОДМВР - Сливен. На 21 март в 11.50 часа е получен сигнал от ЦСМП - Сливен за починал 74-годишен мъж в село Сотиря с наранявания по главата. На място са изпратени екипи на РУ - Сливен, разследващ полицай и съдебен лекар. В хода на процесуално-следствените действия се установява, че смъртта на мъжа е причинена насилствено. В резултат на проведените незабавни оперативно-издирвателни действия извършителят е установен. Той е Т.Я. на 60 години от същото село, познат на жертвата. Той е отведен в РУ-Сливен и задържан за 24 часа. За случая е уведомена Окръжна прокуратура. Образувано е досъдебно производство. С прокурорско разпореждане Т.Я. остава в ареста за 72 часа. Предстои внасяне на искане за постоянното му задържане.", "date": "2018.03.22", "title": "Сливен: 60-годишен мъж е задържан за убийството на възрастен мъж"}
{"url": "http://www.focus-news.net/news/2018/03/22/2502502/filip-popov-bsp-kmetat-na-bregovo-ne-e-poluchil-ofitsialen-dokument-za-kachestvoto-na-piteynata-voda-tam-gerb-krie-rezultatite.html", "text": "Кметът на Брегово не е получил официален документ за качеството на питейната вода там – ГЕРБ крие резултатите. Това каза секретарят на ПГ на „БСП за България“ Филип Попов в лично обяснение след декларацията на Владимир Тошев от ГЕРБ, който каза, че той не е запознат с проблема в Брегово, предаде репортер на Агенция „Фокус“. „Тошев каза, че аз не съм бил запознат със ситуацията в Брегово и във Видинска област. Много добре съм запознат. Запознат съм, че до ден днешен на кмета на община Брегово не е даден какъвто и да е официален документ за качеството на питейната вода в Брегово. Кметът със собствени усилия на общината се опитваше да отводнява наводнените територии“, каза Попов. Секретарят на ПГ на БСП заяви, че общината не е получила  адекватна помощ  от държавата.  Попов отбеляза, че хората са изкупили минералната вода и в магазините им няма такава. Той обвини ГЕРБ, че крие резултатите от качеството на питейната вода. \r\nДеница КИТАНОВА", "date": "2018.03.22", "title": "Филип Попов, БСП: Кметът на Брегово не  е получил официален документ за качеството на питейната вода там – ГЕРБ крие резултатите"}
{"url": "http://www.focus-news.net/news/2018/03/22/2502518/gazeta-express-es-shte-liberalizira-vizoviya-rezhim-s-kosovo-do-kraya-na-godinata-izrazi-uverenost-predsedatelyat-na-parlamenta-v-prishtina.html", "text": "Председателят на парламента в Прищина Кадри Весели изрази увереност, че Европейският съюз ще либерализира визовия режим с Косово до края на текущата година, съобщава електронното издание Gazeta Express.\r\n„Уверен съм в партньорството с ЕС. До края на 2018 г., а именно до средата на декември, мисля, че косоварите ще получат либерализиране на визовия режим\", подчерта Весели пред телевизионния канал T7 TV след ратификацията на споразумението за демаркация на границата с Черна гора, един от последните критерии за либерализиране на визовия режим с ЕС. Пред управляващите в Прищина остава преодоляването на борбата с организираната престъпност и корупцията, припомни Весели. \r\nВ сряда парламентът на Косово ратифицира Споразумението за определяне на границата с Черна гора с 80 гласа „за\", 11 „против\" и нито един „въздържал се\". Четвъртият опит за провеждането на вота бе успешен, въпреки съпротивата на опозицията, която дори пусна сълзотворен газ в залата в опит да осуети гласуването. Според опозиционните партии, чрез споразумението Косово ще загуби 8 200 хектара от своята територията в ползва на Черна гора. Експерти обаче оспорват твърдението. Тереза Герова", "date": "2018.03.22", "title": "Gazeta Express: ЕС ще либерализира визовия режим с Косово до края на годината, изрази увереност председателят на парламента в Прищина"}
{"url": "http://www.focus-news.net/news/2018/03/22/2502528/api-dvizhenieto-na-tovarni-avtomobili-nad-12-t-e-ogranicheno-po-pat-i-4-sofiya-veliko-tarnovo-i-pat-i-3-byala-pleven-sofiya.html", "text": "Движението на товарни автомобили над 12 т е ограничено по път I-4 София – Велико Търново и път I-3 Бяла – Плевен – София. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Движението на товарни автомобили над 12 т е ограничено по път I-4 София – Велико Търново и път I-3 Бяла – Плевен – София"}
{"url": "http://www.focus-news.net/news/2018/03/22/2502524/georgi-gyokov-bsp-neobhodimostta-ot-promenite-v-kodeksa-na-truda-za-otpuskite-na-osinovitelite-e-bezsporna-no-sme-zakasneli.html", "text": "Необходимостта от тези промени в Кодекса на труда и конкретно предложените с параграф 3 е безспорна. Дори бих казал, че сме закъснели и така сме дискриминирали стотици осиновители. Това каза народният представител от ПГ на „БСП за България“ Георги Гьоков по време на дебатите по промените в Кодекса на труда, касаещи отпуските на осиновителите на деца до 5-годишна възраст, предаде репортер на Агенция „Фокус“.  „Приветствам и да подкрепим МТСП за това, което прави с това изменение и допълнение на Кодекса на труда, защото те се мъчат да гарантират някаква равнопоставеност между родители и осиновители. На преден план излиза въпросът след влизане в сила на тези промени - гарантираме ли равни права на родителите и на осиновителите да осигуряват необходимата родителска грижа и семейна среда за отглеждане на децата? Също така повишаваме ли мотивацията за осиновяване на деца, особено на тези над 5 години? Постигаме ли в пълна степен целите, заложени в мотивите към законопроекта. Отговорът ми трябва да ви кажа, че е категорично не. Не, защото в България  около 80 % от децата в регистъра за осиновяване са над 5 години, а под 10 % от осиновяванията са на деца над 5 години“, допълни Гьоков. \r\nДеница КИТАНОВА", "date": "2018.03.22", "title": "Георги Гьоков, БСП: Необходимостта от промените в Кодекса на труда за отпуските на осиновителите е безспорна, но сме закъснели"}
{"url": "http://www.focus-news.net/news/2018/03/22/2502529/blagoevgrad-vazstanoveno-e-dvizhenieto-na-tovarni-avtomobili-nad-12-tona-prez-prohoda-predel.html", "text": "Възстановено е движението на товарни автомобили над 12 тона през прохода Предел. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Благоевград: Възстановено е движението на товарни автомобили над 12 тона през прохода Предел"}
{"url": "http://www.focus-news.net/news/2018/03/22/2502530/dobrich-tarzhestveno-be-otkrito-xv-to-izdanie-na-izlozhenieto-pchelomaniya.html", "text": "Тържествено бе открито XV-то издание на изложението „Пчеломания“ в Добрич, предаде кореспондент на Радио „Фокус” – Варна. Организаторите „Добрички панаир“ оповестиха още преди дни, че специализираният форум ще продължи с ден повече – до 25 март, заради влошените метеорологични условия. Над 80 фирми са заявили участие. На щандовете на изложението се предлагат консумативи и инвентар за пчеларство – най-модерното пчеларско оборудване и инвентар, восъчни основи, ветеринарни препарати, богатото видово разнообразие на мед и пчелни продукти, лицензирани майкопроизводители и специализирана литература. Директно участват фирми от съседни страни - Гърция, Сърбия и Турция. Посетителите имат възможност да разгледат, договорят и закупят продукти от водещи производители и дистрибутори в бранша. Тази година изложение е съпроводено с богата съпътстваща програма с лекционна част, която ще се провежда в Конферентната зала на Спортен комплекс (СК) „Простор”, където се провежда изложението. Днес от 11.30 часа е първата лекция с тема „Заедно от началото до успеха“. В 13.30 часа е представянето на лекция с тема „Начини за правене на отводки и тяхното усилване“. Темата на лекцията утре преди обяд в „Подвижно пчеларство и развитие на пчелните семейства“, началото е в 10.30 часа. В 13.30 часа ще бъде представено „Рационално хранене на пчелните семейства“. На 24 март, са предвидени три лекции. Първата ще започне в 10,30 часа – „Същност на хибридната система по Иван Кючуков“. Втората е с начален час 13.30 – „Безроево пчеларство и конвенционални системи за отглеждане на пчели“ и от 15.30 часа ще се проведе кръгла маса на тема „Търсене на решение за проблемите в пчеларския сектор“. Тази вечер от 19.30 часа ще бъдат връчени наградите на „Добрички панаир“. По традиция началото на официалната церемония по откриването на изложението бе поставено от изпълнения на танцовия състав на Професионален фолклорен ансамбъл „Добруджа“. Кметът на Добрич Йордан Йорданов поздрави гости и изложители: „Пчеломания“ мисля, че е едно от най-успешните изложения, което се провежда в Добруджа, и няма да е грешка ако кажа, че вече в Добруджа може да се види и  намери всичко. Популярността на това изложение е изключително важна и аз ви благодаря, че днес сте тук с нас, независимо от лошото време и ще покажем на какво сме способни не само ние тук в Добруджа, но и гостите ни от цяла България“. Кметът пожела на всички успех, а на онези, които търсят решения за своя бизнес, да ги намерят по време на форума. По думите на Йордан Йорданов пролетта вдъхва надежда за по-красиво и по-хубаво бъдеще, той пожела такова да е то за всички хора и една успешна година за пчеларите. \r\nЖулиета НИКОЛОВА", "date": "2018.03.22", "title": "Добрич: Тържествено бе открито XV-то издание на изложението „Пчеломания“"}
{"url": "http://www.focus-news.net/news/2018/03/22/2502533/lokalno-makedoniya-amerikanets-ot-srabski-proizhod-e-noviyat-komandir-na-bazata-bondstiyl-v-kosovo.html", "text": "Полковник Ник Дукуч, гражданин на САЩ от сръбски произход, е новият командир на американската военна база „Бондстийл“ в Косово, отбелязва македонското електронно издание „Локално“.\r\n„Аз съм първият американски офицер със сръбски произход, който ще командва многонационална бойна  група „Изток\", разположена в „Бондстийл“, потвърди старши офицерът. \r\nДукич пристига в Косово като командир на 79-та пехотна бригада от Националната гвардия на Калифорния. Поемайки задълженията на сегашния командир, полковник Майкъл Спрагинс, Дуцич обеща, че ролята на КФОР ще остане непроменена – гарантиране на сигурна среда и свобода на движение.\r\nДючич завършва военното си образование през 2014 г. Има магистърска степен за ядрено инженерство в университета в Мериленд.Агенция „Фокус“ припомня:\r\nБазата „Бондстийл“ е най-голямата американска военна база в света, изградена след войната във Виетнам. По някои параметри се смята и за най-голямата американска база в Европа. Подчинява се само на Пентагона. \r\nБазата има около 300 обекта и автономна система за електроенергия и вода. Може да се каже, че американската база „Бондстийл“ в Косово е най-непознатият и в същото време най-проученият по престъпления американски военен комплекс в Европа. Намира се в близост до Урошевац- източният дял на Косово. Името си базата получава в чест на старши сержант Джеймс Бонстийл, който воюва във Виетнам и получава медал за чест- най-голямата военна награда на САЩ. Формално базата „Бондстийл“ служи като седалище на Международната оперативна група „Изток“ под командването на САЩ, но нейното истинско значение надминава задачите на мирните единици на КФОР (Косовските сили).\r\nИзграждането на комплекса започва през 1999 година след бомбардировките над Югославия от НАТО и влизането на американския военен контингент на територията на Косово. Базата „Бондстийл“ се градяла тайно от американски военни инженери, както и от експерти от частните компании Kellogg, Brown and Root Corporation (KBR). Базата започва да работи през лятото на 2000 година. Заема ширина от 3,86 кв. км., с неправилна форма, а площта й е около 11, 3 км. В базата има около 300 обекта, между които инфраструктура за позициониране на хеликоптерите, артилерийските и танковите единици, автономна система за електроенергия и вода, телевизионна система, кино, търговски център, голям спортен комплекс, библиотека, закрит басейн и супермодерен болничен комплекс. Цялата дължина на пътищата на територията на базата възлиза на 25 км. Комплексът е ограден от бетонова ограда, дълга 14 км. с бодлива тел и 11 поста. \r\nОт самото си отваряне базата „Бондстийл“ има и задачата да изпълнява тайни операции, които не могат да контролират нито от ООН, нито европейските и евроатлантическите организации, включително и НАТО. Това се потвърждава от факта, че „Бондстийл“ е под директния контрол и отговаря само пред Пентагона, както и пред Збигнем Бжежиснки, предишен съветник на президента на САЩ по въпросите за националната сигурност..Тереза Герова", "date": "2018.03.22", "title": "„Локално“ (Македония): Американец от сръбски произход е новият командир на базата „Бондстийл“ в Косово"}
{"url": "http://www.focus-news.net/news/2018/03/22/2502532/razgrad-9-godishno-dete-stana-zhertva-na-telefonna-izmama-v-kubrat.html", "text": "9-годишно дете стана жертва на телефонна измама в Кубрат. Това съобщиха от ОДМВР - Разград. Около 13.40 часа на 21 март момчето получило обаждане по телефона от непознат, който се представил за служител в детска криминална полиция. Под предлог, че помага в провеждането на полицейска операция, подведеният Н.М. оставил найлонова торбичка с 370 лева и златните бижута на майка си до дърво на паркинг пред блока, в който живее. Когато 46-годишната жена се прибрала от работа, не открила парите и бижутата и се обадила в полицията. Нанесените щети са в процес на изясняване. По случая се води досъдебно производство по чл.209, ал.1 от НК.", "date": "2018.03.22", "title": "Разград: 9-годишно дете стана жертва на телефонна измама в Кубрат"}
{"url": "http://www.focus-news.net/news/2018/03/22/2502531/svetlana-naydenova-gerb-s-promenite-v-kodeksa-na-truda-izravnyavame-pravata-na-vsichki-osinoviteli-na-detsa.html", "text": "С промените в Кодекса на труда изравняваме правата на всички осиновители на деца. Това каза народният представител от ПГ на ГЕРБ Светлана Найдeнова по време на дебатите по промените в Кодекса на труда, касаещи отпуските на осиновителите на деца до 5-годишна възраст, предаде репортер на Агенция „Фокус“.  Найденова поясни, че целта на законопроекта, е да премахне една несправедливост. По думите й с предлаганите промени се цели да се изравнят правата на всички осиновители на деца до 5-годишна възраст. „Няколко години имаше неравнопоставеност между осиновителите на деца до 2-годишна възраст и осиновителите на деца от 2 до 5-годишна възраст\", каза тя. По думите й сега всички осиновители ще имат право на платен отпуск от 365 дена и съответното парично обезщетение от деня на предаване на детето на осиновителите, но не по-късно от навършване на 5-годишна възраст на детето. \r\nДеница КИТАНОВА", "date": "2018.03.22", "title": "Светлана Найденова, ГЕРБ: С промените в Кодекса на труда изравняваме правата на всички осиновители на деца"}
{"url": "http://www.focus-news.net/news/2018/03/22/2502537/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Гръцкият вестник Efimerida публикува статия, в която се излага тезата, че Атина и Скопие се отдалечават от постигане на решение на спора за името и поради тази причина се подготвя план „Б“ за членството на Македония в НАТО, отбелязва скопското електронно издание МКД.\r\nСпоред Efimerida добре информирани дипломатически и политически източници твърдят, че Европейският съюз и НАТО имат резервен план, в случай на провал на преговорите в спора за името. Така Македония отново ще бъде поканена да сътрудничи с Алианса. \r\nСпоред вестника има два варианта за партньорство - специални отношения с Македония или приемането й в НАТО под името Бивша югославска република Македония, с бележката, че когато новото име бъде договорено, страната ще бъде вписана с това име.\r\nОт редакцията припомнят, че гръцкият външен министър Никос Кодзиас ще пристигне в Скопие в следобедните часове на четвъртък. Москва  отправи предупреждение за последиците за сигурността от евентуалното членство на Македония в НАТО. На 30 март във Виена Кодзиас и македонският му колега Никола Димитров ще се срещнат с посредника на ООН в спора за името Матю Нимиц.\r\nВ Гърция преобладаващото мнение е, че преговорите за името навлизат в най-критичния етап и няма много място за оптимизъм за окончателното уреждане. Гърция вижда надежда в дългоочаквания натиск от страна на Европейския съюз и Ангела Меркел, но и от ООН.\r\n*** Министърът на външните работи на Турция Мевлют Чавушоглу продължи войнствената си реторика срещу Гърция като заяви, че границите в Егейско море не са ясно очертани, пише електронното издание на гръцкия вестник Protothema.\r\nВ отговор на въпрос, зададен от член на републиканската партия в Турския парламент, Чавушоглу заяви, че „суверенитетът над някои острови и скални островчета и морските граници около тях в Егейско море не са установени чрез нито един от съществуващите международни договори между Турция и Гърция и е истина, че от този факт произтичат проблеми“.\r\n*** Председателят на парламента в Прищина Кадри Весели изрази увереност, че Европейският съюз ще либерализира визовия режим с Косово до края на текущата година, съобщава електронното издание Gazeta Express.\r\n„Уверен съм в партньорството с ЕС. До края на 2018 г., а именно до средата на декември, мисля, че косоварите ще получат либерализиране на визовия режим\", подчерта Весели пред телевизионния канал T7 TV след ратификацията на споразумението за демаркация на границата с Черна гора, един от последните критерии за либерализиране на визовия режим с ЕС. Пред управляващите в Прищина остава преодоляването на борбата с организираната престъпност и корупцията, припомни Весели. \r\nВ сряда парламентът на Косово ратифицира Споразумението за определяне на границата с Черна гора с 80 гласа „за\", 11 „против\" и нито един „въздържал се\". Четвъртият опит за провеждането на вота бе успешен, въпреки съпротивата на опозицията, която дори пусна сълзотворен газ в залата в опит да осуети гласуването. Според опозиционните партии, чрез споразумението Косово ще загуби 8 200 хектара от своята територията в ползва на Черна гора. Експерти обаче оспорват твърдението.\r\n***", "date": "2018.03.22", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/03/22/2502534/veliko-tarnovo-s-20-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 20 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 646 см. Температурата на водата e 6.4 градуса. Днес, с умерен и временно силен североизточен вятър, ще продължи да нахлува студен въздух. Ще вали сняг. Ще се образува снежна покривка, а на много места ще има условия за виелици и навявания. Температурите ще се понижават и към 14.00 часа ще са предимно между минус 3° и 2°.", "date": "2018.03.22", "title": "Велико Търново: С 20 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2018/03/22/2502535/kmetat-yordanka-fandakova-shte-napravim-proverka-za-promyanata-na-tsenata-za-novata-sistemata-za-taksuvane-v-gradskiya-transport-koyato-ot-20-stana-88-mln-lv.html", "text": "Ще направим проверка за промяната на цената за новата системата за таксуване в градския транспорт, която от 20 стана 88 млн. лв. Това каза кметът на София Йорданка Фандъкова във връзка с изграждането на тикет сиситема за градския транспорт, предаде репортер на  Агенция „Фокус“.\r\nНа въпрос кога ще бъде готова тикет сиситемата и каква е крайната й стойност, тъй като от 20 млн. лв. е достигнала 88 млн. лв., Фандъкова заяви: „Това е процедура, която е подготвена и се изпълнява от Центъра  за градска мобилност, с решение на Общинския съвет. Аз не мога да коментирам подробности, свързани със самата процедура“. „За мен е важно да има много участници, така, че се радвам, че  10 фирми за подали оферти, да има сериозни компании, които имат сериозен опит, защото това е наистина една сложно-техническа задача. Ще следим внимателно и ако има някакви проблеми, знаете, че Общинския съвет може да се намеси“.\r\n„Доколкото знам в първоначалната подготовка, когато цената беше по-ниска имаше съвсем друга концепция за това какво да представлява системата. След това се промени с решение на Центъра за градска мобилност, така че ще проверим внимателно какви са реалните стойности. Отново казвам – за мен е много важно София да има система за електронно таксуване. Знаете, че сме изостанали в това отношение. Години наред говорим, а все още нямаме такава. Със сигурност ще направим проверка на какво се дължи тази промяна в цената“ каза кметът на София.\r\nНа въпрос ще се следи ли внимателно да не се генерира корупция по този начин, тъй като това е една много апетитна поръчка, Фандъкова коментира: \"Давам си сметка за това. За това казвам , че всички контролни органи, които имат компетентност по тази тема ще поискам да се включат, за да сме сигурни, че стойността на задачата е тази. Ако се окаже, че това не е така съответно ще се носи отговорност от ръководството на Центъра за градска мобилност\".", "date": "2018.03.22", "title": "Кметът Йорданка Фандъкова: Ще направим проверка за промяната на цената за новата системата за таксуване в градския транспорт, която от 20 стана 88 млн. лв."}
{"url": "http://www.focus-news.net/news/2018/03/22/2502538/plovdiv-motoshestvieto-na-rokerite-za-parva-prolet-se-otmenya-poradi-loshite-meteorologichni-usloviya.html", "text": "Мотошествието на рокерите за Първа пролет се отменя поради лошите метеорологични условия. Това съобщиха за Радио „Фокус“ – Пловдив организаторите на традиционното събитие от мотоклуб „Вагабонтс“. Шествието се отлага за 31 март, като рокерите се надяват времето да е подходящо за ходенето им до Бачковския манастир. Те трябваше да тръгнат днес в 11.30 часа от ул. „Дилянка”, да преминат през булевардите „България”, „Цар Борис ІІІ Обединител”, „Найчо Цанов” и през Асеновградско шосе, за да продължат към Бачково.\r\nОт „Пътна полиция“ предварително бяха информирали, че за около час – от 11.30 часа до 12.30 часа, е възможно да бъде спирано движението по маршрута на мотошествието. Временните ограничения на движението, които бяха оповестени от Областната дирекция на МВР за днешния ден, ще важат за 31 март.\r\nТони МИХАЙЛОВ", "date": "2018.03.22", "title": "Пловдив: Мотошествието на рокерите за Първа пролет се отменя поради лошите метеорологични условия"}
{"url": "http://www.focus-news.net/news/2018/03/22/2502539/chavdar-bozhurski-oblasten-upravitel-na-sliven-vzaimodeystvieto-mezhdu-politsiyata-prokuraturata-i-sada-v-sliven-e-za-primer.html", "text": "Областната дирекция на МВР в Сливен отчете ръст на нивото на разкриваемост с шест пункта през 2017 година, което я нарежда на пето място в страната по този показател, както и постигнати резултати в противодействието, пресичането и разкриването на престъпления, свързани с производството и разпространението на наркотични вещества. Това съобщиха от пресцентъра на Областната администрация. Годишният отчет бе представен от директора на ОДМВР ст. комисар Димитър Величков пред ръководния състав на Дирекцията. Гост на събитието бе областният управител Чавдар Божурски. Той изказа благодарност за постигнатите резултати. „Искам да насоча вниманието ви извън цифрите. Сега, като областен управител, се налага да съобразявам реакциите не само на полицията, но и на други институции. Определено разчитам на вас при овладяването на ситуации. Като казвам това, имам предвид не само, когато е факт нарушение на обществения ред или престъпление, а и когато има информация, че предстоят тези деяния и се вземат превантивни мерки”, заяви Божурски, който бе дългогодишен директор на ОД на МВР в Сливен. Той допълни, че разчита на адекватните действия на ръководния състав, защото от тях зависи какъв ще е крайният резултат. „Искам да изкажа благодарност на председателя на Окръжния съд Жеков и на ръководителя на Окръжната прокуратура г-н Стефанов, които присъстват тук, за това, че в Сливен бе създадено взаимодействие в работата на полицията, прокуратурата и съда, което може да бъде за пример”, подчерта още областният управител и пожела това взаимодействие да продължи.\r\nНа представянето на годишния отчет гости още бяха гл. комисар Ивайло Спиридонов, директор на ГД „Борба с организираната престъпност”, председателят на Административния съд Слав Бакалов, директорът на РЗПАБ-Сливен комисар Владимир Демирев, представители на ДАНС и „Военна полиция”.", "date": "2018.03.22", "title": "Чавдар Божурски, областен управител на Сливен: Взаимодействието между полицията, Прокуратурата и Съда в Сливен е за пример"}
{"url": "http://www.focus-news.net/news/2018/03/22/2502527/burgas-obstanovkata-v-obshtina-malko-tarnovo-e-spokoyna-nivata-na-rekite-sa-v-normalni-granitsi.html", "text": "Обстановката в община Малко Търново е нормална, съобщи за Радио „Фокус“ – Бургас кметът Илиян Янчев. Вали сняг. Натрупаната снежна покривка е между 3 см и 5 см. За момента няма нужда от опесъчаване на пътищата. Нивата на реките са в нормални граници. Службите са в готовност за реакция при нужда. Всички населени места са с ток и вода.\r\nМария РУСЕВА", "date": "2018.03.22", "title": "Бургас: Обстановката в община Малко Търново е спокойна, нивата на реките са в нормални граници"}
{"url": "http://www.focus-news.net/news/2018/03/22/2502543/dobrich-kmetat-na-obshtina-kavarna-nina-stavreva-be-spetsialen-gost-na-detsata-ot-klub-zhurnalist-kam-obshtinski-detski-kompleks.html", "text": "Кметът на Община Каварна Нина Ставрева бе специален гост на децата от клуб “Журналист“ към Общински детски комплекс. Това съобщиха от пресцентъра на Общината. Двадесет и петте деца, които редовно посещават клуба издават и собствен вестник „Голямо междучасие“. Младите журналисти питаха Ставрева какви мерки взима Общината, за да остават младежите в Каварна, какво се прави за естетизацията на градската среда и възможностите за развитие на младите хора в черноморския град. \r\nКметът каза какви са проектите, реализирани в общината, по какво работи в момента, както и заложените за следващите години. „Както обещах в началото на своя мандат, Общината помага най-много на двете уязвими възрастови групи в града - това са децата и възрастните хора на Каварна. Според мен те имат най-голяма нужда от подкрепа. Старая се да следвам тази цел неотклонно и да мотивирам екипа си в общинската администрация да работим активно в тази посока. Има много проекти, които вече сме осъществили. Други са в ход в момента, а част от децата вероятно дори са участници. През есента стартира още един проект, насочен към младите хора - „Градът през моите очи“, добави Ставрева. \r\nУчастниците в срещата се разбраха да се видят отново, за да споделят и обсъдят идеите си и желанията за развитие на Каварна.", "date": "2018.03.22", "title": "Добрич: Кметът на Община Каварна Нина Ставрева бе специален гост на децата от клуб “Журналист“ към Общински детски комплекс"}
{"url": "http://www.focus-news.net/news/2018/03/22/2502541/mvr-800-000-kasa-kontrabandni-tsigari-sa-izzeti-pri-proverka-na-lek-avtomobil-vav-veliko-tarnovo.html", "text": "Служители на сектор \"Противодействие на икономическата престъпност\" при ОДМВР – Велико Търново откриха и иззеха голямо количество контрабандни цигари. Това съобщиха от пресцентъра на МВР. В хода на специализирана полицейска операция за противодействие разпространението на акцизни стоки без бандерол, на 21 март на изхода на областния град в посока Гурково, служителите спрели за проверка на товарен автомобил \"Мерцедес\", управляван от 56-годишен мъж с инициали Н. Н. от Горна Оряховица. При инспекцията в автомобила те установили наличието на 40 000 кутии цигари, от една марка. Стоката и автомобилът са иззети. \r\n По случая е започнато досъдебно производство. След доклад на материалите в прокуратурата Н. Н. е привлечен, като обвиняем. Задържан е с прокурорска мярка за 72 часа. Работата по случая продължава.", "date": "2018.03.22", "title": "МВР: 800 000 къса контрабандни цигари са иззети при проверка на лек автомобил във Велико Търново"}
{"url": "http://www.focus-news.net/news/2018/03/22/2502540/ministar-krasimir-valchev-sredstvata-ot-evropeyskiya-fond-za-regionalno-razvitie-sa-vazmozhnost-da-modernizirame-sistemata-na-nauchni-izsledvaniya.html", "text": "Средствата, които получаваме от Европейския фонд за регионално развитие за модернизиране и изграждане на нови научни инфраструктури са възможност да изградим такива и да модернизираме системата ни на научните изследвания. Това каза пред журналисти министърът на образованието и науката Красимир Вълчев, преди началото на конференцията на тема: „Подобряване на дългосрочната устойчивост и отваряне на научноизследователските инфраструктури към обществото и промишлеността\", предаде репортер на Агенция „Фокус”. „Те ще бъдат с много дългосрочно и голямо отражение върху развитието на българската наука. Във всички случаи – те са стимул”, уточни министър Вълчев. „Процедурата за регионални научни инфраструктури все още не е стартирала. Нямаме дори и одобрени критерии за избор на операция. Надяваме се, че през тази година ще имаме такива”, уточни още образователният министър.\r\nИван ЛАЗАРОВ", "date": "2018.03.22", "title": "Министър Красимир Вълчев: Средствата от Европейския фонд за регионално развитие са възможност да модернизираме системата на научни изследвания"}
{"url": "http://www.focus-news.net/news/2018/03/22/2502548/plovdiv-zapochva-natsionalniyat-muzikalno-folkloren-konkurs-orfeevi-talanti.html", "text": "В Пловдив започва Националният музикално-фолклорен конкурс „Орфееви таланти“. Това съобщиха за Радио „Фокус“ – Пловдив организаторите на събитието от Академията за музикално, танцово и изобразително изкуство в града. Официалното откриване ще се състои от 19.00 часа в залата на Военния клуб с празничен концерт. Участие ще вземат Академичният народен хор и Академичният народен ансамбъл към Академията за музикално, танцово и изобразително изкуство АМТИИ с главен диригент проф. академик Милчо Василев и диригент на оркестъра доц. д-р Владимир Владимиров, а също и Академичният народен хор с диригент проф. д-р Костадин Бураджиев. Солисти ще бъдат Росица Пейчева, Жечка Сланинкова, Данислав Кехайов и други.\r\n„Орфееви таланти“ има за цел да даде изява на таланта на деца, ученици, студенти и преподаватели в областта на българското народно-песенно, инструментално и танцово изкуство. Изпълненията се оценяват в шест възрастови групи – от деца до 7-годишна възраст до участници над 25 години. Конкурсните дни ще бъдат от 23-ти до 25-ти март включително. Конкурсът съхранява и обогатява  българската национална култура и се посещава годишно от над 5 000 привърженици на фолклора от всички области в България“, обясниха организаторите.\r\nКонкурсът е включен в програмата на мерките за закрила на деца с изявени дарби през 2018 година.", "date": "2018.03.22", "title": "Пловдив: Започва Националният музикално-фолклорен конкурс „Орфееви таланти“"}
{"url": "http://www.focus-news.net/news/2018/03/22/2502547/stara-zagora-okrazhna-prokuratura-vodi-razsledvane-po-tri-dosadebni-proizvodstva-za-prestapleniya-protiv-parichnata-i-kreditnata-sistema-prez-posledniya-mesets.html", "text": "За периода от 20 февруари до 20 март 2018 г. Окръжна прокуратура – Стара Загора е образувала три досъдебни производства за престъпления против паричната и кредитната система по чл. 249 от НК, съобщиха от пресцентъра на Апелативна прокуратура-Пловдив. Досъдебните производства са образувани по повод сигнали от граждани и след извършени проверки за неправомерно използване на платежни инструменти или данни от платежни инструменти – дебитни и кредитни карти, издадени на имената на съответните лица. Неправомерното използване на платежни инструменти или данни от платежни инструменти се изразява в теглене от банкомат, плащане чрез ПОС устройство и извършени транзакции – плащания за покупки през интернет. Общата сума, представляваща щета за титулярите на сметките, в резултат на неправомерното използване на платежни инструменти и данни от тях е в размер на около 2 000 лева. Към настоящия момент досъдебните производства се водят срещу неизвестни извършители. По досъдебните производства са дадени указания за събиране на доказателства и установяване на извършителите на престъпленията.", "date": "2018.03.22", "title": "Стара Загора: Окръжна прокуратура води разследване по три досъдебни производства за престъпления против паричната и кредитната система през последния месец"}
{"url": "http://www.focus-news.net/news/2018/03/22/2502550/pazardzhik-vav-velingrad-se-provezhda-praznikat-kapka-voda-zhivot-i-vechnost-po-povod-svetovniya-den-na-vodata.html", "text": "Във Велинград отбелязват Световния ден на водата, съобщи за Радио „Фокус“ – Пазарджик Бояна Кирилова от общинската администрация. Тя обясни, че празникът под мотото „Капка вода – живот и вечност“ започва със слово от заместник-кмета на Община Велинград Светла Томова. Предвидено е и награждаване на участници класирани на  І-во, ІІ–ро и  ІІІ–то място по категории  и възрастови групи от ІІІ-тия регионален конкурс „Капка вода – живот и вечност“. След това в програмата ще се включат ДЮВИШ ,,Звънче” и ВГ група ,,Караоке”. Събитието се провежда в Туристически информационният център - Велинград.\r\nВаня НИКОЛОВА", "date": "2018.03.22", "title": "Пазарджик: Във Велинград се провежда празникът „Капка вода – живот и вечност“ по повод Световния ден на водата"}
{"url": "http://www.focus-news.net/news/2018/03/22/2502545/api-vremenno-dvizhenieto-sled-izhoda-ot-blagoevgrad-v-posoka-zheleznitsa-se-izvarshva-v-ednata-lenta-poradi-ptp.html", "text": "Временно движението по път I-1 Благоевград – Железница след изхода от Благоевград в посока Железница се извършва в едната лента поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ). Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.03.22", "title": "АПИ: Временно движението след изхода от Благоевград в посока Железница се извършва в едната лента поради ПТП"}
{"url": "http://www.focus-news.net/news/2018/03/22/2502542/sofiya-dvizhenieto-na-vsichki-avtomobili-e-vremenno-ogranicheno-po-pat-botevgrad-mezdra-v-dvete-posoki-poradi-otstranyavaneto-na-avariral-tezhkotovaren-avtomobil.html", "text": "Движението на всички автомобили е временно ограничено по път I-1  Ботевград - Мездра в двете посоки поради отстраняването на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Всички шофьори е необходимо да изчакват на място.", "date": "2018.03.22", "title": "София: Движението на всички автомобили е временно ограничено по път  Ботевград - Мездра в двете посоки поради отстраняването на аварирал тежкотоварен автомобил"}
{"url": "http://www.focus-news.net/news/2018/03/22/2502552/kyustendil-izpratena-e-tehnika-za-vazstanovyavane-na-uchastak-ot-diga-na-rekata-v-selo-sovolyano.html", "text": "Изпратена е техника за възстановяване на участък от дига на реката в село Соволяно. Това каза пред Радио „Фокус” – Кюстендил експерт „Отбранителна и мобилизационна подготовка” към Община Кюстендил. По думите му от предходно прииждане на реката се е получило компрометиране на участък от дигата, което е довело до заливане на земеделски площи. „Сега техниката работи в района и се очаква до два дни този участък да бъде възстановен”, каза Ивайло Чалъков. По думите му въпреки снеговалежа няма възникнали извънредни ситуации. Не са получавани сигнали по отношение на непочистени пътища, бедстващи хора или населени места без електрозахранване. „Кметовете по места следят ситуацията и имат за задача своевременно да ни сигнализират”, каза Ивайло Чалъков.\r\nВенцеслав ИЛЧЕВ", "date": "2018.03.22", "title": "Кюстендил: Изпратена е техника за възстановяване на участък от дига на реката в село Соволяно"}
{"url": "http://www.focus-news.net/news/2018/03/22/2502551/sport-grigor-dimitrov-sreshtu-22-godishen-germanets-na-parviya-krag-v-mayami.html", "text": "Григор Димитров ще започне участието си на турнира от сериите „Мастърс“ в Маями в петък, с мач срещу Максимилиан Мартерер. 22-годишният германец нямаше проблеми на старта срещу Мартон Фучович (Унгария), като го победи с 6:4, 6:4 за малко повече от час игра. \r\nРоденият в Нюрнберг тенисист в момента е № 73 в ранглистата. Висок е точно колкото Григор Димитров – 191 см, но за разлика от него играе с лява ръка и изпълнява бекхенд с две ръце. Мартерер притежава изключително агресивен стил на игра. Миналата година Димитров отпадна във втория кръг в Маями, където беше спрян от друг левичар – Гуидо Пея (Аржентина).", "date": "2018.03.22", "title": "Спорт: Григор Димитров срещу 22-годишен германец на първия кръг в Маями"}
{"url": "http://www.focus-news.net/news/2018/03/22/2502553/v-petak-shte-se-provede-preskonferentsiya-po-povod-svetovniya-den-za-borba-s-tuberkulozata.html", "text": "На 23 март 2018г. в 13.00 часа в сградата на Министерството на здравеопазването ще се проведе пресконференция по повод Световния ден за борба с туберкулозата – 24 март, на която ще бъдат изнесени данни за разпространението на болестта в България. Това съобщиха от пресцентъра на Министерството на здравеопазването. Участие в пресконференцията ще вземат зам.-министър Светлана Йорданова, д-р Тонка Върлева, д-р Мария Замфирова и доц. Донка Стефанова.", "date": "2018.03.22", "title": "В петък ще се проведе пресконференция по повод Световния ден за борба с туберкулозата"}
{"url": "http://www.focus-news.net/news/2018/03/22/2502554/pazardzhik-v-regionalnata-biblioteka-shte-se-provede-otkrit-urok-posveten-na-bezopasnostta-v-internet.html", "text": "В Регионална библиотека „Никола Фурнаджиев” – Пазарджик ще се проведе открит урок, посветен на безопасността в интернет, съвместно с Областната дирекция на МВР в града. Това съобщиха за Радио „Фокус“ – Пазарджик от библиотеката. Тази инициатива в рамките на пан-европейската кампания All Digital Week (Цифрова седмица), която се провежда от 19 до 25 март 2018 година. Кампанията е за повишаване на цифровата грамотност и използването на цифровите технологии, а лектор от Областната дирекция на МВР ще говори за сигурността в електронното общуване пред ученици от Профилирана гимназия “Ив. С. Аксаков” в Пазарджик. Инициативата ще се проведе от 12.30 часа в Читалня „Хуманитарни науки” в библиотеката.\r\nВаня НИКОЛОВА", "date": "2018.03.22", "title": "Пазарджик: В Регионалната библиотека ще се проведе открит урок, посветен на безопасността в интернет"}
{"url": "http://www.focus-news.net/news/2018/03/22/2502536/biser-mihaylov-oblasten-upravitel-na-blagoevgrad-obstanovkata-v-oblastta-e-spokoyna-nyama-naseleni-mesta-bez-tok.html", "text": "Обстановката в областта е спокойна, няма населени места без ток. Това каза за Радио „Фокус“ – Пирин Бисер Михайлов, областен управител на Благоевград. По думите му има леко понижение в нивото на река Места за изминалото денонощие. „В нивото на река Струма няма промяна. Спокойна е обстановката и с язовирите“, коментира той. Бисер Михайлов заяви, че на територията на област Благоевград вали сняг, като на места има въведени ограничения за преминаването на товарни автомобили над 12 тона – в местността Предел и Юндола. „Снегопочистващата техника е на терен, аз също съм на прохода Предел и следя обстановката. Обработват се пътните настилки и предполагам, че по-късно през деня ще бъде вдигната забраната“, добави той. Областният управител призова шофьорите да се движат с повишено внимание и понижена скорост заради снеговалежа.\r\nКристина МИТКОВА", "date": "2018.03.22", "title": "Бисер Михайлов, областен управител на Благоевград: Обстановката в областта е спокойна, няма населени места без ток"}
{"url": "http://www.focus-news.net/news/2018/03/22/2502558/pazardzhik-v-mladezhkiya-dom-shte-badat-nagradeni-pobeditelite-v-regionalniya-uchenicheski-konkurs-pod-mototo-vodata-zhivot-emotsiya-stihiya.html", "text": "По повод Световния ден на водата – 22 март, в Голямата зала на Младежкия дом в Пазарджик ще бъдат връчени наградите от провелия се регионален ученически конкурс под мотото „Водата – живот, емоция, стихия“. Това съобщиха за Радио „Фокус“ – Пазарджик от Напоителни системи -Пазарджик, които са организатор на проявата. Конкурсът е под патронажа на областния управител Стефан Мирев. Участвалите ученици са разделени в три възрастови групи: от 1 до 4, от 5 до 7 и от 8 до 12 клас. Оценяваните проекти са също три категории: рисунка, клип или мултимедиен проект и колаж.\r\nВаня НИКОЛОВА", "date": "2018.03.22", "title": "Пазарджик: В Младежкия дом ще бъдат наградени победителите в регионалния ученически конкурс под мотото „Водата – живот, емоция, стихия“"}
{"url": "http://www.focus-news.net/news/2018/03/22/2502555/afp-liderite-na-es-osazhdat-strogo-deystviyata-na-turtsiya-spryamo-kipar-i-gartsiya.html", "text": "Държавните и правителствени лидери на страните от Европейския съюз, които ще се срещнат по-късно в четвъртък в Брюксел, ще денонсират „незаконните действия\" на Турция спрямо Гърция и Кипър в Източното Средиземноморие и в Егейско море, предава AFP\r\n„Европейският съвет категорично осъжда продължаващите незаконни действия на Турция в Източното Средиземноморие и Егейско море, и подчертава пълната си солидарност с Кипър и Гърция\", се казва в проектодокумент, който предстои да бъде приет на двудневната среща на върха в Брюксел.Тереза Герова", "date": "2018.03.22", "title": "AFP: Лидерите на ЕС „осъждат строго“ действията на Турция спрямо Кипър и Гърция"}
{"url": "http://www.focus-news.net/news/2018/03/22/2502557/300-ekipa-na-chez-razpredelenie-sa-v-gotovnost-da-reagirat-pri-posleditsi-ot-vloshenite-meteorologichni-usloviya-kam-momenta-nyama-naseleni-mesta-bez-tok.html", "text": "300 екипа на ЧЕЗ Разпределение България са в готовност да реагират при последици в резултат на влошените метеорологични условия. Това съобщиха от пресцентъра на ЧЕЗ. Компанията е в готовност при необходимост да пренасочва или да мобилизира допълнително екипи за извънредна работа. При нужда ЧЕЗ Разпределение ще осъществи контакт с местните власти по места, с цел осигуряване на възможности за незабавна реакция. \r\nКъм момента обстановката, на територията, обслужвана от ЧЕЗ Разпределение, е в рамките на обичайното и няма населени места без електрозахранване. \r\n„Във всяка област в Западна България са на разположение дежурни екипи, които са в готовност са реагират незабавно при нужда. Колегите са добре подготвени за работа при зимни условия. Ще сведем евентуални неудобства на клиентите до минимум“, каза Васил Василев, директор „Експлоатация и поддържане“ в ЧЕЗ Разпределение България.\r\nМрежата на ЧЕЗ Разпределение е добре подготвена за лоши метеорологични условия, реализирани са мащабна профилактика и инвестиционна програма. На много места са монтирани автоматизирани съоръжения, които спомагат за бърза реакция. Компанията разполага с необходимите материали, инструменти, високо проходими автомобили и други специализирани транспортни средства.", "date": "2018.03.22", "title": "300 екипа на ЧЕЗ Разпределение са в готовност да реагират при последици от влошените метеорологични условия, към момента няма населени места без ток"}
{"url": "http://www.focus-news.net/news/2018/03/22/2502544/raboteshtite-zheni-shte-imat-pravo-na-1-godina-platen-otpusk-pri-osinovyavane-na-dete-do-5-godishna-vazrast.html", "text": "Депутатите гласуваха единодушно със 125 гласа „за“ това работещите жени да имат право на 1 година платен отпуск при осиновяване на дете до 5-годишна възраст, предаде репортер на Агенция „Фокус“. Промяната е заложена в Кодекса на труда и бе окончателно гласувана от народните представители на днешното пленарно заседание. С така приетия текст работничка или служителка, която осинови дете до 5-годишна възраст, ще има право на отпуск за период от 365 дни от деня на предаването на детето за осиновяване, но не по-късно от навършване на 5-годишната му възраст.  \r\nКогато детето е осиновено от съпрузи, отпускът със съгласието на осиновителката може да се ползва вместо нея от осиновителя след изтичане на 6 месеца от деня на предаване на детето за осиновяване, но не по-късно от навършване на 5-годишната му възраст, когато работи по трудово правоотношение. Когато осиновителят е починал, отпускът може да се ползва от един от родителите на осиновителката или на осиновителя, когато работи по трудово правоотношение.\r\nСъс съгласието на работничката или служителката, която сама е осиновила дете, след изтичане на 6 месеца от деня на предаване на детето за осиновяване един от нейните родители може да ползва вместо нея отпуска по, когато работи по трудово правоотношение.\r\nПри прекъсване на отпуск, на осиновителката или на осиновителя, когато работи по трудово правоотношение, се изплаща парично обезщетение от държавното обществено осигуряване.\r\nСлед използване на отпуските, когато детето не е навършило 2-годишна възраст и не е настанено в детско заведение, осиновителката, осиновителят или лицето, което е поело отглеждането на детето, има право на допълнителен отпуск за отглеждане на дете до навършване на 2-годишната му възраст.\r\n(Когато осиновителката и осиновителят се намират в брак, осиновителят ще има право на 15-дневен отпуск при осиновяване на дете до 5-годишна възраст от деня на предаване на детето за осиновяване, но не по-късно от навършване на 5-годишната му възраст.\r\nОтпускът няма да може да се ползва при смърт на детето, при прекратяване на осиновяването, както и когато детето посещава детско заведение, включително детска ясла или учебно заведение. \r\nОт БСП предложиха работничка или служителка, която осинови дете над 5-годишна възраст, да има право на отпуск в периода до изтичане на една година от осиновяването, в размер на 90 дни. Надя Клисурска от БСП аргументира предложението, като посочи, че става дума за неравнопоставеност и за невъзможността на родителите, които осиновяват деца над 5 години, да имат правото все пак на някакъв отпуск. „Нашето предложение създава една по-добра равнопоставеност“, добави тя. По думите ѝ това ще бъде целеви адаптационен отпуск. \r\nСветлана Найденова от ГЕРБ заяви, че адаптацията започва още при първата среща на осиновените деца с кандидатите за родители. „Трябва да правите разлика между отпуск за адаптация и отпуск за отглеждане на дете. Това са две различни неща. Преди да излезете и да говорите някои неща, трябва да се подготвите добре“, подчерта тя. \r\nПредседателят на Комисията по социални въпроси и депутат от ДПС Хасан Адемов посочи, че се предлага да има допълнителен отпуск от 90 дни за семейства на осиновители за т.нар. адаптация. „Него го няма обаче при биологичните родители. И те имат проблеми, когато децата им стават първи клас или когато сменят едно училище с други“, коментира Адемов. \r\nВ крайна сметка депутатите отхвърлиха предложението на БСП със 121 „за“, 7 „против“ и 75 „въздържали се“. \r\nЛюба АЛЕКСИЕВА", "date": "2018.03.22", "title": "Работещите жени ще имат право на 1 година платен отпуск при осиновяване на дете до 5-годишна възраст"}
{"url": "http://www.focus-news.net/news/2018/03/22/2502556/varna-chast-ot-abonatite-v-mestnost-trakata-shte-badat-bez-voda-poradi-avariya.html", "text": "Абонатите в местност Траката във Варна от ул. “3-та“ до ул. “8-ма“ ще бъдат без вода поради авария. Това съобщиха за Радио „Фокус“ – Варна от дружеството „Водоснабдяване и канализация“ във Варна. Очаква се водоподаването да бъде възстановено до 16.00 часа. До 17.00 часа без вода ще бъдат абонатите в района на ул. “Панагюрище“, а до 14.00 часа с нарушено водоподаване ще бъдат домакинствата от бл. 5 на ул. “Георги Стаматов“, местност Вилите и част от местност Зеленика, допълниха от дружеството.\r\nМарияна ВАЛЕНТИНОВА", "date": "2018.03.22", "title": "Варна: Част от абонатите в местност Траката ще бъдат без вода поради авария"}
{"url": "http://www.focus-news.net/news/2018/03/22/2502565/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariyapo-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус” - Пловдив днес ще си припомним историята на създаването на парашутната дружина преди 75 години. Използването на бойни парашутисти за определени задачи започва още през Първата световна война. В началото на Втората световна война вече се използват цели военни формирования и части от елитните бойци за изпълнение на стратегически и оперативни задачи, основно в тила на противника. За историята и настоящето на парашутните дружини ще ни разкаже бригаден генерал Явор Матеев, командир на 68-а бригада Специални сили. Председателят на Народното събрание Цвета Караянчева и вицепремиерът и министър на отбраната Красимир Каракачанов присъстваха в Пловдив на тържественото честване на 75-годишнината от сформирането на Парашутната дружина и създаването на българските Сили за специални операции. Ще чуем приветствените думи на Цветя Караянчева, както и тези на министъра на отбраната Красимир Каракачанов.\r\nВ днешното предаване ще ви представим и сдружение „Хайдути”, които участват във всяка патриотична инициатива, свързана с историята на България. За тяхната дейност ще ни разкаже Иван Тонев, знаменосец на сдружението.\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Водещ на предаването е Цветана Тончева.", "date": "2018.03.22", "title": "Акценти в предаването „Със славната 2-ра Тракийска дивизия – За честта на България“по Радио „Фокус” - Пловдив"}
{"url": "http://www.focus-news.net/news/2018/03/22/2502559/blagoevgrad-nyama-postradali-pri-katastrofata-sled-izhoda-ot-blagoevgrad-v-posoka-zheleznitsa.html", "text": "Няма пострадали при катастрофата след изхода от Благоевград в посока Железница, нанесени са само материални щети. Това съобщи за Радио „Фокус“ –  Пирин Дежурният служител в Областно пътно управление – Благоевград. За кратко движението е било ограничено заради пътнотранспортното произшествие, но към момента движението се извършва нормално.\r\nКристина МИТКОВА", "date": "2018.03.22", "title": "Благоевград: Няма пострадали при катастрофата след изхода от Благоевград в посока Железница"}
{"url": "http://www.focus-news.net/news/2018/03/22/2502549/blagoevgrad-vazstanoveno-e-dvizhenieto-po-pat-i-1-blagoevgrad-zheleznitsa-sled-izhoda-ot-blagoevgrad-v-posoka-zheleznitsa.html", "text": "Възстановено е движението по път I-1 Благоевград – Железница след изхода от Благоевград в посока Железница. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Благоевград: Възстановено е движението по път I-1 Благоевград – Железница след изхода от Благоевград в посока Железница"}
{"url": "http://www.focus-news.net/news/2018/03/22/2502566/ministar-krasimir-valchev-balgarskoto-predsedatelstvo-shte-predstavi-svoyata-viziya-za-izpolzvaneto-na-nauchnata-infrastruktura-za-podobryavane-na-izsledovatelskata-ekosistema.html", "text": "Българското председателство ще представи своята визия за използването на научно-изследователската инфраструктура за съществено подобряване на изследователската екосистема. Това каза министърът на образованието и науката Красимир Вълчев по време на провеждащата се в София конференцията на тема „Подобряване на дългосрочната устойчивост и отваряне на научноизследователските инфраструктури към обществото и промишлеността\", предаде репортер на Агенция „Фокус”. Форумът е част от календара на образователното министерство по време на Българското председателство на Съвета на ЕС. „Имаме отговорна цел - да дадем старт на дискусиите как да се увеличи въздействието на научните изследвания и иновациите върху обществото и промишлеността в отговор на потребностите и очакванията на хората от цифровизацията, измененията на климата и глобализацията”, посочи министър Вълчев по време на откриването на форума. По думите му в рамките на дискусията трябва да бъде засегната ефективността на научните изследвания, които водят до подобряването на живота на европейските граждани. „Научно изследователската среда в цяла Европа има нужда от разговори за капацитета – за ресурсите, за инфраструктурата, за човешкия потенциал, за да може да е конкурентоспособна и да прави общозначими и приоритетни изследвания. Важен е разговорът за необходимостта от още средства за научна инфраструктура”, заяви още образователният министър и подчерта, че тази необходимост се засилва още по време на обсъждането на многогодишната финансова рамка на ЕК за следващия програмен период.\r\nСпоред министър Вълчев голямата цел на провеждащия се в столицата форум е да формулира основните препоръки за гарантиране на дългосрочното и устойчиво развитие на научно-изследователските инфраструктури, а резултатът от дискусията ще бъде изготвен призив за действие, който се очаква ЕК да подкрепи.", "date": "2018.03.22", "title": "Министър Красимир Вълчев: Българското председателство ще представи своята визия за използването на научната инфраструктура за подобряване на изследователската екосистема"}
{"url": "http://www.focus-news.net/news/2018/03/22/2502560/kyustendil-vazstanoveno-e-dvizhenieto-na-tovarni-avtomobili-nad-12-t-po-am-struma-v-dvete-posoki.html", "text": "Възстановено е движението на товарни автомобили над 12 т по АМ \"Струма\" в двете посоки в област Кюстендил. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Кюстендил: Възстановено е движението на товарни автомобили над 12 т по АМ \"Струма\" в двете посоки"}
{"url": "http://www.focus-news.net/news/2018/03/22/2502571/haskovo-1-150-litra-nelegalen-etilov-alkohol-i-220-litra-dizelovo-gorivo-sa-izzeti-pri-proverka-v-chasten-imot-v-svilengrad.html", "text": "1 150 литра нелегален етилов алкохол и 220 литра дизелово гориво в туби и бидони откри екип на митническа мобилна група при проверка в частен имот на територията на Свиленград. Това съобщиха от пресцентъра на Агенция \"Митници\". Митническата проверка е извършена на 19 март 2018 г. В къща с двор митническите служители откриват първо под навес, срещу входната врата, 22 пластмасови туби по 10 литра, пълни с енергиен продукт с характеристики на дизелово гориво. Също в двора на къщата са открити три големи бидона, съдържащи общо 340 литра етилов алкохол. В таванско помещение в жилищната постройка, митническите служители откриват други 810 литра етилов алкохол, в туби по 10 литра. Обитателят на имота не е представил никакви документи за произход и платен акциз на алкохола и горивото.\r\nЕтиловият алкохол - общо 1150 литра, и енергийният продукт - 220 литра, са иззети. Взети са проби за лабораторен анализ. След изготвяне на лабораторните експертизи ще бъде образувано административнонаказателно производство.", "date": "2018.03.22", "title": "Хасково: 1 150 литра нелегален етилов алкохол и 220 литра дизелово гориво са иззети при проверка в частен имот в Свиленград"}
{"url": "http://www.focus-news.net/news/2018/03/22/2502569/stefan-mirev-oblasten-upravitel-na-pazardzhik-neka-dobrite-novini-izpalvat-efira-na-radio-fokus-pazardzhik.html", "text": "По повод 11-я рожден ден на Радио „Фокус“ – Пазарджик областният управител Стефан Мирев изпрати поздравителен адрес. „Най-сърдечно ви поздравявам по повод 11-та годишнина от старта на Радио „Фокус“ в област Пазарджик като част от Националната радиоверига „Фокус“. Пожелавам ви и занапред да отстоявате позициите си на информационен лидер. Да се радвате на слушателска аудитория и в най-отдалечените кътчета на региона ни. Бъдете бързи, точни и обективни. Нека добрите новини изпълват ефира на Радио „Фокус“ – Пазарджик. Честит 11-ти рожден ден с пожелание за здраве и нови професионални успехи!“, се казва в поздравителния адрес.", "date": "2018.03.22", "title": "Стефан Мирев, областен управител на Пазарджик: Нека добрите новини изпълват ефира на Радио „Фокус“ – Пазарджик"}
{"url": "http://www.focus-news.net/news/2018/03/22/2502564/kyustendil-zimna-e-obstanovkata-v-dupnitsa-nyama-podadeni-signali-otnosno-vazniknali-izvanredni-situatsii.html", "text": "Зимна е обстановката в Дупница, няма подавани сигнали относно възникнали извънредни ситуации. Това съобщиха за Радио „Фокус” – Кюстендил от пресцентъра на Община Дупница. Към момента главните пътни артерии на територията на общината са проходими, но при зимни условия. Специализирана техника почиства уличната мрежа и пътищата до малките населени места, като се разпръсква луга, сол и пясък. Почистени са районите на учебните заведения, детските градини и двете болници. Ръчно се почистват пешеходните зони в централната градска част.\r\nВенцеслав ИЛЧЕВ", "date": "2018.03.22", "title": "Кюстендил: Зимна е обстановката в Дупница, няма подадени сигнали относно възникнали извънредни ситуации"}
{"url": "http://www.focus-news.net/news/2018/03/22/2502567/glavniyat-prokuror-sotir-tsatsarov-dannite-ot-proverkata-na-peshehodnite-pateki-pokazvat-frapirashti-propuski.html", "text": "Данните показват фрапиращи пропуски. Това каза главният прокурор Сотир Цацаров на брифинг за резултатите от проверките на пешеходните пътеки на територията на цялата страна, предаде репортер на Агенция „Фокус“. Главният прокурор припомни, че проверката бе възложена на 27 декември 2017 година и трябваше да установи съответствието на пешеходните пътеки от трите типа с нормативните изисквания. Той уточни, че са проверени близо 14 хиляди пешеходни пътеки, като  такава инспекция се прави за пръв път. По думите му проверките са показали сериозни нарушения на нормативната уредба и направления, в които са открити отчайващи дефицити. „Например два пъти повече липсващи знаци от наличните в много области. Показват неправилно разположение на пешеходните пътеки. Неправилно маркиране, неправилна сигнализация“, отчете главният прокурор. Той допълни, че не приема и не насърчава споделената отговорност на институциите да размива конкретната отговорност на всяка една отделна институция, включително и ръководената от него.", "date": "2018.03.22", "title": "Главният прокурор Сотир Цацаров: Данните от проверката на пешеходните пътеки показват фрапиращи пропуски"}
{"url": "http://www.focus-news.net/news/2018/03/22/2502573/izlozhba-ot-karikaturi-be-otkrita-v-severnoto-foaye-na-parlamenta.html", "text": "Изложба „Карикатурите на Борис Димовски и героите на Николай Хайтов“ бе открита в северното фоайе на Народното събрание, предаде репортер на Агенция „Фокус“. Изложбата бе открита в присъствието на председателя на Комисията по културата и медиите и депутат от ГЕРБ Вежди Рашидов, заместник-председателя на парламента и народен представител от ГЕРБ Емил Христов и др.  Експозицията  представлява ретроспективно представяне на двамата големи творци на България в областта на литературата, киното и карикатурата на 20 век. Наред с това в северното фоайе бе представен концерт на Ансабъл „Пирин“, които са на гости в парламента. Гостите на събитието имаха възможността да си вземат и книга „Диви разкази“ на Николай Хайтов. \r\nДеница КИТАНОВА", "date": "2018.03.22", "title": "Изложба от карикатури бе открита в северното фоайе на парламента"}
{"url": "http://www.focus-news.net/news/2018/03/22/2502574/ministar-krasimir-valchev-aktsent-na-balgarskoto-predsedatelstvo-e-postiganeto-na-digitalna-svarzanost-na-zapadnite-balkani.html", "text": "Акцент на Българското председателство е постигането на дигитална свързаност на Западните Балкани. Това каза министърът на образованието и науката Красимир Вълчев по време на провеждащата се в София конференцията на тема „Подобряване на дългосрочната устойчивост и отваряне на научноизследователските инфраструктури към обществото и промишлеността\", предаде репортер на Агенция „Фокус”. „През 2017 година България адаптира своята Национална пътна карта за научна инфраструктура, която представя потенциала на наличната инфраструктура като утвърждаващ се от европейските семейства на съответните области научен комплекс. Като министър на образованието и науката съм удовлетворен, че именно България и министерството сме домакини на този дебат за бъдещото на европейските инфраструктури в контекста на отворената наука, отворените иновации и споделеното кариерно бъдеще на учените в Европа”, посочи министър Вълчев. Той апелира да се работи за глобализиране на концепцията за отворена наука в името на по-добрия живот в Европа и пожела ползотворна работа на участниците във форума, който е част от програмата на Българското председателство на Съвета на ЕС.\r\nИван ЛАЗАРОВ", "date": "2018.03.22", "title": "Министър Красимир Вълчев: Акцент на Българското председателство е постигането на дигитална свързаност на Западните Балкани"}
{"url": "http://www.focus-news.net/news/2018/03/22/2502576/makfaks-makedoniya-sarbiya-predlozhi-donald-tramp-i-vladimir-putin-da-se-sreshtnat-v-belgrad.html", "text": "Министърът на външните работи на Сърбия Ивица Дачич предложи срещата между държавните глави на САЩ и Руската федерация – Доналд Тръмп и Владимир Путин, да се проведе в Белград, предава македонската информационна агенция „Макфакс“.\r\n„Белград е изцяло подготвен да бъде домакин на подобна среща от глобално значение. Като неутрална страна Сърбия има външнополитически капацитет да бъде домакин на среща на двамата президенти. Това би било най-голямо потвърждение за политиката, която водим като държава“, подчерта Дачич.\r\nСръбската столица бе избрана за неутрален терен за среща между преговарящите от страна на САЩ и Русия – Кърт Волкър и Владислав Сурков, които през октомври миналата година разговаряха за разрешаването на украинската криза, припомнят медиите в западната ни съседка. Тереза Герова", "date": "2018.03.22", "title": "„Макфакс“ (Македония): Сърбия предложи Доналд Тръмп и Владимир Путин да се срещнат в Белград"}
{"url": "http://www.focus-news.net/news/2018/03/22/2502578/irena-sokolova-oblasten-upravitel-na-pernik-zatrudnena-e-patnata-obstanovka-v-oblastta-vav-vrazka-s-obilniya-snegovalezh.html", "text": "Затруднена е пътната обстановка в областта във връзка с обилния снеговалеж. Това каза за Агенция „Фокус“ областният управител на Перник Ирена Соколова. „Снеговалежът продължава, но заедно с това  работата на екипите, работещи по свлачището до град Трън и тази на почистващите екипи не спря през последното денонощие. Придвижването по пътищата се осъществява при зимни условия със съобразяване на скоростта“ допълни още тя. „Беше затворена АМ „Люлин“, но вече е отворена. Имаме ограничение на движението по посока Перник към София в свлачищния терен, но заедно с това имаме проходимост и по 3-те артерии, които свързват Перник и София“ каза още областният управител на Перник. \r\nЦветелин ДИМИТРОВ", "date": "2018.03.22", "title": "Ирена Соколова, областен управител на Перник: Затруднена е пътната обстановка в областта във връзка с обилния снеговалеж"}
{"url": "http://www.focus-news.net/news/2018/03/22/2502568/daniel-panov-kmet-na-veliko-tarnovo-nie-sme-rodolyubtsi-i-obichame-balgariya-kakto-sa-go-pravili-parvite-asenevtsi.html", "text": "Всички великотърновци са родолюбци и обичат България така, както са го правили първите Асеневци. Това заяви в празничното си слово по случай Деня на Велико Търново кметът на града Даниел Панов, предаде репортер на Радио „Фокус“ – Велико Търново. Панов припомни, че днешният ден, когато отбелязваме победата на България в битката при Клокотница, е тясно свързан с българската идентичност и с великия дух на нашия древен народ. „22 март – Празникът на Велико Търново, е и Празник на българското родолюбие. Днес си спомняме за един от най-големите ни военни успехи. Преди 788 години великият български и търновски цар Иван Асен II постига блестяща победа над епирския деспот Теодор Комнин. При Клокотница Второто Българско царство взима надмощие над владетел, обявил своята държава за наследник на Византийската империя. Къде другаде ако не тук в църквата „Св. 40 мъченици“ можем да усетим толкова силно величието на България, на столичния Търновград, издигнат от цар Иван Асен II след битката при Клокотница“, каза още кметът и припомни, че храмът е свидетелство за почитта, която гражданите оказват на небесните покровители – светите 40 мъченици. Той подчерта, че с тяхната закрила и мъдро ръководена от цар Иван Асен II, България отново се простира на три морета. „Нашата държава се превръща във водещ фактор в цяла Югоизточна Европа, а столицата Търновград е сравнявана по своето величие с Рим и Константинопол. Търново се издига като водещ държавнически, политически, военен, духовен и културен център. Битката при Клокотница е символ и на българското великодушие – царят изумява целия свят, напълно в противоречие със средновековните порядки, той освобождава пленените войници с Теодор Комнин. С този жест на висш хуманизъм, още преди близо осем столетия, Иван Асен II доказва защо България е наричана люлка на Европейската цивилизация“, добави Даниел Панов.\r\nВ края на словото си той призова днешните политици и държавници да признаят официално и по законодателен ред Велико Търново за официална духовна и културна столица на България. Панов заяви, че днешният 22 март е символ на Велико Търново и на цяла България.\r\nЛуиза ТРАНЧЕВА", "date": "2018.03.22", "title": "Даниел Панов, кмет на Велико Търново: Ние сме родолюбци и обичаме България, както са го правили първите Асеневци"}
{"url": "http://www.focus-news.net/news/2018/03/22/2502579/veliko-tarnovo-vremenno-e-ogranicheno-dvizhenieto-na-tezhkotovarni-avtomobili-na-12-tona-po-am-hemus-v-posoka-sofiya-zaradi-vloshenata-meteorologichna-obstanovka.html", "text": "Временно е ограничено движението на тежкотоварни автомобили над 12 тона по АМ „Хемус“ в посока София. Това съобщи за Радио „Фокус“ – Велико Търново говорителят на Областна дирекция на МВР Марияна Христова. Причината е влошената метеорологична обстановка. Тя призова и всички водачи да карат внимателно и със съобразена скорост, както и да не тръгват на път ако автомобилите им не са подготвени за зимни условия.\r\nВремето във Великотърновска област е облачно. Почти в целия регион вали силен сняг, който затруднява видимостта, на места. Информация за затворени и непроходими пътища към този час няма. Настилките са мокри, на места заснежени и се обработват и опесъчават. Главните и второстепенни участъци от Републиканската пътна мрежа са проходими при зимни условия.\r\nЛуиза ТРАНЧЕВА", "date": "2018.03.22", "title": "Велико Търново: Временно е ограничено движението на тежкотоварни автомобили на 12 тона по АМ „Хемус“ в посока София заради влошената метеорологична обстановка"}
{"url": "http://www.focus-news.net/news/2018/03/22/2502581/sesiliya-malmstryom-evrokomisar-po-targoviyata-bryuksel-ochakva-donald-tramp-da-izklyuchi-es-ot-mitata-za-stomanata-i-aluminiya.html", "text": "Брюксел очаква президентът на САЩ Доналд Тръмп да изключи Европейския съюз от списъка на държавите и организациите, за които Вашингтон ще наложи мита за внос на стомана и алуминий, предава AFP. \r\nВ четвъртък „следобед (Доналд Тръмп) ще направи изявление относно възможните изключения. Очакваме, че сме в този списък, не знаем със сигурност\", коментира еврокомисарят по търговията Сесилия Малмстрьом пред депутатите в Европейския парламент след посещението си в САЩ.Тереза Герова", "date": "2018.03.22", "title": "Сесилия Малмстрьом, еврокомисар по търговията: Брюксел очаква Доналд Тръмп да изключи ЕС от митата за стоманата и алуминия"}
{"url": "http://www.focus-news.net/news/2018/03/22/2502575/burgas-47-mashini-na-chistyat-patishtata-v-oblastta.html", "text": "47 машини на чистят пътищата в областта, съобщиха от Областна администрация - Бургас. 117 тона материали са осигурени за обработка на пътните платна. На АМ „Тракия” работят 6 машини с 10 тона материали; РПС - Айтос – машини 12 бр. с материали - 27 т; РПС - Бургас – 5 машини само на дежурство; РПС - Малко Търново – няма обстановка; РПС - Карнобат – 10 машини с материали - 30 т; РПС - Поморие – 7 машини с материали - 50 т; РПС - Средец – машини 7бр. на дежурство – няма сняг.", "date": "2018.03.22", "title": "Бургас: 47 машини на чистят пътищата в областта"}
{"url": "http://www.focus-news.net/news/2018/03/22/2502584/plovdiv-okrazhnata-prokuratura-vnese-obvinitelen-akt-spryamo-30-godishen-mazh-za-ubiystvo.html", "text": "Окръжна прокуратура - Пловдив внесе в съда обвинителен акт спрямо Никола К., на 30 г., за това, че на 13 декември 2003 г., макар и като непълнолетен, но като е могъл да разбира свойството и значението на деянието и да ръководи постъпките си, умишлено е умъртвил другиго, като убийството е извършено по особено мъчителен начин за убития. Това съобщиха от пресцентъра на Апелативна прокуратура - Пловдив. На 13 декември 2003 г. в Пловдив обвиняемият Никола К. пътувал в лек автомобил заедно с двама свои приятели и  приятелката на единия от тях. След 23 часа те се придвижили по ул. „Сокол“, в посока към т.нар. „боклук-блок“ в квартал „Столипиново“.  По това време пострадалият Божидар М., на 26 г.,вървял сам по ул. „Сокол“ и приближил автомобила им, който бил спрял. Той се навел през прозореца, хванал с двете си ръце един от пътниците - Н.А., започнал да го обижда и попитал защо му е  отнел приятелката, която била в автомобила. В това време обвиняемият Никола К. слязъл от автомобила, започнал да го удря с юмруци, при което пострадалият паднал в близка локвата, след което станал и се отдалечил от колата. Обвиняемият Никола К. го последвал. Извадил нож с дървена дръжка, с дължина на острието 12 см., и нанесъл с него удар на Божидар М. в гърба. След това си тръгнал и изхвърлил ножа в река Марица. Той се уговорил с пътниците в автомобила да си мълчат за инцидента. През това време пострадалият започнал да вика за помощ, успял да се добере до близкия блок на ул. „Сокол“, почукал на една от вратите. Свидетелката го видяла да лежи пред апартамента, излезли други хора и повикали Спешна помощ. По-късно лекарите констатирали смъртта на Божидар М., като според съдебно-медицинската експертиза се дължи на сърдечно-съдова и дихателна недостатъчност, причинена от остра кръвозагуба.\r\nПрез пролетта на 2017 г. били дадени свидетелски показания по случая, след което Никола К. е бил задържан. Извършен е бил следствен експеримент, при който той е посочил мястото, където е наръгал пострадалия и механизма, по който го е извършил, както и къде е изхвърлил ножа.\r\n По делото са разпитани 27 свидетели, назначени експертизи и др. Обвиняемият Никола К. е с мярка за неотклонение „задържане под стража“ и се намира в Затвора в гр. Пловдив.\r\nПредвиденото от закона наказание за престъплението, в което Никола К. е обвинен, след извършване на предвидената от закона редукция, с оглед факта на непълнолетието му към момента на извършване на деянието, е лишаване от свобода от пет до дванадесет години.", "date": "2018.03.22", "title": "Пловдив: Окръжната прокуратура внесе обвинителен акт спрямо 30-годишен мъж за убийство"}
{"url": "http://www.focus-news.net/news/2018/03/22/2502582/komisar-tencho-tenev-sdvr-patnata-obstanovka-v-stolitsata-se-normalizira-zadrastvaniya-po-bulevardite-nyama.html", "text": "Пътната обстановка в столицата се нормализира. Това съобщи за Агенция „Фокус“ комисар Тенчо Тенев, началник на ,,Пътна полиция” към СДВР.  ‘’Имахме малко проблеми по-рано, но сега вече обстановката по основните булеварди се нормализира, всичко е на вода. Машините изпуснаха химикалите и каквото беше необходимо. Движението вече върви - не бързо, но нормално. Задръствания по булевардите няма’’, каза ком. Тенев. По думите му затворени пътища в столицата няма. Спряно е единствено движението на товарни автомобили по магистралите в обходите към София.\r\nВиктория КРЪСТЕВА", "date": "2018.03.22", "title": "Комисар Тенчо Тенев, СДВР: Пътната обстановка в столицата се нормализира, задръствания по булевардите няма"}
{"url": "http://www.focus-news.net/news/2018/03/22/2502546/sofiya-vazstanoveno-e-dvizhenieto-na-vsichki-avtomobili-po-am-lyulin.html", "text": "Възстановено е движението на всички автомобили по АМ \"Люлин\". Това съобщиха от пресцентъра на Агенция \"Пътна инфраструктура\".", "date": "2018.03.22", "title": "София: Възстановено е движението на всички автомобили по АМ \"Люлин\""}
{"url": "http://www.focus-news.net/news/2018/03/22/2502585/pernik-nyama-registrirani-avarii-po-elektroprenosnata-i-vodosnabditelnata-mrezha-v-oblastta-avariynite-ekipi-rabotyat-po-ukrepvaneto-na-patya-za-obshtina-tran.html", "text": "В следствие на обилните снеговалежи и навявания обстановката на територията на област Перник е усложнена. Това съобщиха от пресцентъра на Областна администрация - Перник.\r\nПътната инфраструктура е проходима при зимни условия. Метеорологичните условия създават предпоставки за пътнотранспортни произшествия и забавено движение по маршрутите. Необходимо е шофьорите да се движат с повишено внимание и със съобразена скорост. Възстановено е движението на АМ „Люлин”. То беше временно ограничено за всички автомобили в посока София поради снегопочистване. Към момента аварийните екипи работят по укрепването и обезопасяването на пътя за община Трън, засегнат от свлачище. Областният управител Ирена Соколова има уверението на ОПУ, че днес на обяд да бъде пуснато движението по засегнатия участък.\r\nПостоянните навявания създават проблеми при почистването на пътищата в общините на територията на областта. Кметовете на общини, докладват, че се извършва постоянни дейности по почистване и опесъчаване на пътищата, но работата на екипите е затруднена. \r\nПо данни на Областно пътно управление почистващите машини са на терен и правят всичко възможно да обслужват и поддържат проходима републиканската пътна мрежа. \r\nНяма регистрирани аварии по електропреносната и водоснабдителната мрежа.\r\nЗа 22 март метеоролозите прогнозират оранжев код заради очаквани снеговалежи и вятър за област Перник и още 16 региона в страната. Прогнозите са снежната покривка да достигне до около 30 сантиметра, като в планинските райони тя ще бъде по-дебела.\r\nСигнали за възникнали аварийни ситуации може да подадете тел. 112, който разпределя обажданията към компетентните органи за необходимата и навременна реакция.", "date": "2018.03.22", "title": "Перник: Няма регистрирани аварии по електропреносната и водоснабдителната мрежа в областта, аварийните екипи работят по укрепването на пътя за община Трън"}
{"url": "http://www.focus-news.net/news/2018/03/22/2502570/irena-sokolova-oblasten-upravitel-na-pernik-nadyavame-se-v-ramkite-na-1-2-chasa-da-otvorim-patya-za-tran.html", "text": "Надяваме се в рамките на 1 - 2 часа да отворим пътя за Трън. Това каза за Агенция „Фокус“ областният управител на Перник Ирена Соколова. „Обстановката на територията на Трън продължава да бъде с ограниченост на движението. Така най-вероятно ще остане още около 1, 2 часа. Екипите в момента валират напълнения със скална маса участък. Няма поддаване на пътя от тази нощ – стабилен е, така че се надяваме съвсем скоро да отворим движението. Най-напред то ще бъде отворено в едната посока – тази към Стрезимировци, тъй като са се натрупали много ТИР-ове, които очакват да преминат през ГКПП „Стрезимировци“, а след това ще бъде отворен и в двете посоки. Имаме уверението на Областно пътно управление и Пътна полиция за това, че ще имаме обезпеченост и добро преминаване на ППС-та през възстановения за движение участък“ допълни още Соколова.\r\nЦветелин ДИМИТРОВ", "date": "2018.03.22", "title": "Ирена Соколова, областен управител на Перник: Надяваме се в рамките на 1 - 2 часа да отворим пътя за Трън"}
{"url": "http://www.focus-news.net/news/2018/03/22/2502586/kyustendil-zaradi-loshite-meteorologichni-usloviya-se-otlaga-kampaniyata-dravche-do-dravche-da-zhiveem-po-dobre.html", "text": "Заради лошите метеорологични условия се отлага кампанията „Дръвче до дръвче – да живеем по-добре”. Това каза пред Радио „Фокус” – Кюстендил Елица Димитрова, част от организационния екип на кампанията. Първата инициатива е трябвало да се проведе на 25 март на улица „Хаджи Димитър”. Предвидено е засаждане на дървета, храсти и цветя. „Тъй като времето за съжаление е непредвидимо и неподходящо за тези дейности, кампанията ще започне на 15 април”, каза Елица Димитрова. По думите ѝ на 29 март на площад „Велбъжд” ще бъде поставено и едно специално сърце, в което ще се събират пластмасови капачки.\r\nВенцеслав ИЛЧЕВ", "date": "2018.03.22", "title": "Кюстендил: Заради лошите метеорологични условия се отлага кампанията „Дръвче до дръвче – да живеем по-добре”"}
{"url": "http://www.focus-news.net/news/2018/03/22/2502583/ministar-valentin-radev-sistemi-narushiteli-otnosno-signalizatsiyata-na-markirovkata-na-peshehodni-pateki-sa-oblastite-blagoevgrad-pazardzhik-stara-zagora-haskovo.html", "text": "Системи нарушители относно сигнализацията на маркировката на пешеходни пътеки са областите Благоевград, Пазарджик, Стара Загора, Хасково. Това каза министърът на вътрешните работи Валентин Радев на брифинг за резултатите от проверките на пешеходните пътеки на територията на цялата страна, предаде репортер на Агенция „Фокус“.  „За да не се размива отговорността пред вас сме министерствата, които отговаря за тази дейност, но липсват общините. Те не са тук, защото не са институции. Ние ще разкажем как премина проверката.  28 области – 13 981 са общо проверените пешеходни пътеки в населените места“, обясни Радев. „Минаваме по трите вида – двете зебри 8.1 и 8.2 и повдигнати пешеходни пътеки. От тип зебра 8.1 са проверени близо 10 000 пътеки“, обясни той. „Неправилно маркиране – или маркировката не е изпълнена правилно, или е износена. Южна България се представя доста зле тук. За неправилното разположение на пътеките – 18%, Перник, Стара Загора, Варна. При 53% от пътеките разстоянието е нарушено, например между две пътеки има по-малко от 250 метра. В София-град има най-много такива. Сигнализацията също е нарушена – 5000 липсващи знаци. Най-много са в Бургас, по Черноморието“, коментира Радев. Министърът обясни, че неправилно маркирани или износени пешеходни пътеки има в Южна България. Радев поясни, че неправилното разстояние между пътеките е много опасно. „Колите не намалят толкова бързо за 250 м. и става опасно за пешеходците“, добави той. „Проверени са 980 повдигнати пешеходни пътеки, от тях 244 са неправилно маркирани, освен износени са и оцветени в различни цветове. Има наредба всички ще получат предписания. Системи нарушители относно сигнализацията на маркировката, „срамния списък“ – Благоевград, Пазарджик, Стара Загора, Хасково. Трябва да има промени“, каза още вътрешният министър. Той уточни, че ще продължи наблюдението, ще се дават предписания в областите. „Основно кметовете да са задължени, има срокове, за които да следим, имаме правомощия дори да санкционираме неизпълнението“, допълни Радев.", "date": "2018.03.22", "title": "Министър Валентин Радев: Системи нарушители относно сигнализацията на маркировката на пешеходни пътеки са областите Благоевград, Пазарджик, Стара Загора, Хасково"}
{"url": "http://www.focus-news.net/news/2018/03/22/2502590/ministar-ekaterina-zaharieva-shte-se-sreshtne-s-alzhirskiya-ministar-na-vanshnite-raboti-abdelkader-mesahel-na-23-mart.html", "text": "Вицепремиерът и министър на външните работи Екатерина Захариева ще се срещне на 23 март в София с министъра на външните работи на Алжирската демократична и народна Република Абделкадер Месахел. Това съобщиха от пресцентъра на Министерството на външните работи.\r\nПосещението на алжирския външен министър в страната ни е първото по рода си за последните 34 години. Захариева и Месахел ще се срещнат за втори път, след  проведените разговори в Ню Йорк през септември 2017 г. в рамките на сесията на Общото събрание на ООН. В София те ще имат възможност да обсъдят съществуващия потенциал за задълбочаване на двустранните отношения и развитието на икономическото сътрудничество в различни области от взаимен интерес. Двамата министри ще обменят мнения и по важни международни и регионални теми и сътрудничество на България и Алжир в международните организации.  \r\nВ рамките на посещението си в София външният министър на Алжир ще бъде приет и от президента Румен Радев, и председателя на Народното събрание Цвета Караянчева.", "date": "2018.03.22", "title": "Министър Екатерина Захариева ще се срещне с алжирския министър на външните работи Абделкадер Месахел  на 23 март"}
{"url": "http://www.focus-news.net/news/2018/03/22/2502588/plovdiv-chetirima-mazhe-sa-arestuvani-a-edin-e-v-bolnitsa-sled-fizicheska-samorazprava-mezhdu-dve-familii-v-selo-rozino.html", "text": "Четирима мъже са арестувани, а един е в болница след скандал и физическа саморазправа между две фамилии в село Розино. Това съобщи за Радио „Фокус“ – Пловдив говорителят на Областната дирекция на МВР. Според подадената информация около 9.30 часа тази сутрин е постъпил сигнал, че в центъра на селото е възникнал скандал между две местни фамилии, които започнали да се замерват взаимно с камъни и стъклени бутилки. Впоследствие участниците в конфликта се придвижили до крайната махала на селото, където продължили физическата саморазправа помежду си. Незабавно към мястото били насочени екипи на Районното полицейско управление в Карлово, сектор „Специализирани полицейски сили“ и жандармерията. В резултат на бързите им действия разрастването на масовото сбиване било предотвратено, без да има сериозни последици. Нанесени са материални щети по една от къщите, а участник е откаран в болница за прегледи. До момента в районното управление са отведени четирима мъже. Възстановен е общественият ред в селото, обстановката е спокойна. Полицейските служители продължават работата по случая.\r\nТони МИХАЙЛОВ", "date": "2018.03.22", "title": "Пловдив: Четирима мъже са арестувани, а един е в болница след физическа саморазправа между две фамилии в село Розино"}
{"url": "http://www.focus-news.net/news/2018/03/22/2502572/kyustendil-signal-za-shtarkeli-v-beda-kray-selo-piperkov-chiflik-e-podaden-chrez-telefon-112-v-operativniya-tsentar-na-obshtinata.html", "text": "Сигнал за щъркели в беда край село Пиперков чифлик е подаден чрез телефон 112 в оперативния център на Общината. Това каза пред Радио „Фокус” – Кюстендил експерт „Отбранителна и мобилизационна подготовка” към Община Кюстендил. По думите му става въпрос за щъркели които са в гнездата си, но около тях има натрупала се снежна покривка. „Разговарях с експерти, които посочиха, че към момента няма опасност за щъркелите. Проблем ще бъде, ако птиците са на земята и по една или друга причина не могат да излетят и да се върнат в гнездата си. Свързах се и с човека, подал сигнала и му обясних ситуацията”, каза Ивайло Чалъков. По думите му към момента не е необходимо да се предприемат каквито и да е било действия относно щъркелите, намиращи се в гнездата си.\r\nВенцеслав ИЛЧЕВ", "date": "2018.03.22", "title": "Кюстендил: Сигнал за щъркели в беда край село Пиперков чифлик е подаден чрез телефон 112 в оперативния център на Общината"}
{"url": "http://www.focus-news.net/news/2018/03/22/2502561/da-go-posreshtnem-po-makedonski-nikos-kodzias-pristiga-v-skopie-na-fona-na-protest-sreshtu-promyanata-na-imeto.html", "text": "Министърът на външните работи на Гърция Никос Кодзиас ще бъде посрещнат в Скопие с протести на няколко македонски патриотични организации, които се противопоставят на промяната на името на страната, съобщава македонското електронно издание „Фокус“. \r\nДемонстрацията в македонската столица е планирана за 11 часа (местно време) пред Порта „Македония“. Оттам шествието ще тръгне към сградата на Министерството на външните работи, след което ще продължи към Събранието. \r\n„Стоп на преговорите за името! Македония на македонците! Да го посрещнем по македонски! Да му покажем докъде е и чия е Македония!“, се казва в съобщението за протеста. \r\nОрганизатори са „Народен фронт за Македония“ („Македониум“, „Християнско братство“, „Филип Петровски“ и „Непокорни“). Тереза Герова", "date": "2018.03.22", "title": "„Да го посрещнем по македонски“: Никос Кодзиас пристига в Скопие на фона на протест срещу промяната на името"}
{"url": "http://www.focus-news.net/news/2018/03/22/2502589/nadya-klisurska-bsp-roditeli-koito-osinovyavat-detsa-nad-5-godini-da-imat-pravoto-na-otpusk.html", "text": "„Предложението на „БСП за България“ създава равнопоставеност между всички осиновители на деца. Родители, които осиновяват деца над 5 години, също трябва да имат правото на отпуск“. Това заяви народният представител от ПГ на „БСП за България“ Надя Клисурска по време на дебатите за промени в Кодекса на труда, съобщиха от пресцентъра на НС на БСП. Според нея предоставеното право на отпуск няма да бъде предпоставка за осиновяване на повече деца, но се дава правото на тези хора, които осъзнато са решили да осиновят дете над 5 години, да имат право на  адаптационен отпуск в рамките на 90 дни. „Това е право, а не задължение, за да може родителят да прецени в кой период от осиновяването да го ползва“, допълни тя. Клисурска обясни, че има предпоставка да се ползва във ваканционния период, когато детето не ходи на училище или ако детето посещава самостоятелна форма на обучение. „Много често децата около 5 години, които подлежат на осиновяване, се изостанали в етапите си на развитие. Имат нужда от време за адаптация“, каза още тя. Народният представител подчерта, че предложението не влиза в противоречие със Закона за училищното и предучилищното образование. Клисурска уточни, че биологичните родители имат възможност да ползват отпуск, свързан с бременност и раждане. „Осиновителите на деца до 5 години са ползвали отпуск. Затова и осиновителите на деца над 5 години също трябва да имат право на отпуск“, категорична е Надя Клисурска. \r\n„Трябва да бъдем разумни и да мислим за децата на България“, заяви народният представител Виолета Желева. Тя подчерта, че през 2017 г. са осиновени едва 50 деца над 5 годишна възраст. „Не говорим за никакви финансови стимули, даже не говорим и за мотивация, защото това е личен акт. За да подкрепим осиновителите, трябва държавата да покаже, че осиновяването е важно за нея“, каза Виолета Желева.", "date": "2018.03.22", "title": "Надя Клисурска, БСП: Родители, които осиновяват деца над 5 години, да имат правото на отпуск"}
{"url": "http://www.focus-news.net/news/2018/03/22/2502595/radio-praha-nay-malko-shestima-dushi-sa-zaginali-pri-eksploziya-v-himicheski-zavod-v-cheshkata-republika.html", "text": "Най-малко шестима души са загинали, а мнозина други са ранени при експлозия в химически завод в чешкия град Кралупи над Вълтавоу, разположен северно от столицата Прага, предава Radio Praha.\r\nНа мястото на инцидента са изпратени противопожарни екипи, а специализираната болница по изгаряния в Прага работи в извънреден режим, пояснява столичното радио.\r\nКъм настоящия момент не се привеждат данни за причините за произшествието. Тереза Герова", "date": "2018.03.22", "title": "Radio Praha: Най-малко шестима души са загинали при експлозия в химически завод в Чешката република"}
{"url": "http://www.focus-news.net/news/2018/03/22/2502596/dokladat-za-balgariya-v-ramkite-na-evropeyskiya-semestar-2018-g-shte-bade-predstaven-v-predstavitelstvo-na-evropeyskata-komisiya-na-23-mart.html", "text": "На 23 март Представителството на Европейската комисия в България организира представяне и дискусия по годишния доклад за България, който се издава в рамките на Европейския семестър. Това съобщиха от пресцентъра на Представителството на ЕК в България. Събитието ще бъде открито от ръководителя на Представителството на Европейската комисия в България Огнян Златев. \r\nОсновните заключения на доклада ще бъдат представени от Ищван Пал Секели, директор, генерална дирекция \"Икономически и финансови въпроси\" и Стефан Улсон, директор, генерална дирекция \"Трудова заетост, социални въпроси и приобщаване\", Европейска комисия. \r\nДокладът беше публикуван на 7 март 2018 г. и покрива теми като  икономическата ситуация, дисбаланси и рискове, финансов сектор, пазар на труда, развитие на социалната сфера и образованието. \r\nПредставянето включва и два работни семинара, с участието на експерти от Брюксел, които ще засегнат темите \"Европейският стълб на социалните права в контекста на Европейския семестър\" и \"Макроикономически перспективи и потенциал за растеж\". \r\nСъбитието ще се проведе от 09.15 до 13.00 часа в сградата на  Представителство на Европейската комисия на ул. \"Г. С. Раковски\" 124 в София.", "date": "2018.03.22", "title": "Докладът за България в рамките на Европейския семестър 2018 г. ще бъде представен в Представителство на Европейската комисия на 23 март"}
{"url": "http://www.focus-news.net/news/2018/03/22/2502597/stara-zagora-obshtinata-razrabotva-integriran-model-za-povishavane-na-zhizneniya-standart-na-hora-v-neravnostoyno-polozhenie.html", "text": "Община Стара Загора разработва устойчив и интегриран модел за повишаване на жизнения стандарт на хора в неравностойно положение с европейско финансиране, съобщиха от пресцентъра на Общината. Първата стъпка е осигуряването на достъп до съвременни жилища, които ще създадат предпоставки, както за пространствената им интеграция, така и за социалното им приобщаване и мотивация за активно включване в обществения живот. Това стана ясно снощи по време на публичното представяне и обсъждане на подготовката за реализация на проект “Изграждане на социални жилища в град Стара Загора“, който включва преустройство и прилагане на мерки за енергийна ефективност в сградата на ул.“Мусала“ 26 (бивша Метрология) и обособяването на 69 съвременни социални жилища, от които 42 броя двустайни апартаменти, 19 броя едностайни апартаменти и 8 броя гарсониери. Предоставяната социална услуга ще осигури подслон и нормални условия на живот на уязвими, малцинствени и социално слаби групи от населението и други групи в неравностойно положение, които не могат да си позволят собствен дом или жилище под наем на пазарни цени, както и социално приобщаване на ползвателите.\r\nПроектът се вписва в общата политика на Община Стара Загора за нашите социално слаби съграждани, които е редно да получат подкрепа за нормален живот и повече шанс, заяви водещият на събитието Георги Симеонов, директор на Дирекция „Устойчиво развитие и евроинтеграция“. Той представи основните цели и задачи при реализацията на проекта, включен в Инвестиционната програма на община Стара Загора по Приоритетна ос 1 „Устойчиво и интегрирано градско развитие“ на Оперативна програма „Региони в растеж“ 2014-2020, на обща стойност 52 653 000,00 лева. От тях 3 270 229,90 лева представляват резерв за Общината спрямо етапна цел на приоритетна ос 1 „Устойчиво и интегрирано градско развитие“ по ОПРР 2014-2020, а 3 200 000 лева са безвъзмездна финансова помощ.\r\nСоциалните жилища, финансирани по проекти по ОПРР 2014-2020, не се включват в общия общински жилищен фонд и се управляват в съответствие с изискванията на програмата за срока на поетите ангажименти по нея. С реализацията на проекта ще бъдат осигурени нормални условия за живот на над 150 души. Те ще живеят в комплекс от затворен тип, с охрана, денонощно видеонаблюдение, паркоместа и др. екстри. Апартаментите ще бъдат мебелирани и ще се обитават за срок от 3 години. Ще се заплаща наем до 80% от моментния наем за общинско жилище, който е 60 лв. Зам.-кметът по хуманитарните дейности Иванка Сотирова, акцентира на факта, че ползвателите ще сключват договори с общината и ще поемат конкретни ангажименти за социална реализация – посещение на образователна институция от децата в училищна възраст; включване на безработните в образователно-квалификационните програми, както и в програми за осигуряване на заетост, предложени от общината; включване в програми за социална интеграция; лицата трябва да имат избран личен лекар, а родителите ще са длъжни да водят децата си на имунизации и проверка на здравния им статус.\r\nОт името на СНЦ „Свят без граници“ Милена Илиева определи проекта като една от първите крачка в грижата на общината за социално слабите и уязвимите хора в обществото. Тя обеща съдействие на институцията и занапред. „Да имаме повече отговорности и тогава да се позоваваме на правата си“, призова Илиева.\r\nЦелеви групи на проекта са бездомни хора, родители с деца, включително непълнолетни родители, многодетни семейства, деца с влошено здраве и увреждания, хора в риск от бедност и социално изключване.\r\nРазработена е Наредба за реда и условията за ползване на социалната услуга „Социално жилище“, със специфичните правила за настаняване под наем на лица и семейства в социални жилища, изградени с финансовата подкрепа от фондове на Европейския съюз, която ще бъде приета на мартенската сесия на Общински съвет Стара Загора.\r\nПо време на дебатите снощи общинският съветник Валя Бонева изрази безпокойство, че основната част от малцинствените групи хора са безработни, други живеят в лоши условия и имат нужда от достъп до институциите. „Целта на проектното предложение е разработване на интегриран модел за повишаване на жизнения стандарт на хора в неравностойно положение. \r\nВ продължение на социалната политика на община Стара Загора в интерес на гражданите в неравностойно положение, след стартиране изпълнението на проект “Изграждане на социални жилища в град Стара Загора“, финансиран по ОПРР 2014-2020, община Стара Загора има ангажимент да разработи проектно предложение по Оперативна програма „Развитие на човешките ресурси“, операция „Социално-икономическа интеграция на уязвими групи“. Всички ползватели на „социално жилище“, ще бъдат задължително ангажирани в следните направления: „Подобряване достъпа до заетост“, „Подобряване достъпа до образование“, „Подобряване достъпа до социални и здравни услуги“, „Развитие на местните общности и преодоляване на негативните стереотипи“, поясни Мирослава Шопова, главен координатор по ОПРР2014-2020 на община Стара Загора.", "date": "2018.03.22", "title": "Стара Загора: Общината разработва интегриран модел за повишаване на жизнения стандарт на хора в неравностойно положение"}
{"url": "http://www.focus-news.net/news/2018/03/22/2502594/aktualna-patna-obstanovka-kam-1200-chasa.html", "text": "Информация за състоянието на републиканските пътища, предоставена от Агенция “Пътна инфраструктура”. Обстановка /състояние/ по РПМ:\r\nПроходи: \r\n- „Айтоски“– отворен за всички МПС;\r\n- „Обзорски“ – отворен за всички МПС;\r\n- „Печинско“ – отворен за всички МПС;\r\n- „Превала“ – отворен за всички МПС;\r\n- „Предел“ – отворен за всички МПС;\r\n- „Ришки“ – отворен за всички МПС;\r\n- „Рожен“ – отворен за всички МПС;\r\n-„Републиката“ – отворен за всички МПС; \r\nВременни ограничения:\r\n- „Котленски” – забранен за МПС над 12 т;\r\n- „Твърдишки” – забранен за МПС над 10 т;\r\n- „Троянски” – забранен за МПС над 12 т;\r\n- „Превала“ – забранен за МПС над 12 т;\r\nЦелогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Дюлински“ – забранен за МПС над 3,5 т;\r\n- „Вратник” - забранен за МПС над 10 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.Автомагистрали: \r\n- А1 „Тракия“: няма ограничения.\r\n- А2 „Хемус“: област София: ограничено движение за МПС над 12 т на АМ Хемус и в двете посоки поради силен снеговалеж, снегонавявания и снегопочистване.\r\n- А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: Област София: Временно движението по АМ \"Люлин\" в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел \"Люлин\" до първи тунел \"Мало Бучино\" където движението на всички МПС се осъществява двупосочно в платното посока София – Перник. \r\nАлтернативни маршрути:\r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г. Временни ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: Ограничено е движението за МПС над 12 т по път I-1 Видин – Монтана в посока Монтана поради силни снегонавявания. Без ограничение е движението в посока Видин. Обходен маршрут в посока Монтана: път II-11 Дунавци - Арчар – път III-112 Добри дол – Тополовец - път III-114 Тополовец – Ружинци. /ограничението е въведено в 07:00 ч. на 22.03.2018 г/, област София:  Въвежда се ограничение на движение за всички  МПС  на път I-1  Ботевград - Мездра в двете посоки на движение до отстраняване на аварирал ТИР.  Всички МПС изчакват на място.\r\n- път І-3 Гара Бяла-Плевен-Луковит-Коритна-Ябланица-Ботевград: област Русе, Велико Търново, Плевен: ограничено е движението за МПС над 12 т по път I-3 Бяла - София само в посока София поради силни снегонавявания и снеговалеж по АМ „Хемус“.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч, Габрово и Велико Търново: ограничено е движението за МПС над 12 т по път I-4 Велико Търново – София само в посока София поради силни снегонавявания и снеговалеж по АМ „Хемус“.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nобласт София: движението на МПС над 12 т е задължително с вериги по проход Гълъбец поради обилен снеговалеж и снегопочистване.Други въведени извънредни временни ограничения на движението: \r\nОПУ Кюстендил: \r\nОграничава се движението за МПС над 12 т на път II-62 Кюстендил – Дупница – Самоков , поради силен снеговалеж, снегонавявания и снегопочистване.\r\nОПУ Пазарджик:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. \r\nОбходен маршрут: Белово-Варвара-Велинград-Юндола.\r\nПът II-84: Ограничено движение по път II-84 Велинград – Якоруда за МПС над 12 т. поради обилен снеговалеж и снегопочистване. \r\nОПУ Перник:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът II-63: Движението на всички МПС по път II-63 Перник - ГКПП \"Стрезимировци\" в участъка с. Филиповци – гр. Трън от км 42+000 до км 47+000 е ограничено поради пропадане на част от банкета. Обходен маршрут: по път III-6301 Филиповци - Велиново - Трън и обратно. Срок до 22.03.2018 г.\r\nОПУ Сливен:\r\nДвижението по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500 се осъществява в едната лента, поради срутване на земни маси. Срок до 31.03.2018 г. \r\nОПУ София: \r\nОграничава се движението за тежкотоварни автомобили над 12 т на път II-62 Самоков - Дупница и път III-822 Самоков-Ихтиман поради обилен снеговалеж и снегопочистване.\r\nОПУ Смолян:\r\n- Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 26.03.2018 г.;\r\nОПУ Търговище:\r\n- Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г\r\n- Движението по път III-4082 Свободица – Банковец от км 6+485 до км 9+700 е ограничено за всички МПС поради пропадане на водосток.", "date": "2018.03.22", "title": "Актуална пътна обстановка към 12.00 часа"}
{"url": "http://www.focus-news.net/news/2018/03/22/2502592/glavniyat-prokuror-sotir-tsatsarov-do-30-yuni-2018g-tryabva-da-ima-promyana-v-normativnata-baza-i-narusheniyata-po-otnoshenie-na-peshehodnite-pateki-da-badat-otstraneni.html", "text": "Човешкият живот и здраве са тези, които трябва да бъдат съхранени по пътищата и въпросът на каква цена въобще не може и не бива да бъде поставен. Това каза главният прокурор Сотир Цацаров на брифинг за резултатите от проверките на пешеходните пътеки на територията на цялата страна, предаде репортер на Агенция „Фокус“. „Никой от нас не е длъжен да бъде потърпевш, било от управленска безотговорност, било от недостиг на средства за пътна безопасност. Когато се стигне до съди и прокуратура вече е много късно. В голяма част от случаите – бих казал е непоправимо късно. Считам, че работата в сферата на превенцията е нужно да бъде критично засилена, а контролните дейности и санкциите да се прилагат постоянно, а не кампанийно“, коментира главният прокурор. Той допълни, че до 30 юни трябва да има промяна в нормативната база, които да бъдат широко оповестени и подложени на широко обсъждане. „Пак до 30 юни – разпореждания спрямо всички общински власти за привеждане в съответствие на пешеходните пътеки с нормативната уредба. При неизпълнение на разпорежданията – санкции по реда на Закона за движение по пътищата. И незабавно след 30 юни – нова проверка в населените места, където са установени най-големите нарушения и най-фрапиращите безобразия. Ако те продължават, санкциите ще продължат с пълна сила, независимо от това кой какво служебно положение заема и кой е кмет на малко населено място или столица“, подчерта главният прокурор.", "date": "2018.03.22", "title": "Главният прокурор Сотир Цацаров: До 30 юни 2018г. трябва да има промяна в нормативната база и нарушенията по отношение на пешеходните пътеки да бъдат отстранени"}
{"url": "http://www.focus-news.net/news/2018/03/22/2502598/api-otpadat-ogranicheniyata-za-avtomobili-nad-12-t-po-am-hemus-v-dvete-posoki-po-pat-i-3-byala-pleven-sofiya-po-pat-i-4-varna-sofiya-i-po-pat-ii-62-dupnitsa-kyustendil.html", "text": "Отпадат ограниченията за движение на товарни автомобили над 12 т по АМ \"Хемус\" в двете посоки, по път I-3 Бяла - Плевен - София, по път I-4 Варна - София и по път II-62 Дупница – Кюстендил", "date": "2018.03.22", "title": "АПИ: Отпадат ограниченията за автомобили над 12 т по АМ \"Хемус\" в двете посоки по път I-3 Бяла - Плевен - София, по път I-4 Варна - София и по път II-62 Дупница – Кюстендил"}
{"url": "http://www.focus-news.net/news/2018/03/22/2502591/fokus-makedoniya-zhiteli-na-skopie-prekaraha-noshtta-navan-za-da-vazprepyatstvat-demontiraneto-na-pametnika-na-aleksandar-makedonski.html", "text": "След като в социалните мрежи се появиха снимки на кран, който пристига от България за отстраняване на паметника на Александър Македонски в Скопие, граждани на югозападната ни съседка излязоха през нощта в центъра на македонската столица, за да предотвратят демонтирането му, съобщава местният „Фокус“.\r\nСъбралите се обявиха, че ще пазят паметника през нощта, в случай че македонските власти решат да го отстранят, както направиха със статуята на Андон Янев-Кьосето. \r\nПаметникът с кама в ръка на Кьосето, спорна личност, останала в историята като „ликвидатора на ВМРО“, бе един от петте, които бяха издигнати на 7 септември 2014 на различни места в Скопие. Тереза Герова", "date": "2018.03.22", "title": "„Фокус“ (Македония): Жители на Скопие прекараха нощта навън, за да възпрепятстват демонтирането на паметника на Александър Македонски"}
{"url": "http://www.focus-news.net/news/2018/03/22/2502602/tass-ruski-ofitser-zagina-zashtitavayki-voynik-ot-eksploziya-na-granata-pri-rutinni-ucheniya.html", "text": "Руски офицер загина във военна база в Белгородския регион по време на рутинно учение във вторник, след като се е опитал да предпази военнослужещ от ръчна граната, която е експлодирала, съобщиха пред репортери от пресслужбата на Западния военен окръг, предава ТАСС.\r\n„На 20 март офицер от армията загина по време на рутинна тренировка с граната, хвърлена от окоп\", съобщиха от пресслужбата на окръга.\r\nГранатата се е изплъзнала от ръцете на войника, след като е изтръгнал предпазния щифт. Офицерът е изблъскал объркания войник и го е предпазил със собственото си тяло.\r\n„Като резултат от експлозията офицерът е получил множество рани, докато военнослужещият е останал невредим. Лекарите се бориха за живота на офицера, но не успяха да го спасят“, поясниха от пресслужбата. \r\nКомандирите на базата са предложили офицерът да бъде награден посмъртно за проявения героизъм..Тереза Герова", "date": "2018.03.22", "title": "ТАСС: Руски офицер загина, защитавайки войник от експлозия на граната при рутинни учения"}
{"url": "http://www.focus-news.net/news/2018/03/22/2502603/plovdiv-zhitelite-na-selata-shishmantsi-i-trivoditsi-sa-bez-voda-zaradi-avarii-po-vodoprenosnata-mrezha.html", "text": "Жителите на селата Шишманци и Триводици са без вода заради аварии по водопреносната мрежа. Това съобщиха за Радио „Фокус“ – Пловдив от водоснабдителното дружество, обслужващо областта. Очаква се до 16.00 часа днес да бъде възстановено нормалното водоподаване към абонатите от населените места.. Екипите работят по отстраняването на аварии и на територията на Асеновград. За неопределен период от време е нарушено водоподаването към живущите  в района на ул. „Димоглу“ в града.\r\nТони МИХАЙЛОВ", "date": "2018.03.22", "title": "Пловдив: Жителите на селата Шишманци и Триводици са без вода заради аварии по водопреносната мрежа"}
{"url": "http://www.focus-news.net/news/2018/03/22/2502605/zhivko-yanakiev-byuro-po-truda-burgas-blizo-40-ot-registriranite-bezrabotni-sa-bez-kvalifikatsiya.html", "text": "Близо 40% от регистрираните безработни в Бюрото по труда - Бургас са без квалификация. Това съобщи на пресконференция Живко Янакиев, директор на Бюрото по труда - Бургас, предаде репортер на Радио „Фокус“ - Бургас. Според Янакиев това е дефицит на кадри и в тази връзка се предлагат различни курсове. Към момента са започнали 23 курса с 450 участници за 12 професии, най-вече в областта на туризма и търговията. Най-много желаещи има за професията „готвач“. Сформирани са 4 групи с по 80 души. Предстои да започне и още един курс. Кандидатите трябва да имат завършен 10 клас, а продължителността на обучението е 300 учебни часа. Друга предпочитана професия е за оператор на компютри. Янакиев съобщи още, че през тази година работодателите заявяват по-рано свободните работни места. Към момента се търсят работници за летището, в търговията, като за Слънчев бряг има обявени 100 работни места за продавачи.\r\nНа 27 март от 10.00 часа в Дома на нефтохимика ще се проведе трудова борса. 32 са работодателите, които са заявили желание за участие, а заявените свободни работни места са 700. Тази година няма да има международно участие.\r\nЯнакиев каза още, че нивото на безработицата за февруари за Община Бургас е 3.69% , като се отчита намаление с 0.18% спрямо предходния месец.\r\nМария РУСЕВА", "date": "2018.03.22", "title": "Живко Янакиев, Бюро по труда - Бургас: Близо 40% от регистрираните безработни са без квалификация"}
{"url": "http://www.focus-news.net/news/2018/03/22/2502587/dmitriy-peskov-govoritel-na-kremal-izyavleniyata-na-boris-dzhonsan-za-ruskoto-domakinstvo-na-mondial-2018-ne-sa-podhodyashti-za-vanshen-ministar.html", "text": "В Кремъл определиха като „оскърбително и недопустимо“ сравнението, което министърът на външните работи на Великобритания Борис Джонсън направи между руското домакинство на Световното първенство по футбол и Олимпиадата от 1936 г. в Нацистка Германия, предава TACC.\r\n„Това е съвършено отвратително изявление, което не е подходящо за министър на външните работи на която и да било страна. Определено е оскърбително и недопустимо“, подчерта говорителят на Кремъл пред журналисти в Москва. Агенция „Фокус“ припомня:\r\nВ сряда министърът на външните работи на Великобритания Борис Джонсън изрази увереност, че руският президент Владимир Путин ще използва Световното първенство по футбол през 2018 г. като възможност за влияние върху обществеността - по същия начин, по който нацисткият лидер Адолф Хитлер е използва Летните олимпийски игри през 1936 г. в Берлин.\r\nПървият дипломат на Лондон направи сравнението в рамките на изявление пред парламентарната комисия по външни работи. Миналата седмица британският премиер Тереза Май заяви пред парламента, че нито депутати, нито членове на кралското семейство ще присъстват на първенствотото, а причината – скандалът между Лондон и Москва във връзка с отравянето на бившия офицер от руското Главно разузнавателно управление (ГРУ) Сергей Скрипал в Солзбъри.\r\nБританското правителство заключи, че Русия е зад атаката, а лидери от САЩ, Германия и Франция изразиха съгласие с констатацията на Лондон. Тереза Герова", "date": "2018.03.22", "title": "Дмитрий Песков, говорител на Кремъл: Изявленията на Борис Джонсън за руското домакинство на Мондиал 2018 не са подходящи за външен министър"}
{"url": "http://www.focus-news.net/news/2018/03/22/2502606/varna-normalna-e-situatsiyata-po-otnoshenie-na-vodoemite-vav-varnenska-oblast-nyama-danni-za-vazniknali-avariyni-situatsii.html", "text": "Нормална към момента е ситуацията по отношение на водоемите във Варненска област. Това съобщи за Радио „Фокус“ – Варна оперативният дежурен при Областна администрация – Варна във връзка с очакваното влошаване на времето и обявения оранжев код за силен вятър и снеговалеж. Според оперативните данни обстановката в областта към момента е нормална и няма сведения за аварии или проблемни места при водоемите. Наблюдението на водните нива на реките и язовирите на територията на областта продължава.\r\nПо данни на Басейнова дирекция „Черноморски район“ – Варна към 10.00 часа днес яз. „Цонево“ в община Дългопол се изпуска контролирано с 48,9 куб. м/сек през основен изпускател. Язовирът не прелива и има свободен обем. Язовир „Елешница“ също се изпуска контролирано през основен изпускател с 4,2 м3/сек, прелива с 8.8 куб. м/сек. Язовир „Долни чифлик“ в община Долни чифлик е с отворен изпускател. Останалите два язовира на територията на общината „Горен чифлик“ и „Пчелник“ не преливат и не се изпускат. Няма данни за възникнали аварийни ситуации на територията на областта. Нивото на река Камчия при местност Пода, община Аврен има леко покачване с 5 см. Реките Провадийска и Ана дере на територията на област Варна са в речните легла.\r\nМарияна ВАЛЕНТИНОВА", "date": "2018.03.22", "title": "Варна: Нормална е ситуацията по отношение на водоемите във Варненска област, няма данни за възникнали аварийни ситуации"}
{"url": "http://www.focus-news.net/news/2018/03/22/2502601/sofiya-vremenno-e-spryano-dvizhenieto-na-patni-prevozni-sredstva-v-priroden-park-vitosha.html", "text": "Във връзка с обилния снеговалеж и извършваните обработки срещу заледяване в природен парк „Витоша“ движението на пътни превозни в планината временно е спряно. Това съобщиха от пресцентъра на Столична община.", "date": "2018.03.22", "title": "София: Временно е спряно движението на пътни превозни средства в природен парк \"Витоша\""}
{"url": "http://www.focus-news.net/news/2018/03/22/2502600/predsedatelyat-na-ns-tsveta-karayancheva-i-dnes-v-21-vek-armiyata-i-tsarkvata-nared-s-prosveshtenieto-i-kulturata-sa-krepitelite-na-darzhavnostta-v-balgariya.html", "text": "И днес, в 21 век, както и в годините назад в историята, Армията и Църквата, наред с просвещението и културата, са крепителите на държавността в България. Това заяви в празничното си обръщение по повод Празника на Велико Търново председателят на Народното събрание Цвета Караянчева, предаде репортер на Радио „Фокус“  – Велико Търново. Караянчева припомни, че на 22 март България отбелязва победата в едно от най-големите сражения за Средновековната ни история – битката при Клокотница. Тя подчерта, че днес почитаме паметта и на светите 40 мъченици, които са покровителите на Велико Търново. „Това ни напомня, че българската военна мощ и силата на православната вяра винаги са вървели ръка за ръка. Те са направлявали народа ни в годините на възход и са били негова опора във времена на покруса. И днес, в 21 век, в Европейска България, никой не може да има съмнение, че Армията и Църквата, наред с просвещението и културата, са крепителите на държавността“, каза още Цвета Караянчева. Освен това изрази вълнението си и, че именно днес има възможността да поздрави всички великотърновци, в чиито вени тупти пулсът на гордите Асеневци, които превръщат България в политически лидер на Средновековна Европа с излаз на три морета. „Вие сте закърмени със заветите на най- големия ни духовен пастир – Патриарх Евтимий. Тук заседава първото Велико народно събрание на Освободена България. Тук са изковани текстовете на първата българска Конституция, тук е провъзгласена Независимостта на България през 1908 година. Много са знаменателните събития, които правят Велико Търново град светиня. Тук всеки камък е история, а мостовете, които свързват славното минало с мостовете на бъдещето са здрави и монолитни, като крепостните стени на Царевец, защото всички вие с почитта си към дедите ни, сте строителите на съвременна България – силна, преуспяваща и уважавана“, допълни председателят на Народното събрание. Тя завърши словото си с призив да следваме думите на бележития българин Стефан Стамболов, който казва „Нека да си гледаме работата без да се унижаваме пред когото и да е, без да чакаме помощ за нашите народни стремления от там, гдето помощта си много скъпо продават“.\r\nЛуиза ТРАНЧЕВА", "date": "2018.03.22", "title": "Председателят на НС Цвета Караянчева: И днес, в 21 век, Армията и Църквата, наред с просвещението и културата, са крепителите на държавността в България"}
{"url": "http://www.focus-news.net/news/2018/03/22/2502607/burgas-v-grada-zapochva-kampaniya-za-nabirane-na-personal-za-predstoyashtiya-turisticheski-sezon.html", "text": "В града започва кампания за набиране на персонал за предстоящия туристически сезон. Това съобщиха от Община Бургас. За петнадесета поредна година в града ще се проведе специализирана трудова борса в областта на хотелиерството, ресторантьорството и свързаните с тях дейности.\r\nНа принципа „лице в лице“ работодатели от съответните браншове от цялото Южно Черноморие ще имат възможност да открият част от необходимия им персонал, а търсещите трудова реализация в туризма да намерят желаната от тях работа.\r\nТрудовата борса ще се проведе на 27 март от 10.00 часа в Дома на нефтохимика. Нейни организатори са Дирекция „Бюро по труда“ и Община Бургас.", "date": "2018.03.22", "title": "Бургас: В града започва кампания за набиране на персонал за предстоящия туристически сезон"}
{"url": "http://www.focus-news.net/news/2018/03/22/2502609/burgas-180-steka-tsigari-ot-6-000-lv-sa-otkradnati-ot-skladovo-pomeshtenie-na-hranitelen-magazin-v-aytos.html", "text": "180 стека цигари от различни марки и сумата от 6 000 лв. са откраднати от складово помещение на хранителен магазин в Айтос, съобщиха от ОДМВР - Бургас. Около 08.25 часа вчера в Районно управление – Айтос е получено съобщение за кражба от склад на магазин за хранителни стоки, разположен на улица „Хаджи Димитър“. Установено е, че за времето от 17.00 часа на 20 март до 07.00 часа на 21 март чрез разрушаване на тухлена стена е проникнато в складовото помещение, откъдето е извършена кражба на около 180 стека цигари от различни марки и сумата от 6 000 лв., съхранявана в чекмедже на бюро. Работата по случая продължава от служители на Районно управление – Айтос.", "date": "2018.03.22", "title": "Бургас: 180 стека цигари от 6 000 лв. са откраднати от складово помещение на хранителен магазин в Айтос"}
{"url": "http://www.focus-news.net/news/2018/03/22/2502604/blagoevgrad-ministarat-na-okolnata-sreda-i-vodite-neno-dimov-i-kmetat-na-bansko-georgi-ikonomov-otkriha-prechistvatelna-stantsiya-za-otpadni-vodi-v-grada.html", "text": "Министърът на околната среда и водите Нено Димов и кметът Георги Икономов откриха пречиствателна станция за отпадни води в Банско, предаде репортер на Радио „Фокус”- Пирин. Станцията е реализирана по проект „Втора фаза на проект „Рехабилитация на водоснабдителната и канализационна мрежа на гр. Банско с изграждане на ПСОВ” с номер BG16M1OP002-1.005-0003, финансиран по ОП „Околна среда 2014-2020”. Лентата бе прерязана от министъра на околната среда и водите Нено Димов, кметa на Община Банско Георги Икономов и областния управител на Благоевград Бисер Михайлов. Веднага след официалната част бе представена информация за проекта в Посетителски информационен център- Банско. На събитието присъстваха представители от Община Банско, кметове на съседните общини, експерти и граждани. \r\nЛора КАЛЧЕВА", "date": "2018.03.22", "title": "Благоевград: Министърът на околната среда и водите Нено Димов и кметът на Банско Георги Икономов откриха пречиствателна станция за отпадни води в града"}
{"url": "http://www.focus-news.net/news/2018/03/22/2502610/varna-snyag-vali-v-oblastta-dvizhenieto-se-osashtestvyava-bez-dopalnitelno-vavedeni-ogranicheniya.html", "text": "Сняг вали в цяла Варненска област, към момента движението се осъществява без въведени ограничения. Това съобщиха за Радио „Фокус“ – Варна от Областно пътно управление – Варна. На този етап снегът не се задържа на пътното платно, а опасните пътни участъци в областта са предварително обработени срещу заледявания. Трафикът по автомагистрала „Хемус“ в района на Варненска област се осъществява без ограничения, пътува се и в района на Аксаковска панорама.\r\nМарияна ВАЛЕНТИНОВА", "date": "2018.03.22", "title": "Варна: Сняг вали в областта, движението се осъществява без допълнително въведени ограничения"}
{"url": "http://www.focus-news.net/news/2018/03/22/2502613/smolyan-blok-sinchets-e-uchastnik-v-evropeyskiya-konkurs-fasada-na-godinata.html", "text": "Обект Многофамилна жилищна сграда „Синчец“ е участник в конкурса на \"Баумит България\" ЕООД \"Фасада на годината\" и ще се състезава в категория \"Термично саниране\". Това съобщиха от пресцентъра на Община Смолян. Управителят на Баумит България ЕООД Николай Бъчваров информира кмета Николай Мелемов, че стартира европейският конкурс на Баумит за най-красиви фасади \"Life Challenge 2018\". В конкурса са подали заявление за участие 320 избрани фасади от 26 държави. Затова \"Life Challenge 2018\" означава избор на най-добрата измежду най-добрите фасади от всички държави-участнички.\r\nШест са категориите, в които ще се състезават фасадите на Баумит:\r\n- Еднофамилни къщи – ново строителство\r\n- Жилищни сгради – ново строителство\r\n- Нежилищни сгради – ново строителство\r\n- Термично саниране\r\n- Саниране на исторически сгради\r\n- Специална награда: Структурата подчертава дизайна\r\nНашият обект Многофамилна жилищна сграда „Синчец“, който е и участник в конкурса се състезава в категория Термично саниране . В момента журито, съставено от изявени архитекти от 13\r\nдържави, е започнало предварителния подбор на фасадите, които ще се класират за финалния кръг.\r\nОт 15 март 2018 г. до 03 май 2016 г. (до 12.00 часа на обяд) ще се проведе и публично онлайн гласуване, в което могат да вземат участие всички приятели и партньори на Баумит. Всеки гласуващ ще може да подкрепи еднократно избрана от него фасада, като посочи и своята оценка от 1 до 10.\r\nФасадите, които съберат най-много харесвания от публичния вот в отделните категории, ще бъдат обявени на тържествената галавечер в Братислава на 14 юни 2018 г. Един от всички гласували ще спечели и пътуване за двама до Словакия и присъствие на галавечерта.\r\nНа 13 юни т. г. в Братислава професионалното жури ще определи шестте най-добри фасади - по една от всяка категория. От тях една фасада ще бъде и големият победител - носител на голямата награда Лайф Челиндж 2018 г.\r\nЗа обект Многофамилна жилищна сграда „Синчец\" всеки желаещ може да гласува .  \r\nПрез 2015 г. тогавашният министър на регионалното развитие и благоустройството Лиляна Павлова, кмета на община Смолян Николай Мелемов, областния управител Недялко Славов и народният представител д-р Даниела Дариткова откриха официално блок „Синчец“, саниран по програмата „Енергийно обновяване на българските домове“, финансирана от Оперативна програма „Регионално развитие“ 2007-2013 г. \r\nБлокът се намира на  ул. Христо Смирненски . Заявител е Строително монтажна компания - Перелик ООД. Проектант: арх. Владимир Александров, Александров - архитекти ЕООД.\r\nИзпълнител: Строително монтажна компания - Перелик ООД.\r\nИнвеститор: Община Смолян.", "date": "2018.03.22", "title": "Смолян: Блок „Синчец“ е участник в европейския конкурс \"Фасада на годината”"}
{"url": "http://www.focus-news.net/news/2018/03/22/2502614/sport-prosinechki-idva-s-treti-razlichen-otbor.html", "text": "Хърватската легенда Роберт Просинечки ще дойде у нас с трети различен отбор в последните близо 7 години. В момента той е начело на националния отбор на Босна Херцеговина, когото приемаме в петък в контрола в Разград от 19:00 часа. За първи път Просинечки идва в България като треньор на 9 октомври 2011-а. Тогава той е начело на сръбския гранд Цървена звезда. Тимът от Белград пристига в Пловдив за мач с местния Локомотив по повод 85-годишния юбилей на клуба. Двубоят завърши без победител -2:2. На 13 октомври 2015-а вече като селекционер на Азербайджан хърватинът губи с 0:2 от България в евроквалификация на \"Васил Левски\". За трикольорите бележат Михаил Александров (20) и Димитър Рангелов (56). Първият е в състава на България и сега. Така в петък Просинечки за трети път ще опита да победи у нас като треньор.\r\nВенцислав ДРАГОМАНОВ", "date": "2018.03.22", "title": "Спорт: Просинечки идва с трети различен отбор"}
{"url": "http://www.focus-news.net/news/2018/03/22/2502608/ministar-nikolay-nankov-zatvaryame-periodichno-avtomagistralni-uchastatsi-za-snegopochistvane.html", "text": "Затваряме периодично автомагистрални участъци за около половин час за тежкотоварно движение. Това каза министърът на регионалното развитие и благоустройството Николай Нанков по повод зимната обстановка в страната, предаде репортер на Агенция „Фокус“. „Тракия“ вече е отворена. „Люлин“ сме затворили в цялото платно между първи и втори тунел в посока София, заради активизирало се свлачище. В момента се почиства, надявам се до довечера, в рамките на светлата част от денонощието да бъде почистено\", допълни министър Нанков. Той отрече да е имало непочистени магистрали сутринта.", "date": "2018.03.22", "title": "Министър Николай Нанков: Затваряме периодично автомагистрални участъци за снегопочистване"}
{"url": "http://www.focus-news.net/news/2018/03/22/2502615/d-r-nikola-penchev-chetiri-sa-otkritiyata-doveli-do-uspeshnoto-lechenie-na-tuberkulozata-v-svetoven-mashtab.html", "text": "Четири са откритията, довели до успешното лечение на туберкулозата в световен мащаб. Това каза за Радио „Фокус“ – Пазарджик д-р Никола Пенчев, директор на Специализираната болница за активно лечение на пневмофтизиатрични заболявания в Пазарджик. По думите му на първо място стои откритието на немския учен Роберт Кох, който открива туберкулозния бактерий чрез микроскопско изследване. „Второто откритие е свързано с действието на рентгеновите лъчи  и диагностицирането на заболяването чрез образна диагностика. Третият положителен подход за лечение на туберкулозата е откритието на БЦЖ ваксина, като трябва да отбележим, че България и Хонконг  първи имунизират цялото си население с нея през 1951 година. И разбира се, четвъртото откритие е съвременното лечение на туберкулозата“, уточни д-р Пенчев. За съжаление обаче, през далечната 1965 г. е открито последното лекарство за туберкулоза, затова медицината трябва да продължава своите опити. „Туберкулозата е голямата социална болест през миналото, защото от нея са се заразявали големи групи хора, в това число затворници и ромско население. Засега работещ остава Американският модел за борба с това заболяване, който предвижда ангажираността и на неправителствени организации с обучени кадри, които работят на терен с уязвимите групи“, коментира д-р Пенчев.\r\nАлбена ЖИЛЕКОВА", "date": "2018.03.22", "title": "Д-р Никола Пенчев: Четири са откритията, довели до успешното лечение на туберкулозата в световен мащаб"}
{"url": "http://www.focus-news.net/news/2018/03/22/2502611/ministar-krasen-kralev-evrokomisaryat-tibor-navrachich-i-kmetat-yordanka-fandakova-otkriha-evropeyski-sporten-forum-2018-v-sofiya.html", "text": "Министърът на младежта и спорта Красен Кралев, еврокомисарят по образование, култура, младеж и спорт Тибор Наврачич и кметът на София Йорданка Фандъкова откриха в столицата Европейски спортен форум 2018. Форумът се организира всяка година от Европейската комисия (ЕК) и е най-голямото събитие, на което се споделя опит и се обсъждат бъдещите насоки за развитието на спорта в Европа. Това съобщиха от пресцентъра на Министерство на спорта.\r\nПрез 2018 събитието се провежда на 22 и 23 март под мотото „Спортът в Европа, инвестиция в бъдещите поколения“. \r\n„Европейският спортен форум 2018 ще даде възможност да бъдат обсъдени и обмислени насоките за развитие на спорта не само в рамките на Европейския съюз, но и в света. Споделянето на опит и идеи, което ни позволява спортният форум, ще ни даде възможност да надграждаме върху постигнатото във всяка една държава. Спортът е създаден, за да обединява хората, за него няма граници и неговото послание може да ни води във всичките ни решения като общност“, каза при откриването министър Красен Кралев. По думите на министъра 2018 г. е много важна за спорта в България. Освен че страната ни е Председател на Съвета на ЕС, а София е Европейска столица на спорта, в България се провеждат няколко големи спортни събития, които привличат вниманието на цялата спортна общност. В началото на февруари се проведе за трети пореден път ATP турнирът DIEMA XTRA Sofia Open, a предстоят Световно първенство по художествена гимнастика, Световно първенство по волейбол за мъже 2018, Световно първенство по гребане, Световно първенство по кану-каяк за юноши и младежи, Европейско първенство по олимпийско таекуондо и др.\r\n„Този форум ще засегне някои теми, които са много важни за мен: ролята на спорта в международното сътрудничество, осигуряване на устойчивостта на спортните събития, взаимодействието с опазването на околната среда и разбира се промотирането на здравословния начин на живот“, каза комисар Наврачич. Той наблегна на необходимостта да се работи за популяризиране на необходимостта от физическа активност за всички граждани на Европейския съюз, чрез програмите и инициативите на ЕК, като една от тях е „Европейската седмица на спорта“, която се провежда в рамките на ЕС вече 3 години. „Миналата година над 16 млн. европейци в близо 3 700 събития са били физически активни по време на Европейската седмица на спорта. Тези цифри показват не само потенциала на спорта, но и факта, че позитивна промяна е възможна“, наблегна Тибор Наврачич.\r\nПривететствия към присъстващите поднесе и Йорданка Фандъкова. Тя представи инициативите в София, част от Европейска столица на спорта 2018. „За нас Европейска столица на спорта е кауза да привлечем децата и всички граждани към спорта“, каза столичният кмет.\r\nЧаст от темите на Европейския спортен форум 2018 през двата дни са устойчивият спорт, ролята на спорта в международното сътрудничество, трансферите на играчи, спортът и промените в климата, утвърждаване на европейските ценности чрез спорта, Европейският работен план за спорта 2017-2020. Във форума ще вземат участие хърватският държавен секретар по спорта Яница Костелич, евродепутатът Богдан Вента, президентът на Испанската футболна лига Хавиер Тебас, вицепрезидентът на Европейските олимпийски комитети  Нилс Нигаард, президентът на Асоциацията на волейболните лиги Филип Буун, президентът на Европейската атлетическа асоциация Свен Арне Хансен, представители на олимпийски комитети от Европа, експерти и представители на неправителствени организации.", "date": "2018.03.22", "title": "Министър Красен Кралев, еврокомисарят Тибор Наврачич и кметът Йорданка Фандъкова откриха Европейски спортен форум 2018 в София"}
{"url": "http://www.focus-news.net/news/2018/03/22/2502617/sofiya-uvelichavat-osnovnite-trudovi-vaznagrazhdeniya-v-umbalsm-pirogov.html", "text": "В УМБАЛСМ „Пирогов” беше подписан Колективният трудов договор (КТД). Неговите параметри предвиждат увеличение на основното трудово възнаграждение за срок от 1 година. Фонд работна заплата се увеличава за лекарите, специалистите по здравни грижи (медицински сестри, медицински лаборанти, медицински рехабилитатори и др.) и санитарите. Респективно те ще получават  до 300 лева повече. Парите за санитарите бяха повишени с увеличението на минималната работна заплата, което е отразено в КТД. Това съобщиха от пресцентъра на болницата.\r\nПарите за увеличението на основните трудови възнаграждения няма да окажат негативно влияние върху разплащането с доставчиците и покриването на останалите задължения на лечебното заведение. \r\nДоговорът, който влиза в сила от 1 април 2018 г. , беше подписан между изпълнителния директор на болницата проф. д-р Асен Балтов и председателите на пироговските секции на двата синдиката КНСБ и КТ „Подкрепа”. \r\nИзпълнителният директор на болницата проф. Асен Балтов подчерта, че с този договор се поставят  основите на подобряване на основните трудови възнаграждения. \r\nОт синдикатите обявиха, че с подписването на този КТД основните заплатите в „Пирогов” стават над средните в браншовия договор в отрасъл здравеопазване. Този КТД носи стабилност и основа за развитие на работните заплати при добри финансови резултатие на болницата.", "date": "2018.03.22", "title": "София: Увеличават основните трудови възнаграждения в УМБАЛСМ „Пирогов”"}
{"url": "http://www.focus-news.net/news/2018/03/22/2502612/zam-ministar-denitsa-nikolova-sas-109-mln-evro-shte-badat-finansirani-74-proektni-predlozheniya-v-ramkite-na-programata-interreg-v-a-rumaniya-balgariya-2014-2020-g.html", "text": "74 проектни предложения ще бъдат финансирани в рамките на Програма ИНТЕРРЕГ V-A Румъния – България 2014 – 2020 г. Ресурсът, който се отпуска по програмата е в размер 109 млн. евро. Това съобщи във Велико Търново заместник-министърът на регионалното развитие и благоустройството Деница Николова, предаде репортер на Радио „Фокус” – Велико Търново. Тя съпредседателства десетото заседание на Комитета за наблюдение на Програма ИНТЕРРЕГ V-A Румъния – България 2014 – 2020 г. По време на заседанието ще бъдат представени резултатите от приключилата оценка на проектните предложения, получени в рамките на втората фаза на кандидатстване по Третата покана. Очаква се да бъде приет списъкът с одобрени и отхвърлени проектни предложения, подадени чрез електронната система за управление на програмата. Деница Николова съобщи, че в рамките на програмата са били подадени над 200 проектни предложения. 140 от тях са стигнали до етапа за техническо оценяване. „В рамките на днешната среща ще одобрим общ списък от 124 проекта с възможност за финансиране, в случай че има достатъчен ресурс. За момента само 74 проекта ще имат възможност да стигнат до сключване на договори поради ограничения в бюджета. За нас е изключително важно да отбележим, че тази програма бележи своя позитивен ефект, не само по отношение на регионите, но и по отношение на общата популярност като финансов инструмент с възможности за финансирането от Европейския съюз”, заяви Деница Николова.\r\nНадежда КРЪСТЕВА", "date": "2018.03.22", "title": "Зам.-министър Деница Николова: Със 109 млн. евро ще бъдат финансирани 74 проектни предложения в рамките на Програмата ИНТЕРРЕГ V-A Румъния – България 2014 – 2020 г."}
{"url": "http://www.focus-news.net/news/2018/03/22/2502616/api-ogranicheno-e-dvizhenieto-na-tovarni-avtomobili-nad-12-tona-po-patya-montana-vratsa.html", "text": "Ограничено е движението на товарни автомобили над 12 тона по път І-1 Монтана - Враца, поради силен снеговалеж. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Ограничено е движението на товарни автомобили над 12 тона по пътя Монтана - Враца"}
{"url": "http://www.focus-news.net/news/2018/03/22/2502620/pregled-na-mezhdunarodnite-novini-do-13-chasa-agentsiya-fokus.html", "text": "В четвъртък в Брюксел започва двудневната среща на върха на държавните и правителствени лидери на страните от Европейския съюз. В дневния ред на обсъжданията им са търговията със САЩ, отношенията между Русия и Турция, Брекзит, Западните Балкани и – разбира се, нашумелият скандал между Москва и Лондон около отравянето на бившия офицер от руското Главно разузнавателно управление (ГРУ) Сергей Скрипал.\r\nМинистър-председателят на Великобритания Тереза Мей ще се опита да обедини европейските лидери в осъждането на Москва във връзка с отравянето на Скрипал и дъщеря му Юлия по време на срещата на върха на ЕС. Тя обаче може да срещне съпротива от страни, които държат да запазят добрите си отношения с Москва.По-рано бе съобщено, че Франция и Германия се противопоставят на въвеждането на нови антируски санкции заради случая със Скрипал. \r\nДвудневната среща на върха на ЕС ще бъде първата за Ангела Меркел след встъпването й в длъжност като канцлер на Германия за четвърти път.\r\n*** Бившият френски президент Никола Саркози, разследван за корупция заради предполагаемо финансиране от покойния либийски диктатор Муамер Кадафи по време на предизборната му кампания през 2007 г., осъди липсата на „физически доказателства\" срещу него в свое изявление, публикувано от френските медии в четвъртък.\r\n„Аз съм обвинен без физически доказателства заради декларации, направени от Кадафи, неговия син, племенник, братовчед, неговия говорител и бившия министър-председател\", е подчертал Саркози пред съдиите според статия във вестник Le Figaro.\r\n*** Държавните и правителствени лидери на страните от Европейския съюз, които ще се срещнат по-късно в четвъртък в Брюксел, ще денонсират „незаконните действия\" на Турция спрямо Гърция и Кипър в Източното Средиземноморие и в Егейско море.\r\n„Европейският съвет категорично осъжда продължаващите незаконни действия на Турция в Източното Средиземноморие и Егейско море, и подчертава пълната си солидарност с Кипър и Гърция\", се казва в проектодокумент, който предстои да бъде приет на двудневната среща на върха в Брюксел.\r\n*** Брюксел очаква президентът на САЩ Доналд Тръмп да изключи Европейския съюз от списъка на държавите и организациите, за които Вашингтон ще наложи мита за внос на стомана и алуминий.\r\nВ четвъртък „следобед (Доналд Тръмп) ще направи изявление относно възможните изключения. Очакваме, че сме в този списък, не знаем със сигурност\", коментира еврокомисарят по търговията Сесилия Малмстрьом пред депутатите в Европейския парламент след посещението си в САЩ.\r\n*** Най-малко шестима души са загинали, а мнозина други са ранени при експлозия в химически завод в чешкия град Кралупи над Вълтавоу, разположен северно от столицата Прага.\r\nНа мястото на инцидента са изпратени противопожарни екипи, а специализираната болница по изгаряния в Прага работи в извънреден режим.\r\nКъм настоящия момент не се привеждат данни за причините за произшествието.\r\n*** Гръцки вестник публикува статия, в която се излага тезата, че Атина и Скопие се отдалечават от постигане на решение на спора за името и поради тази причина се подготвя план „Б“ за членството на Македония в НАТО.\r\nСпоред Efimerida добре информирани дипломатически и политически източници твърдят, че Европейският съюз и НАТО имат резервен план, в случай на провал на преговорите в спора за името. Така Македония отново ще бъде поканена да сътрудничи с Алианса. \r\nСпоред вестника има два варианта за партньорство - специални отношения с Македония или приемането й в НАТО под името Бивша югославска република Македония, с бележката, че когато новото име бъде договорено, страната ще бъде вписана с това име.\r\nОт редакцията припомнят, че гръцкият външен министър Никос Кодзиас ще пристигне в Скопие в следобедните часове на четвъртък. Москва  отправи предупреждение за последиците за сигурността от евентуалното членство на Македония в НАТО. На 30 март във Виена Кодзиас и македонският му колега Никола Димитров ще се срещнат с посредника на ООН в спора за името Матю Нимиц.\r\nВ Гърция преобладаващото мнение е, че преговорите за името навлизат в най-критичния етап и няма много място за оптимизъм за окончателното уреждане. Гърция вижда надежда в дългоочаквания натиск от страна на Европейския съюз и Ангела Меркел, но и от ООН.\r\n*** Министърът на външните работи на Турция Мевлют Чавушоглу продължи войнствената си реторика срещу Гърция като заяви, че границите в Егейско море не са ясно очертани.\r\nВ отговор на въпрос, зададен от член на републиканската партия в Турския парламент, Чавушоглу заяви, че „суверенитетът над някои острови и скални островчета и морските граници около тях в Егейско море не са установени чрез нито един от съществуващите международни договори между Турция и Гърция и е истина, че от този факт произтичат проблеми“.\r\n*** Председателят на парламента в Прищина Кадри Весели изрази увереност, че Европейският съюз ще либерализира визовия режим с Косово до края на текущата година.\r\n„Уверен съм в партньорството с ЕС. До края на 2018 г., а именно до средата на декември, мисля, че косоварите ще получат либерализиране на визовия режим\", подчерта Весели пред телевизионния канал T7 TV след ратификацията на споразумението за демаркация на границата с Черна гора, един от последните критерии за либерализиране на визовия режим с ЕС. Пред управляващите в Прищина остава преодоляването на борбата с организираната престъпност и корупцията, припомни Весели. \r\nВ сряда парламентът на Косово ратифицира Споразумението за определяне на границата с Черна гора с 80 гласа „за\", 11 „против\" и нито един „въздържал се\". Четвъртият опит за провеждането на вота бе успешен, въпреки съпротивата на опозицията, която дори пусна сълзотворен газ в залата в опит да осуети гласуването. Според опозиционните партии, чрез споразумението Косово ще загуби 8 200 хектара от своята територията в ползва на Черна гора. Експерти обаче оспорват твърдението.\r\n*** След като в социалните мрежи се появиха снимки на кран, който пристига от България за отстраняване на паметника на Александър Македонски в Скопие, граждани на югозападната ни съседка излязоха през нощта в центъра на македонската столица, за да предотвратят демонтирането му.\r\nСъбралите се обявиха, че ще пазят паметника през нощта, в случай че македонските власти решат да го отстранят, както направиха със статуята на Андон Янев-Кьосето. \r\nПаметникът с кама в ръка на Кьосето, спорна личност, останала в историята като „ликвидатора на ВМРО“, бе един от петте, които бяха издигнати на 7 септември 2014 на различни места в Скопие.\r\n***", "date": "2018.03.22", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/03/22/2502618/burgas-kmetat-dimitar-nikolov-otkri-noviya-filial-na-dg-hans-kristiyan-andersen.html", "text": "Кметът Димитър Николов откри новия филиал на ДГ „Ханс Кристиян Андерсен“, предаде репортер на Радио „Фокус“ - Бургас. На събитието присъстваха още зам.-кметът по образование и култура на Община Бургас Йорданка Ананиева, Веселина Таралова, директор на Дирекция „Образование и демографски въпроси” в Община Бургас, директори на детски градини и училища от община Бургас. Откриването започна с концертна програма на възпитаниците на детското заведение.\r\nКметът каза пред присъстващите, че преди една година е получил доклада за състоянието на сградата и според него тя не може да бъде използвана като детско заведение. По думите му е трябвало да има презентиране на новия проект на детската градина пред родителите. „90% от тях бяха против и казаха, че ще стачкуват. И наистина на този ден пред общината имаше протест. Въпреки всичко ние ги приехме с голямо разбиране, уважение и внимание и им обещахме, че след 1 година, ако метеорологичните условия не бъдат против нас и процедурите не ни попречат, ние ще имаме една прекрасна детска градина. Всички срокове бяха спазени“ , каза още кметът. Той добави, че Община Бургас ударно продължава да изгражда нови детски градини. Тази година предстои откриването на още една, а за следващата има планирани 2, а може би 3 нови детски заведения.\r\nНовооткритата сграда се намира в к-с „Лазур“, срещу бившата дискотека „Пиргос.\r\nМария РУСЕВА", "date": "2018.03.22", "title": "Бургас: Кметът Димитър Николов откри новия филиал на ДГ „Ханс Кристиян Андерсен“"}
{"url": "http://www.focus-news.net/news/2018/03/22/2502619/api-otpada-ogranichenieto-za-dvizhenie-za-tezhkotovarni-avtomobili-nad-12-t-po-pat-ii-62-samokov-dupnitsa-i-iii-822-samokov-ihtiman.html", "text": "Отпада ограничението за движение за тежкотоварни автомобили над 12 т по път II-62 Самоков - Дупница и III-822 Самоков - Ихтиман. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Отпада ограничението за движение за тежкотоварни автомобили над 12 т по път II-62 Самоков - Дупница и III-822 Самоков - Ихтиман"}
{"url": "http://www.focus-news.net/news/2018/03/22/2502626/veliko-tarnovo-35-godishen-mazh-e-osaden-za-palezh-na-lek-avtomobil.html", "text": "След внесен в съда обвинителен акт от Районна прокуратура – Велико Търново 35-годишен мъж е осъден за подпалване на  чужд автомобил. Наложено му е наказание от една година и четири месеца лишаване от свобода, което на основание чл. 66 от НК е отложено с изпитателен срок от три години. Това съобщиха от пресцентъра на Апелативна прокуратура - Велико Търново.\r\nКристиян К. е признат за виновен за това, че на 16 октомври 2017 г. в град Килифарево, община Велико Търново, запалил имущество със значителна стойност – лек автомобил „Фолксваген Туарег“, на стойност 10 900 лева, собственост на Б. А., с което му  причинил  вреди в същия размер, в резултат на унищожаването на автомобила. Престъпление по чл. 330 от НК.\r\nОбвиняемият не познавал лично пострадалия, но от свои познати имал информация кой е, как изглежда и каква кола кара. Знаел, че има фирма, чрез която е измамил различни хора с големи суми пари, сред които и негови  приятели. Поради тази причина на 15.10.2017 г. взел решение да отиде в гр. Килифарево и да запали лекия автомобил „Фолксваген Туарег“, собственост на пострадалият, като по този начин искал да го сплаши. Помолил свой приятел да го закара до гр. Килифарево. Предварително взел две бутилки в които имало дизел, който излял върху колата и я подпалил. Присъдата подлежи на обжалван е пред Окръжен съд – В. Търново.", "date": "2018.03.22", "title": "Велико Търново: 35-годишен мъж е осъден за палеж на лек автомобил"}
{"url": "http://www.focus-news.net/news/2018/03/22/2502624/plovdiv-nad-350-detsa-ot-14-plovdivski-uchilishta-se-vklyuchiha-v-obshtogradskiya-praznik-po-povod-svetovniya-den-na-vodata.html", "text": "Над 350 деца от 14 пловдивски училища се включиха в общоградския празник по повод Световния ден на водата – 22 март, предаде репортер на Радио „Фокус“ – Пловдив. Децата представиха свои авторски проекти, върху които са работили през цялата учебна година. На празника присъства заместник-кметът с ресор „Спорт, младежки дейности и социална политика“ на Община Пловдив Георги Титюков. „Няма нищо по-ценно от водата на нашата планета. Трябва да бъдем отговорни, за да я пазим и съхраняваме за следващите поколения“, каза Георги Титюков. Събитието се проведе в спортната зала на средно училище „Св. Патриарх Евтимий“, където беше направена импровизирана изложба от макети и картини на водна тематика. Част от проектите включваха фонтани с течаща вода, макети от планини реки и морета. Празникът се провежда за осма поредна година. Тази година темата е „Природата за водата”, а името на кампанията – „Отговорът е в природата“. От Института по рибарство и аквакултури раздаваха на всички желаещи риби, които могат да бъдат пуснати в река Марица, за да се увеличи популацията им.\r\nВесела КРЪСТЕВА", "date": "2018.03.22", "title": "Пловдив: Над 350 деца от 14 пловдивски училища се включиха в общоградския празник по повод Световния ден на водата"}
{"url": "http://www.focus-news.net/news/2018/03/22/2502622/zam-ministar-denitsa-nikolova-s-resurs-ot-238-mln-evro-po-programata-interreg-v-a-rumaniya-balgariya-podkrepyame-regionite-v-postiganeto-na-ikonomicheski-rastezh-i-zaetost.html", "text": "С ресурс от 238 млн. евро по Програмата ИНТЕРРЕГ V-A Румъния – България 2014 – 2020 г. се опитваме да подкрепяме регионите в основните им цели – постигане на икономически растеж и заетост. Това съобщи във Велико Търново заместник-министърът на регионалното развитие и благоустройството Деница Николова, предаде репортер на Радио „Фокус” – Велико Търново. Николова посочи, че Програмата е една от ключовите за развитието на териториалното сътрудничество между държавите от двете страни на река Дунав. В рамките на Програмата ИНТЕРРЕГ V-A Румъния – България 2014 – 2020 г са обособени пет приоритетни оси или пет основни фокуса за развитие. Първият е свързан с подобряване на свързаността между регионите – изграждане на пътна инфраструктура и транспортните коридори. Втората приоритетна ос касае развитието на мерки, които са в подкрепа на околната среда. Деница Николова посочи, че тази приоритетна ос е с фокус и върху развитието на туризма. Третата приоритетна ос касае превенция на риска. „Това са всички мерки, които са свързани с превантивните мерки и търсенето на възможност за превенция по отношение на различни рискови и бедствени ситуации”, добави Деница Николова. Тя посочи, че последната приоритетна ос е свързана с  устойчивото развитие на междуинституционалния капацитет.\r\nНадежда КРЪСТЕВА", "date": "2018.03.22", "title": "Зам.-министър Деница Николова: С ресурс от 238 млн. евро по Програмата ИНТЕРРЕГ V-A Румъния – България подкрепяме регионите в постигането на икономически растеж и заетост"}
{"url": "http://www.focus-news.net/news/2018/03/22/2502625/premierat-boyko-borisov-v-bryuksel-predstoyashtata-sreshta-mezhdu-es-i-turtsiya-vav-varna-e-neobhodima-za-normaliziraneto-na-otnosheniyata-im.html", "text": "Предстоящата среща между лидерите на ЕС и на Турция във Варна е необходима за нормализирането на отношенията между Съюза и Анкара. Това коментира българският министър-министър Бойко Борисов на среща с председателя на Европейския съвет Доналд Туск в Брюксел, съобщиха от правителствената информационна служба.  Двамата бяха единодушни, че разговорът във Варна между европейските лидери и президента на Турция е належащ за възстановяване на диалога с турската държава. „Имаме нужда от подредени отношения с нашия съсед – Турция. Диалогът с турския президент трябва да бъде продължен“, подчерта българският премиер. \r\nБойко Борисов и Доналд Туск се информираха и за позициите си по актуалните политически теми на Европа, които по-късно днес ще бъдат разгледани на заседанието на Европейския съвет. Високо беше оценена и работата до този момент по приоритетните теми на Българското председателство на Съвета на ЕС.", "date": "2018.03.22", "title": "Премиерът Бойко Борисов в Брюксел: Предстоящата среща между ЕС и Турция във Варна е необходима за нормализирането на отношенията им"}
{"url": "http://www.focus-news.net/news/2018/03/22/2502627/sitel-makedoniya-dvama-makedonski-voennosluzheshti-sa-raneni-pri-intsident-v-kazarma-v-tetovo.html", "text": "Двама македонски военнослужещи са получили тежки наранявания при рутинно упражнение за чистене на оръжие, предава скопският телевизионен канал „Сител“, като пояснява, че инцидентът се е случил в казарма в Тетово. \r\nРанените са приети в болницата в Тетово с огнестрелни рани, но поради сериозността на нарaняванията за транспортирани за оказване на медицинска помощ в столицата Скопие. \r\nБолницата в Тетово информира, че войниците са ранени в крайниците. Същевременно от Клиничния център в Скопие съобщиха, че двамата пострадали са в стабилно състояние. .Тереза Герова", "date": "2018.03.22", "title": "„Сител“ (Македония): Двама македонски военнослужещи са ранени при инцидент в казарма в Тетово"}
{"url": "http://www.focus-news.net/news/2018/03/22/2502630/mariyana-kukusheva-zemedelskite-proizvoditeli-tryabva-da-badat-izklyucheni-ot-obsega-na-vneseniya-v-parlamenta-zakonoproekt-za-administrativnoto-regulirane-na-ikonomicheskite-deynosti-svarzani-s-neft.html", "text": "Земеделските производители трябва да бъдат изключени от обсега на внесения в парламента законопроект за административното регулиране на икономическите дейности, свързани с нефт и продукти от нефтен произход, защото не търгуват гориво, а съхраняват гориво за собствени нужди с платено ДДС в специални съдове, които са оборудвани с измервателни уреди и регистрирани в НАП. Това каза за Агенция „Фокус“ председателят на управителния съвет на Националният браншови съюз на хлебопекарите и сладкарите Марияна Кукушева. \r\n„Днес от 16.00 в зала „Запад“ на Народното събрание, Комисията за наблюдение на приходните агенции и борба със сивата икономика и контрабандата ще обсъжда внесения в парламента законопроект за административното регулиране на икономическите дейности, свързани с нефт и продукти от нефтен произход. Това е изключително важен законопроект, който се появява във време, в което вече имаме действащ Закон за ограничаване на административния контрол върху стопанската дейност“, обясни Кукушева. По думите й този закон предвижда един такъв законопроект да бъде придружен от съответната оценка на въздействието от силен икономически анализ; да бъде подложен на широко обществено обсъждане с ясни мотиви какво в допълнение ще осветли сивата икономика и ще има принос в развитието на националната икономика. „29 браншови организации от сектора Селско стопанство и преработвателна промишленост подписахме обща декларация, касаеща изключването на земеделските производители и кооперации от обсега на такъв тип законотворчество, защото тяхната дейност е регулирана и в момента от съществуващия Закон за данък добавена стойност, както и от Митническото законодателство“, поясни тя и допълни, че заседанието на Комисията ще бъде закрито за медии. „Законопроект с такава важност за националната икономика се внася обикновено от Министерски съвет, подлага се на обществено обсъждане и широка комуникация с браншовите и съсловни организации. Важно е обществото да знае какво се случва в момента и да участва активно в обсъждането на законопроекти с такова голямо значение. Борбата със сивата икономика е ангажимент на всяка една браншова организация, на всеки един бизнес, а е основен приоритет в дейността на държавата“ допълни още Кукушева. „Здравето на икономиката е равностойно на здравето на потребителите“, каза още Марияна Кукушева.\r\nЦветелин ДИМИТРОВ", "date": "2018.03.22", "title": "Марияна Кукушева: Земеделските производители трябва да бъдат изключени от обсега на внесения в парламента законопроект за административното регулиране на икономическите дейности, свързани с нефт"}
{"url": "http://www.focus-news.net/news/2018/03/22/2502633/plovdiv-saprugata-na-prezidenta-desislava-radeva-shte-otkrie-27-oto-izdanie-na-italianskiya-festival-na-krasotata-i-pricheskata-v-grada.html", "text": "Съпругата на президента Десислава Радева ще открие 27-ото издание на Италианския фестивал на красотата и прическата в Пловдив. Това съобщиха за Радио „Фокус“ – Пловдив организаторите на събитието, което ще се проведе в Международен панаир - Пловдив. Церемонията по официалното откриване ще се състои от 11.00 часа на 23 март пред Палата 2 на Панаира, като участие ще вземат балет „Арабеск“ и родни професионални стилисти. Форумът ще продължи три дни. Дипломатическият корпус ще бъде представен от съпругата на италианския посланик в България Н. Пр. Стефано Балди – г-жа Антонела Ренци. На церемонията по откриването на международния форум за фризьорство ще присъства също генералният консул на Република Турция в Пловдив Хюсейин Ергани. Присъствие са потвърдили и съпругите на посланиците на Белгия и на Южна Корея у нас. Сред официалните гости ще бъдат президентът на Италианската търговска камара Марко Монтеки.\r\n65 представителни компании на най-известните световни марки в индустрията на красотата участват в тазгодишното издание на Италианския фестивал на красотата и прическата. 3-дневната програма включва специализирани обучения и демонстративни шоута и семинари, водени от световно известни стилисти, презентации на уникални продукти и техники, национални конкурси по фризьорство, грим и маникюр, допълниха организаторите.", "date": "2018.03.22", "title": "Пловдив: Съпругата на президента Десислава Радева ще открие 27-ото издание на Италианския фестивал на красотата и прическата в града"}
{"url": "http://www.focus-news.net/news/2018/03/22/2502631/parlamentat-ratifitsira-gyoteborgskiya-protokol-svarzan-s-merkite-sreshtu-zamarsyavaneto-na-vazduha.html", "text": "Парламентът прие на първо и второ четене промени в Гьотеборгския протокол, свързани с ограничаването на замърсяването на въздуха, предаде репортер на Агенция „Фокус“. Измененията са били приети на Тридесетата сесия на Изпълнителния орган на Конвенцията на 4 май 2012 г. в Женева. Законопроектът е внесен от Министерския съвет на 19 февруари 2018 година.   \r\nЗаконопроектът е свързан с подкиселяването, еутрофикацията и тропосферния озон или т.нар. „Гьотеборгски протокол“. Конвенцията е сключена под егидата на Икономическата комисия на Организацията на обединените нации. Тя е основната рамка, регламентираща сътрудничеството и мерките за ограничаване и постепенно намаляване на замърсяването на въздуха, последствията върху човешкото здраве и околната среда с акцент върху трансграничното замърсяване. Към днешна дата действието на Конвенцията е разширено с 8 протокола, в това число и последният Гьотеборгски протокол, ратифициран през 2005 г. Изменението му определя нови норми за допустими емисии на различни замърсители и дейности, които отговарят на определените в законодателствата на Европейския съюз и Република България. Насърчава се намаляването на емисиите на сажди – компонент на праховите частици. Осъвременяват се допустимите стойности на емисиите. Изменението определя и национални тавани след 2020 г. за страните по него. Националните тавани за сяра (предимно серен диоксид), азотни оксиди, амоняк, неметални летливи органични съединения и фини прахови частици, са определени в резултат на интензивни преговори с Европейската комисия и отговарят на възможностите на страната. \r\nОчакванията от ратификацията са свързани с намаляването на вредните емисии в атмосферния въздух, минимизиране на превишенията на критичните натоварвания от подкиселяване и биогенен азот, намаляване на критичните нива на озон - както за човешкото здраве, така и за растителността. \r\nИзменението на протокола е прието от Европейската комисия с решение от 17 юли 2017 г. Очаква се до месец декември държавите-членки да ратифицират изменението на Протокола. \r\nЛюба АЛЕКСИЕВА", "date": "2018.03.22", "title": "Парламентът ратифицира Гьотеборгския протокол, свързан с мерките срещу замърсяването на въздуха"}
{"url": "http://www.focus-news.net/news/2018/03/22/2502629/burgas-ogranicheno-e-dvizhenieto-na-tovarni-avtomobili-po-pat-i-9-slanchev-bryag-obzor.html", "text": "Ограничено е движението на товарни автомобили по път I-9 Слънчев бряг - Обзор (проход Обзорски). Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Бургас: Ограничено е движението на товарни автомобили по път I-9 Слънчев бряг - Обзор"}
{"url": "http://www.focus-news.net/news/2018/03/22/2502621/predsedatelyat-na-ns-tsveta-karayancheva-predstoyat-debati-po-podgotovkata-na-zakonoproekt-za-ofitsialnoto-priznavane-na-veliko-tarnovo-za-istoricheska-i-duhovna-stolitsa-na-balgariya.html", "text": "Предстои подготовката на законопроект за официалното признаване на Велико Търново за историческа и духовна столица на България. Ангажиментът за изготвянето му пред кмета на града Даниел Панов пое лично председателят на Народното събрание Цвета Караянчева, предаде репортер на Радио „Фокус“ – Велико Търново. Предложението бе направено от кмета Панов в празничното му слово, с което той поздрави жителите и гостите на града. От своя страна председателят на НС заяви, че подкрепя напълно идеята и изрази надежда, че това ще направят и други народни представители. „Търново е нашата старопрестолна столица, градът е столицата на нашето просвещение, тук живеят много достойни хора. Пожелавам на всички търновци, по случай празника, да бъдат здрави, горди и непреклонни, така както винаги са били във вековете и да Търново да пребъде!“, каза още Цвета Караянчева и пое отговорност да инициира законовите промени в парламента. По думите ѝ изготвянето на подобен документ, в който да бъдат събрани всички исторически градове у нас, ще донесе много позитиви и ще допринесе за съхранението на българския дух.\r\n„Предстоят дебати по този въпрос, а депутатите ще са се допитат за различни предложения и до кметовете“, каза още председателят на Народното събрание.\r\nЛуиза ТРАНЧЕВА", "date": "2018.03.22", "title": "Председателят на НС Цвета Караянчева: Предстоят дебати по подготовката на законопроект за официалното признаване на Велико Търново за историческа и духовна столица на България"}
{"url": "http://www.focus-news.net/news/2018/03/22/2502632/blagoevgrad-izticha-srokat-za-podavane-na-dokumenti-za-parvata-kandidat-studentskata-sesiya-na-yuzu-neofit-rilski.html", "text": "Изтича срокът за подаване на документи за първата кандидат-студентската сесия на ЮЗУ „Неофит Рилски“. Това каза за Радио „Фокус“ – Пирин проф. Антони Стоилов, зам.-ректор във висшето учебно заведение. Той обясни, че тъй като повечето от кандидат-студентите не притежават дипломи за средно образование, защото още не са завършили, е необходимо да посетят университета, където да подадат заявление. „То може да бъде закупено от университетската книжарница. Също така трябва да заплатят такса от 30 лева“, каза още проф. Стоилов. Той добави, че в деня на самият изпит, те трябва да носят документите си за самоличност, за да могат да удостоверят, че те са кандидати. „Трябва да носят и документа за платена таксата, тъй като на него ще имат нещо като входящ номер. По този входящ номер вече те ще бъдат разпределени в конкретни зали“, обясни той.  Професорът подчерта, че информация за залите е предварително оповестена.\r\nКристина МИТКОВА", "date": "2018.03.22", "title": "Благоевград: Изтича срокът за подаване на документи за първата кандидат-студентската сесия на ЮЗУ „Неофит Рилски“"}
{"url": "http://www.focus-news.net/news/2018/03/22/2502635/kremlinru-saraevo-izgotvi-cheren-spisak-na-litsa-i-organizatsii-ot-republika-srabska.html", "text": "Повече от 10 организации и физически лица от Република Сръбска са включени в „черен списък“ на Министерството на сигурността на Босна и Херцеговина, предава сръсбко-руският информационен сайт Kremlin.ru\r\nСред тях фигурират организацията „Ветерани на Република Сръбска“, руският рокерски клуб \r\n„Нощни вълци“, а също и отделни лица като анализаторът Джевад Галиашевич и и журналистът от Белград Мирослав Лазански. \r\nВсички те са преценени като представляващи заплаха за сигурността на Босна и Херцеговина, въз основа на информацията, предоставена от полицейските разузнавателни служби през последните два месеца, пишат местните медии. \r\nСътоветният доклад е предаден на Съвместния комитет за отбрана и сигурност на Босна и Херцеговина преди повече от месец.Тереза Герова", "date": "2018.03.22", "title": "Kremlin.ru: Сараево изготви „черен списък“ на лица и организации от Република Сръбска"}
{"url": "http://www.focus-news.net/news/2018/03/22/2502634/blagoevgrad-bez-problemi-se-izvarshva-preminavaneto-na-granichen-punkt-ilinden.html", "text": "Без проблеми се извършва преминаването на граничен пункт „Илинден“. Това съобщиха за Радио „Фокус“ – Пирин от Гранична полиция. На българо-гръцката граница трафикът е интензивен на ГКПП „Кулата“ за товарни автомобили на изход . На останалите пунктове по българо-гръцката и по българо-македонската граница движението също е нормално.\r\nКристина МИТКОВА", "date": "2018.03.22", "title": "Благоевград: Без проблеми се извършва преминаването на граничен пункт „Илинден“"}
{"url": "http://www.focus-news.net/news/2018/03/22/2502623/fokus-makedoniya-ministerstvoto-na-kulturata-othvarli-tvardeniyata-za-otstranyavane-na-pametnika-na-aleksandar-makedonski-ot-skopie.html", "text": "След като в социалните мрежи бе разпространена информация, че паметникът на Александър Македонски в центъра на Скопие ще бъде демонтиран, за което специално от България е изпратен кран, Министерството на културата на югозападната ни съседка се намесиха и опровергаха информацията, пише македонският „Фокус“.\r\n„Уважаеми съграждани, не попадайте под влиянието на фалшиви новини за подготовката на отстраняване на паметници от площад „Македония“ в Скопие. Това са лъжи, опит за манипулиране на гражданите и изостряне на напрежението“, категорични бяха от македонското културно министерство.\r\nПо-рано бе съобщено, че след като в социалните мрежи се появиха снимки на кран, който пристига от България за отстраняване на паметника на Александър Македонски в Скопие, граждани на югозападната ни съседка са излезли през нощта в центъра на македонската столица, за да предотвратят демонтирането му.\r\nСъбралите се обявиха, че ще пазят паметника през нощта, в случай че македонските власти решат да го отстранят, както направиха със статуята на Андон Янев-Кьосето. \r\nПаметникът с кама в ръка на Кьосето, спорна личност, останала в историята като „ликвидатора на ВМРО“, бе един от петте, които бяха издигнати на 7 септември 2014 на различни места в Скопие. Тереза Герова", "date": "2018.03.22", "title": "„Фокус“ (Македония): Министерството на културата отхвърли твърденията за отстраняване на паметника на Александър Македонски от Скопие"}
{"url": "http://www.focus-news.net/news/2018/03/22/2502638/api-vazstanoveno-e-dvizhenieto-po-pat-i-1-botevgrad-mezdra.html", "text": "Възстановено е движението по път I-1 Ботевград - Мездра. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Възстановено е движението по път I-1 Ботевград - Мездра"}
{"url": "http://www.focus-news.net/news/2018/03/22/2502640/vitseprezidentat-iliyana-yotova-obrazovanieto-e-klyuch-za-adaptirane-kam-promenyashtiya-se-pazar-na-truda.html", "text": "Инвестицията в образование и преформатирането на цялостния му модел, така че да стимулира хората да учат през целия си живот, са  ключови задачи пред нас, за да можем да отговорим на динамично променящия се пазар на труда в контекста на Четвъртата индустриална революция. Това заяви вицепрезидентът Илияна Йотова на откриването на извънредното заседание на Група „Работодатели“ към Европейския икономически и социален комитет, съобщиха от прессекретариата на държавния глава.\r\nФорумът „Преодоляване на недостига на умения за растеж и създаване на работни места – гледната точка на бизнеса“ се проведе в София в рамките на Българското председателство на Съвета на ЕС. В официалното откриване участва и министърът за Българското председателство на Съвета на ЕС Лиляна Павлова. Приветствие към присъстващите отправиха Ясек Кравчик – председател на Група „Работодатели“, и Божидар Данев – ротационен председател на Асоциацията на организациите на българските работодатели, председател на Българската стопанска камара, заместник-председател на BusinessEurope и член на Група „Работодатели“.\r\nВицепрезидентът е убедена, че е задължително задълбочаването на връзката между образованието и бизнеса, за да се избегнат съществуващите днес несъответствия между търсените и предлаганите умения. „Трябва да се предоставят повече възможности за учене през целия живот и продължаващо професионално обучение в съответствие с потребностите на бизнеса, както и да се насърчи участието в обучение на лицата от всички възрасти“, отбеляза Илияна Йотова. По думите й, обхватът на програми като „Еразъм+“ трябва да бъде разширен, трябва да се развиват повече гъвкави и достъпни форми на учене, в това число и на работното място. От своя страна, работодателите трябва да са ангажирани в развитието на знанията и уменията на своите служители, на които трябва да осигурят среда за непрекъснато обучение, което да съпътства процеса на работа.\r\nВицепрезидентът бе категорична, че за да задържим младите хора в България, трябва да им създадем условия за работа и развитие – както за високо образованите, така и за тези, чиито професии са заплашени от изчезване. Тези хора трябва да бъдат допълнително обучени или преквалифицирани.\r\nВ изказването си Илияна Йотова посочи основните предизвикателства, които поставя пред пазара на труда т.нар. Индустрия 4.0. От една страна, технологичната революция не само улеснява ежедневния ни живот, но открива много нови пазари и икономически ръст. От друга страна обаче, Индустрия 4.0 ще постави под тежко изпитание на традиционния пазар на труда. Според изследването „Бъдещето на професиите“ на Световния икономически форум над 7 млн. работни места ще бъдат загубени до 2020 г. в резултат на развитието на технологичните промени. „Безпрецедентното при тази революция е, че тя ще се случи за 20 години – в рамките на едно поколение, вместо на три или четири. 65% от децата, които сега започват началното си образование, след като завършат, ще работят напълно нови професии. Трябва да сме подготвени да отговорим на тези динамични промени“, отбеляза Илияна Йотова.\r\nВъв връзка с готовността на България да влезе в тази индустриална революция, вицепрезидентът заяви, че проблемите не са малко. Илияна Йотова цитира изследване на Европейската инвестиционна банка, според което огромна част от компаниите не инвестират в най-ново оборудване. България все още изостава с дигитализацията на стопанската дейност. Едва 28% от българските граждани имат основни умения да работа с компютър. Броят на дипломираните специалисти в областта на науката, техниката, инженерството и математиката не се е увеличил въпреки растящото търсене на трудовия пазар на такива експерти.\r\nВ заключение вицепрезидентът направи лична прогноза за бъдещето на пазара на труда: „Няма да преминем толкова бързо към заместването на човешката дейност с роботика. В производствената част ще стане много по-бързо и по-лесно. Но талантът на отделния човек, неговата креативност, възможността за вземане на решения и тяхното реализиране – това няма как да бъде заместено“.", "date": "2018.03.22", "title": "Вицепрезидентът Илияна Йотова: Образованието е ключ за адаптиране към променящия се пазар на труда"}
{"url": "http://www.focus-news.net/news/2018/03/22/2502643/dobrich-patnite-nastilki-v-oblastta-sa-mokri-i-na-mesta-zasnezheni-10-mashini-obrabotvat-otsechkite-po-razlichni-napravleniya.html", "text": "Пътните настилки в областта са мокри, хлъзгави и леко заснежени, 10 машини обработват отсечките по различни направления, предаде кореспондент на Радио „Фокус” – Варна.  В Добрич времето е облачно, тихо е, вали слаб сняг, температурата е около минус 1 градус. Няма въведени ограничения на движението на автомобили в областта, няма затворени пътни отсечки. От Областния съвет за сигурност не съобщават за населени места с нарушени водоподаване и електроснабдяване.  \r\nЖулиета НИКОЛОВА", "date": "2018.03.22", "title": "Добрич: Пътните настилки в областта са мокри и на места заснежени, 10 машини обработват отсечките по различни направления"}
{"url": "http://www.focus-news.net/news/2018/03/22/2502641/reuters-vapreki-protestite-upravlyavashtite-v-harvatiya-prizovavat-za-ratifitsirane-na-istanbulskata-konventsiya.html", "text": "В четвъртък правителството на Хърватия призова парламента да ратифицира Конвенцията на Съвета на Европа за превенция и борба с насилието над жени и домашното насилие, по-известна като Истанбулска конвенция, въпреки сериозната опозиция в редиците на управляващия Хърватски демократичен съюз (ХДС), сред консервативните кръгове и на Хърватската католическа църква, предава Reuters.\r\nПротивниците на конвенцията изтъкват като проблем дефинирането на термина „джендър“, който според тях павира пътя за навлизането на „транссексуалните“ и „трансджендърите“ като отделни категории хора. \r\nВ спора за ратификацията, министър-председателят Андрей Пленкович подчерта в рамките на заседание на кабинета, че конвенцията би заздравила „законната, институционална и финансова рамка на борбата срещу насилието над жени и насилието сред семействата“.\r\nНякои консервативни кръгове планират организирането на протести срещу ратификацията на конвенцията, които трябва да се проведат в Загреб през предстоящите почивни дни в столицата Загреб, и заявиха, че ще вървят към организирането на референдум по въпроса. \r\nЗа да удовлетвори опонентите си, правителството прие различно становище по темата за ратификацията, заявявайки, че Истанбулската конвенция няма да промени законната дефиниция за брака като съюз между мъж и жена.\r\nНякои изявени членове на водещата партия в управляващата коалиция, консервативния Хърватски демократичен съюз (ХДС), също обявиха несъгласието си с планираната ратификация. Все още не е ясно кога парламентът ще гласува за приемането на конвенцията.\r\nПрез февруари Истанбулската конвенция бе отхвърлена в други две източни членки на Европейския съюз – България и Словакия. Причините бяха същите – дефиницията на „джендър“ като „социални роли, поведения, действия и характеристики, които обществото смята като подходящи за жени и мъже“.Тереза Герова", "date": "2018.03.22", "title": "Reuters: Въпреки протестите, управляващите в Хърватия призовават за ратифициране на Истанбулската конвенция"}
{"url": "http://www.focus-news.net/news/2018/03/22/2502636/ministarat-na-okolnata-sreda-i-vodite-neno-dimov-proektat-za-izgrazhdane-na-prechistvatelna-stantsiya-v-bansko-e-dosta-izstradan-no-veche-e-fakt.html", "text": "Проектът за изграждане на пречиствателна станция в Банско е доста изстрадан, но вече е факт. Това каза при откриване на пречиствателната станцията в Банско министърът на околната среда и водите Нено Димов, предаде репортер на Радио „Фокус”- Пирин. \"Това е една много сериозна инвестиция в размер на 84 милиона лева, от които Оперативна среда дава 65 милиона лева. Този проект ще осигури нужната чистота за гражданите на Банско, но и за неговите гости, през летния и зимния период\", подчерта Нено Димов. По думите му са изградени 51 километра канализация и 13 километра водопровод, като това за мащабите на Банско е много сериозна инвестиция. „Аз се радвам, че след единадесет години след първото проектиране този проект е реализиран и ще дава чиста вода”, каза Нено Димов. Той коментира и защо има доста трудности по подобни проекти, като каза, че на много етапи има затруднения, които може да се разделят на обективни и субективни. „Субективни са неща, които излизат без да се е знаело, както даде пример кметът на Банско, че се откриват кабели под високо напрежения, за които не се е знаело. Обективните са при различните етапи, при които има обществена поръчка, която се обжалва и трябва дълго време. Още в самото начало, когато стартираха проекти по оперативна програма трябваше да се напасват по начина, по който ще бъде прилагано българското законодателство и европейските изисквания. Има контрол от прекалено много институции, включително европейски, но това дава прозрачност и сигурност, че парите ще бъдат изхарчени по предназначение и ще се постигне необходимия ефект”, каза Нено Димов. Той посочи, че един от критериите е да постигнат изискванията на директивите. „Има трудности, но за мен е важно, че те се преодоляват, а ако нямаше трудности беше да е прекалено лесно и резултатът нямаше да е толкова добър. Не е важно колко е трудно, а е важно, че има добър резултат, има финал и този финал е успешен”, каза Димов. \r\nЛора КАЛЧЕВА", "date": "2018.03.22", "title": "Министърът на околната среда и водите Нено Димов: Проектът за изграждане на пречиствателна станция в Банско е доста изстрадан, но вече е факт"}
{"url": "http://www.focus-news.net/news/2018/03/22/2502645/shumen-nov-asansyor-shte-osiguryava-barzo-bezopasno-i-komfortno-pridvizhvane-po-etazhite-na-bolnitsata-v-grada.html", "text": "Нов асансьор ще осигурява бързо, безопасно и комфортно придвижване по етажите на болницата в Шумен, предаде репортер на Радио „Фокус“ - Шумен. Съоръжението беше открито днес като преди прерязването на лентата, бе отслужен тържествен водосвет от отец Димитър. Асансьорът позволява превоз на 17 души, както и носилка с пациент. Той е и по- бърз. Няма да има излаз само към Интензивно отделение и това по Неонатологоя. Строителството на асансьорната уредба възлиза на 370 000 лв.- 300 000 лв. капиталова субсидия от Министерството на здравеопазването и 70 000 лв. собствени средства на болницата. „Освен полезен за пациенти и посетители в болницата, новият асансьор ще подобри и взаимодействието и координацията между клинични и параклнични структури“, заяви д-р Атанас Атанасов, изп. директор на МБАЛ- Шумен. Той изрази благодарност за активното съдействие от страна на общинска администрация  и кмета на Шумен, на всички служби, от които зависи издаването на разрешителни и съгласувателни документи, а също и на консорциума изпълнител. „Останалите функциониращи асансьори в болницата са крайно недостатъчни за потока от пациенти и дейността на здравното заведение, те са доста стари като технически параметри, амортизирани са, идеята е във времето и те да бъдат подменени и ще се търсят възможности за финансиране“, каза д-р Атанасов.\r\nИвелина ИВАНОВА", "date": "2018.03.22", "title": "Шумен: Нов асансьор ще осигурява бързо, безопасно и комфортно придвижване по етажите на болницата в града"}
{"url": "http://www.focus-news.net/news/2018/03/22/2502639/targovishte-ogranicheno-e-dvizhenieto-na-tovarni-avtomobili-nad-12-tona-po-pat-i-4-veliko-tarnovo-targovishte-shumen.html", "text": "Ограничено е движението на товарни автомобили над 12 тона по път I-4 Велико Търново – Търговище – Шумен на територията на област Търговище. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Търговище: Ограничено е движението на товарни автомобили над 12 тона по път I-4 Велико Търново – Търговище – Шумен"}
{"url": "http://www.focus-news.net/news/2018/03/22/2502646/sofiyskata-prechistvatelnata-stantsiya-za-otpadachni-vodi-kray-kubratovo-specheli-nagradata-za-2018-g-za-voden-proekt-v-sferata-na-kragovata-ikonomika.html", "text": "В навечерието на Световния ден на водата, по време на 6-те годишни награди за обмен в областта на енергията и водата, състояли се на 14 март в Лисабон, Португалия, Софийската пречиствателната станция за отпадъчни води в Кубратово (СПСОВ) беше наградена за значителен принос във ВиК сектора, със специален акцент върху иновациите в намаляване на енергийното потребление и кръговата икономика. Това съобщиха от пресцентъра на \"Софийска вода\" АД.\r\nОт деветте различни категории в конкурса на престижния световен форум, „Софийска вода“ АД спечели наградата за управление на питейни и отпадъчни води. Това е признание за иновация в реализирането на устойчиво управление на питейни и/или отпадъчни води. Наградата отличава високото постижение на дружеството в сферата на  устойчиво управление на водните ресурси  в градска среда.\r\nТя отразява осъществената амбиция на „Софийска вода“ АД да управлява целия воден цикъл на град София  с високо качество на услугите водоснабдяване, отвеждане и пречистване на отпадъчни води, предоставяни на жителите на Столична община. При всички тези дейности дружеството използва голям брой енергоемки активи, потреблението на електроенергия за които през 2017 г. е било над 25 400 МВтч. Фактът че повече от 91% от електроенергията, необходима за услугите в рамките на водния цикъл на София се доставя от енергийно независимата СПСОВ, е основната причина за класирането сред иновативните проекти на годината в сферата на кръговата икономика. \r\n„Като част от „Софийска вода“ се ползваме от доверието на хората в управлението на един от най-ценните природни ресурси – водата. Това е огромна отговорност, която всички колеги се стараем да изпълняваме добросъвестно. Обновихме Софийската ПСОВ така, че тя е пример за кръгова икономика в страната и в Източна Европа“, заяви по повод наградата Изпълнителният директор на дружеството - Арно Валто. \r\n„Оценяваме високо тази награда, тъй като тя е отражение на дългогодишния ни ангажимент за иновации, ангажимент да бъдем част от естествения кръговрат в природата и не на последно място, на ангажимента ни към обществото, гражданите на София и екологичните цели на Столичната община. Бих искал да посветя получената награда за иновации в управлението на питейните и отпадъчните води за Софийската ПСОВ на повече от 1100-те служители на „Софийска вода“, част от „Веолия“. Без техните непрестанни усилия и стремеж за по-нататъшно развитие не бихме били там, където сме сега – на път водният цикъл на София да стане сред първите напълно енергийно независими в света“, подчерта Арно Валто.\r\nПСОВ Кубратово е проектирана с капацитет за 1,3 млн. еквивалентни жители и пречиства повече от 400,000 млн. м3 битови и промишлени отпадъчни води всеки ден в съответствие с най-строгите изисквания на Европейския съюз (включително за отстраняване на азот и фосфор). Станцията е въведена в експлоатация през 1984 г. и през годините използва между 16 000 и 24 000 МВтч електрическа енергия годишно. След инсталирането на когенераторите през 2009 г. енергията, произвеждана в станцията на годишна база, нараства от 1 500 МВтч до 23 000 МВтч през 2017 г. Осъществените мерки за намаляване на потреблението на енергия доведоха до излишък от 4 300 МВтч през 2017 г., т.е. станцията произвежда 23% повече енергия отколкото е необходима за експлоатацията ѝ. Този напредък беше постигнат чрез целенасочени инициативи, особенo през 2017 г., когато компанията въведе в експлоатация нови въздуходувки с честотно регулиране за биологичното стъпало, което увеличи ефективността на процеса с 11%. Едновременно с това беше осъществен и проект за използване на топлината от отработените горещи газове от когенераторните агрегати. Това доведе до капацитет от още 570 МВтч, което е изключително важно като допълнителен източник на топлинна енергия за увеличаване на температурата на анаеробните изгниватели в станцията. С този проект произвежданата в станцията енергия се увеличи с още 10%.", "date": "2018.03.22", "title": "Софийската пречиствателната станция за отпадъчни води край Кубратово спечели наградата за 2018 г. за воден проект в сферата на кръговата икономика"}
{"url": "http://www.focus-news.net/news/2018/03/22/2502644/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят в посока граничния пункт е проходим при зимни условия.\r\nВенцеслав ИЛЧЕВ", "date": "2018.03.22", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/03/22/2502648/dobrich-nad-polovinata-ot-dobrudzhantsi-deklarirat-dohodite-si-pred-nap-po-elektronen-pat.html", "text": "52% от добруджанци декларират доходите си пред Националната агенция за приходите (НАП) по електронен път, а 12 пощенски станции в Добрич и областта издават входящ номер при подаване на годишната декларация. Това съобщи Красимир Павлов, експерт в звено „Комуникации“ към ТД на НАП – Варна, офис - Добрич, предаде кореспондент на Радио „Фокус” – Варна. 3862-ма добруджанци декларираха доходите си за изминалата година пред НАП в града от началото на данъчната кампания. Все повече от тях предпочитат да контактуват с Агенцията по електронен път, като 1998 от формулярите са подадени с електронен подпис или персонален идентификационен код, което представлява 52% от общо подадените годишни декларации. От приходната агенция напомнят на гражданите, че освен по електронен път, данъчните си декларации по чл. 50 от ЗДДФЛ гражданите могат да подадат в НАП като препоръчана пратка с обратна разписка във всяка пощенска станция или да бъдат директно входирани в 12 пощенски станции на територията на областта, където безплатно могат да получат и необходимите формуляри. 239 добруджанци са ползвали услугите на „Български пощи“, за да декларират доходите си от началото на данъчната кампания през тази година. Три са пощенските станции в Добрич и още толкова в община Балчик, които издават входящи номера при подаване на годишните декларации, има по една във всяка от останалите шест общини на областта. Срокът за подаването на декларациите за облагане на  доходите изтича на 30 април 2018 г., като в същия срок трябва да бъде заплатен и дължимия данък за довнасяне. Всички данъци се плащат по една единствена банкова сметка. При превод на пари към бюджета се попълват само кода за вид плащане - 11 00 00 „Данъци и други приходи за централния бюджет“. Повече информация за декларирането и плащането на данъци и осигуровки има на сайта на НАП. Телефонни консултации се правят на цената на градски разговор в кол центъра на приходната агенция. Номерът е 0700 18 700.\r\nЖулиета НИКОЛОВА", "date": "2018.03.22", "title": "Добрич: Над половината от добруджанци декларират доходите си пред НАП по електронен път"}
{"url": "http://www.focus-news.net/news/2018/03/22/2502650/plovdiv-detsa-ot-ou-dimitar-talev-predstaviha-svoya-kniga-posvetena-na-opazvaneto-na-okolnata-sreda-i-vodata.html", "text": "Деца от ОУ „Димитър Талев“ представиха своя книга посветена на опазването на околната среда и водата по време на общоградския празник по повод Световния ден на водата – 22 март, предаде репортер на Радио „Фокус“ – Пловдив. „Децата решиха да се включат в тази инициатива на община Пловдив с цел да покажат изработените от тях проекти и да кажат как да пестим водата. Главният герой на книгата, която разпечатахме, се казва Капка и неговите приключения са свързани с опазването на водата и природата“, каза Вера Шопова, учител по човекът и природата в училището. Учениците от пети и шести клас участват в клуб „Природни науки“, в който децата разработват най-различни проекти във връзка с опазването на околната среда. Главният герой в книгата е измислен от шестокласникът Симон Кръстанов. Той коментира, че идеята да направи герой, който да учи децата как да защитават околната среда и да пазят водата чиста, му е хрумнала още миналата година.\r\nПо време на събитието, което се проведе в спортната зала на СУ „Св. Патриарх Евтимий“ в града, бяха представени най-различни и интересни проекти, макети и картини на деца от 14 пловдивски училища. Част от тях включваха фонтани с течаща вода, макети от планини, реки и морета.\r\nВесела КРЪСТЕВА", "date": "2018.03.22", "title": "Пловдив: Деца от ОУ „Димитър Талев“ представиха своя книга, посветена на опазването на околната среда и водата"}
{"url": "http://www.focus-news.net/news/2018/03/22/2502649/plovdiv-za-poredna-godina-obshtinata-shte-se-prisaedini-kam-globalnata-initsiativa-chasat-na-zemyata.html", "text": "За поредна година Община Пловдив се присъединява към глобалната инициатива „Часът на Земята“. Това съобщиха за Радио „Фокус“ – Пловдив от отдел „Връзки с обществеността“ на Общината. В знак на подкрепа към общите усилия за опазване на природни ресурси, още в петък на 23 март ще притъмнеят сградата на общината, Лапидариума в Стария град, Хисар капия, сградата на  пл. „Стефан Стамболов“ срещу Общината, сградата на Драматичния театър, сградите на отдел „Образование“ и на Министерството на туризма. Чрез символичното изключване на светлините се отправя послание за здравословно и устойчиво бъдеще. Знаковото световно събитие за пореден път ще обедини милиони хора по света в послания и действия за опазване на планетата.\r\n„Инициативата напомня за необходимостта от промяна на нагласите и повишаване на популярността на климата и екологичните действия по целия свят. Мотото на тазгодишното издание на Часа на Земята е „Свържи се с природата“. Грижата за планетата е работа на всеки от нас и не изисква да правим огромни жертви. Дори и малки стъпки могат да имат голям ефект. Нека на 24 март покажем това. Включи се и ти, изключи светлината на 24 март в 20.30 часа“, призоваха от Общината.\r\nТони МИХАЙЛОВ", "date": "2018.03.22", "title": "Пловдив: За поредна година Общината ще се присъедини към глобалната инициатива „Часът на Земята“"}
{"url": "http://www.focus-news.net/news/2018/03/22/2502651/ministar-neno-dimov-mnogo-vnimatelno-se-nablyudava-reka-dunav-tay-kato-tya-sabira-vodite-ot-polovin-evropa-a-nie-sme-v-kraya-y.html", "text": "Много внимателно се наблюдава река Дунав, тъй като тя събира водите от половин Европа, а ние сме в края на реката. Това каза министърът на околната среда и водите Нено Димов, предаде репортер на Радио „Фокус”-Пирин. Министър Димов уточни, че реката е с в повишено ниво и много внимателно се наблюдава какво е състоянието й, но към този момент няма основание за притеснение. \"От национално значимите язовири, за които отговаря Министерство на околната среда и водите има шест, които в момента малко, но без да има заплаха преливат. Преливането е в пъти по-малко от обема, който могат речните корита да поема”, каза Нено Димов. По думите му цялата система на министерството следи язовирите, за които се отговаря и са в непрекъснат контакт с останалите органи. \r\nЛора КАЛЧЕВА", "date": "2018.03.22", "title": "Министър Нено Димов: Много внимателно се наблюдава река Дунав, тъй като тя събира водите от половин Европа, а ние сме в края й"}
{"url": "http://www.focus-news.net/news/2018/03/22/2502628/pernik-vazstanoveno-e-dvizhenieto-po-pat-ii-63-breznik-tran-v-uchastaka-s-filipovtsi-tran.html", "text": "Възстановено е движението по път II-63 Брезник – Трън в участъка с. Филиповци – Трън. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Перник: Възстановено е движението по път II-63 Брезник – Трън в участъка с. Филиповци – Трън"}
{"url": "http://www.focus-news.net/news/2018/03/22/2502637/predsedatelyat-na-pg-na-gerb-tsvetan-tsvetanov-se-vklyuchi-v-chestvaniyata-po-sluchay-praznika-na-veliko-tarnovo.html", "text": "Председателят на ПГ на ГЕРБ и зам.-председател на партията Цветан Цветанов се включи днес в честванията по случай официалния празник на Велико Търново. Празника на старата ни столица уважиха още кметът на града Даниел Панов, депутатите от ГЕРБ-Велико Търново Станислава Стоянова и Клавдия Ганчева, областният управител проф. Любомира Попова и заместник-министърът на труда и социалната политика Росица Димитрова. В честванията се включи и председателят на Народното събрание Цвета Караянчева.\r\nСлед като рано сутринта Цветан Цветанов присъства на Светата литургия в църквата „Св. 40 мъченици“, той се поклони и положи цветя на саркофага на един от най-великите български владетели – Цар Калоян.\r\n„Велико Търново е гордост за цяла България и то не само с историческото си наследство, но и със съвременното си развитие. Гражданите на Старата столица заслужено носят самочувствието, че са жители на един от най-обичаните български градове“, заяви Цветанов в присъствието на стотици граждани и гости на Велико Търново.\r\nЗаместник-председателят на ГЕРБ се включи и в празничното шествие, предвождано от потрети на благодетелите на града. То тръгна от църквата „Св. 40 мъченици” и завърши пред паметника \"Майка България\".\r\n„Щастлива съм да ви приветствам с празника на Велико Търново. Почитането днес на вашите покровители показва, че силата на българската мощ и на българската православна вяра винаги са вървели ръка за ръка. Днес в европейска България никой не може да има съмнения, че армията и църквата, заедно с просвещението и културата, са крепителите на държавността ни. Търновград е сравняван от летописците с Рим и Константинопол. Във вашите вени тупни пулса на гордите Aсеневци, които превръщат България в могъща сила в Европа”, каза в празничното си обръщение председателят на Народното събрание Цвета Караянчева. Пред жителите и гостите на града бе прочетен поздравителен адрес от премиера Бойко Борисов към великотърновци и кмета на общината.   \r\nЦветан Цветанов бе гост и на тържествената сесия на Великотърновския общински съвет, на която историкът проф. Пламен Павлов бе удостоен със званието „почетен гражданин“ на Велико Търново. Американският инвеститор Едмънд Бек, реставрирал прочутия хан „Хаджи Николи“, получи награда „Велико Търново“ за опазването на културно-историческото наследство. Със същата награда бе удостоен и емблематичният за старата столица фолклорен ансамбъл „Българче“, създаден преди 50 години.\r\nВ рамките на официалното си приветствие по повод празника на града, Даниел Панов направи предложение Велико Търново да бъде официално обявен за историческа и духовна столица на България. На свой ред председателят на парламента Цвета Караянчева пое ангажимент да запознае депутатите в българския законодателен орган с тази възможност.", "date": "2018.03.22", "title": "Председателят на ПГ на ГЕРБ Цветан Цветанов се включи в честванията по случай празника на Велико Търново"}
{"url": "http://www.focus-news.net/news/2018/03/22/2502654/pazardzhik-golemite-yazoviri-v-oblastta-imat-dostatachno-svoboden-obem.html", "text": "Големите язовири в област Пазарджик имат достатъчно свободен обем. Това каза за Радио „Фокус“ – Пазарджик комисар Иван Панайотов, началник на РД „Пожарна безопасност и защита на населението“. Той уточни, че  язовир „Батак“ е пълен на 68%,  язовир „Тополница“ – 70%, язовир „Белмекен“ – 62%. „Всички са пълни между 70 и 80%, а това означава, че имат още доста свободен обем“, обясни Панайотов. Той каза също, че в резултат на валежите, река Марица е покачила нивото с с 5 см, което не е нищо сериозно, а другите реки в региона бележат понижение. „За сега обстановката в област Пазарджик е спокойна“, коментира Панайотов.\r\nВаня НИКОЛОВА", "date": "2018.03.22", "title": "Пазарджик: Големите язовири в областта имат достатъчно свободен обем"}
{"url": "http://www.focus-news.net/news/2018/03/22/2502652/burgas-dete-ot-ou-kliment-ohridski-e-poluchilo-pokana-za-uchastie-v-igrata-sin-kit.html", "text": "Дете в начална степен на образование от ОУ „Климент Охридски“ е споделило на учителката си, че на телефона си има покана за участие в играта „Син кит“. Това каза за Радио „Фокус“ -\r\n Бургас директорът на учебното заведение Юлия Пенева. Преподавателят не е отворила телефона, за да види дали това е въпросната игра, но го е посъветвала, когато се прибере вкъщи да покаже приложението на родителите. Пенева добави, че поради тази причина на фейсбук страницата на училището е публикуван призив към родителите да отделят време, за да следят децата им в какви сайтове влизат. „Знаейки, че интернет пространството има много приложения, игри за насилие и др.,във фейсбук страницата на училището написахме апел към родителите да отделят време, за да следят как децата използват телефоните, компютри, в какви сайтове влизат. В нашата електронна страница сме публикували приложение, чрез което родителят да следи децата им къде влизат и какво ползват“, каза още Пенева.\r\nИграта е много опасна и смъртоносна. Тя подтиква децата към самоубийство.\r\nМария РУСЕВА", "date": "2018.03.22", "title": "Бургас: Дете от ОУ „Климент Охридски“ е получило покана за участие в играта „Син кит“"}
{"url": "http://www.focus-news.net/news/2018/03/22/2502657/predsedatelyat-na-pp-abv-konstantin-prodanov-izprati-pozdravitelen-adres-do-kmeta-na-veliko-tarnovo-daniel-panov-po-povod-praznika-na-grada.html", "text": "Председателят на ПП АБВ Константин Проданов изпрати поздравителен адрес до кмета на Велико Търново Даниел Панов по повод празника на града. Това съобщиха от пресцентъра на ПП АБВ. В поздравителния адрес се посочва: \"От името на ПП АБВ и лично от мое име най-сърдечно Ви поздравявам по повод празника на Община Велико Търново – 22 март! Бъдете горди със своя град, намерил заслужено място не само в българската, но и в европейската история! Защото тук е създадена Търновската книжовна школа, защото тук е била столицата на Втората българска държава, защото тук е свикано Учредителното и Първото Велико народно събрание на Следосвобожденска България, приета е Търновската конституция, обявена е независимостта на България!\r\nВ този тържествен ден пожелавам на Вас и Вашия екип, както и на всички жители и гости на старопрестолния град здраве, мъдрост и сили, успешна реализация на поставените цели и лична удоволетвореност от постигнатото! Нека днешният ден ни донесе повече вяра и надежда за по-добър и достоен живот!\"", "date": "2018.03.22", "title": "Председателят на ПП АБВ Константин Проданов изпрати поздравителен адрес до кмета на Велико Търново Даниел Панов по повод празника на града"}
{"url": "http://www.focus-news.net/news/2018/03/22/2502655/targovishte-trima-dushi-sa-postradali-pri-katastrofa-na-pat-ii-51-byala-popovo-dralfa-loznitsa.html", "text": "Трима души са пострадали при катастрофа на път II-51 Бяла - Попово - Дралфа - Лозница. Това съобщиха от ОДМВР - Търговище. Сигналът за произшествието е получен в 11.27 часа днес, в оперативната дежурна част на ОДМВР - Търговище. Възникналият инцидент е между два леки автомобила на път II-51 в близост до разклона за с. Голямо Ново, община Търговище. В резултат, трима души са откарани за преглед в МБАЛ - Търговище. В момента се извършва оглед на местопроизшествието. Движението временно се осъществява в едната лента за движение, като се регулира от служители на „Пътна полиция“.", "date": "2018.03.22", "title": "Търговище: Трима души са пострадали при катастрофа на път II-51 Бяла - Попово -  Дралфа - Лозница"}
{"url": "http://www.focus-news.net/news/2018/03/22/2502653/targovishte-ogranicheno-dvizhenieto-za-mps-nad-12-tona-po-pat-1-4-lovech-targovishte-poradi-silen-snegovalezh-i-snegopochistvane-v-prohoda-boaza.html", "text": "Ограничено движението за МПС над 12 тона по път 1-4 Ловеч – Търговище поради силен снеговалеж и снегопочистване в прохода Боаза на територията на Търговище. Това съобщиха от пресцентъра на Агенция \"Пътна инфраструктура\". Ограничението е само в посока от Варна към Търговище и от Ловеч към Търговище.\r\nДвижението на автомобили над 12 тона е временно ограничено и по път II-49 Разград - Търговище", "date": "2018.03.22", "title": "Търговище: Ограничено движението за МПС над 12 тона по път 1-4 Ловеч – Търговище поради силен снеговалеж и снегопочистване в прохода Боаза"}
{"url": "http://www.focus-news.net/news/2018/03/22/2502642/api-vazstanoveno-e-dvizhenieto-na-tovarni-avtomobili-nad-12-tona-po-pat-ii-84-velingrad-yakoruda.html", "text": "Възстановено е движението на товарни автомобили над 12 тона по път II-84 Велинград - Якоруда. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Възстановено е движението на товарни автомобили над 12 тона по път II-84 Велинград - Якоруда"}
{"url": "http://www.focus-news.net/news/2018/03/22/2502662/shumen-vremenno-e-ogranicheno-dvizhenieto-na-tezhkotovarni-avtomobili-nad-12-tona-po-patya-shumen-burgas-v-rayona-na-rishki-prohod-zaradi-snegovalezh.html", "text": "Временно е ограничено движението на тежкотоварни автомобили над 12 тона по пътя Шумен - Бургас, в района на Ришки проход. Това съобщиха за Агенция „Фокус“ от ОДМВР - Шумен. Ограничението е в сила за частта от пътя, между Смядово и началото на Ришкия проход. Причината за ограничението е силен снеговалеж и намалена видимост.", "date": "2018.03.22", "title": "Шумен: Временно е ограничено движението на тежкотоварни автомобили над 12 тона по пътя Шумен - Бургас, в района на Ришки проход, заради снеговалеж"}
{"url": "http://www.focus-news.net/news/2018/03/22/2502647/kyustendil-otpada-ogranichenieto-za-dvizhenie-na-tezhkotovarni-motorni-prevozni-sredstva-nad-12-tona-po-patya-kyustendil-dupnitsa.html", "text": "Отпада ограничението за движение на тежкотоварни моторни превозни средства над 12 тона по пътя Кюстендил – Дупница. Това съобщи за Радио „Фокус” – Кюстендил дежурният в Областно пътно управление – Кюстендил. По думите му временната организация е била въведена заради необходимостта от почистване на пътя. Всички републикански пътища в областта са проходими при зимни условия.\r\nВенцеслав ИЛЧЕВ", "date": "2018.03.22", "title": "Кюстендил: Отпада ограничението за движение на тежкотоварни моторни превозни средства над 12 тона по пътя Кюстендил – Дупница"}
{"url": "http://www.focus-news.net/news/2018/03/22/2502659/burgas-fotoizlozhba-otvad-dalga-shte-bade-eksponirana-v-zala-georgi-baev-na-kulturen-tsentar-morsko-kazino.html", "text": "Фотоизложба „Отвъд дълга“ ще бъде експонирана в зала „Георги Баев“ на Културен център „Морско казино“ в Бургас от 11 април 2018 година. Това съобщиха от пресцентъра на Община Бургас. В продължение на седем дни експозицията ще бъде на разположение на всички, които имат интерес да се запознаят с най-трогателния начин за изразяване на признателност към достойни хора. Изложбата  е създадена от Световния център за възпоменание на жертвите на Холокоста „Яд Вашем“ в Йерусалим, Израел и е посветена на хора, чиято смелост и издръжливост са наше вдъхновение днес.\r\nФотосите разказват за делото на 36 дипломати от 21 държави, спасили стотици евреи от депортация в лагерите на смъртта и обявени от „Яд Вашем“ за „Праведници на света“. С тази титла се удостояват лица, проявили смелост и хуманност, рискували живот и кариера, загърбили уюта на социално положение и благополучие, за да спасят дори един евреин в най-мрачните години от човешката история през Втората световна война. Върху медала,  с който се удостояват Праведниците на света, е гравиран надписът „Който спаси един живот, спасява цяла вселена“, цитат от Талмуд.\r\nЯд Вашем е национален Мемориал на Холокоста и героизма в  Йeрусалим. В него е събрана информация за евреите-жертви на нацизма през периода 1933-1945 година. Една от целите му е да издири и увековечи паметта на „праведниците на света“ – хора с нееврейски произход, спасили евреи от техните палачи.  До 2018 г. са признати над 25 000 души от 49 страни, сред които и България с 20 праведници. Сред по-известните личности са Димитър Пешев, патриарх Кирил (тогава Пловдивски митрополит) и екзарх Стефан Софийски. Сред тях има и напълно непознати имена на обикновени хора, които са рискували  живота си в размирните военни години, за да помогнат и спасят евреи. Сред тях е Анна, майката на големия Йосиф Сърчаджиев.\r\nБургас е единственото място извън столицата, където изложбата гостува. Тя бе показана в Министерството на външните работи и Софийския университет в рамките на кампанията за отбелязване на 75-години от спасението на българските евреи и в памет на погубените 11 343 евреи от Беломорска Тракия, Вардарска Македония и Пирот.\r\n„Отвъд дълга“  е създадена в началото на 2018 година и вече е представена в повече от 70 държави, като е преведена на над 20 езика. В България изложбата е подготвена за показване от  посолството на Израел у нас и Държавния културен институт към министъра на външните работи. Възможността да бъде експонирана в Бургас е благодарение на Център за еврейско-българско сътрудничество „Алеф“ и подкрепата на Община Бургас.\r\nОткриването на изложбата е от 18.00 часа на 11 април. Тя ще може да бъде разгледана до 17 април с вход свободен.", "date": "2018.03.22", "title": "Бургас: Фотоизложба „Отвъд дълга“ ще бъде експонирана в зала „Георги Баев“ на Културен център „Морско казино“"}
{"url": "http://www.focus-news.net/news/2018/03/22/2502660/veliko-tarnovo-30-000-leva-i-10-000-evro-sa-otkradnati-ot-zhilishteto-na-43-godishen-mazh-ot-grada.html", "text": "Взломна кражба на 30 000 лева и 10 000 евро от жилище в във Велико Търново разследват местни криминалисти, съобщиха от пресцентъра на Областна дирекция на МВР – Велико Търново. Вчера по обяд съдействие в полицията е потърсил 43-годишен мъж от града. По негови данни в жилището му в областния град, чрез взломяване на секретен патрон на входна врата, са проникнали крадци и са извършили кражба на голяма сума пари, съхранявани в метална каса, която е била отключена. На местопроизшествието е извършен оглед. По случая е започнато досъдебно производство.", "date": "2018.03.22", "title": "Велико Търново: 30 000 лева и 10 000 евро са откраднати от жилището на 43-годишен мъж от града"}
{"url": "http://www.focus-news.net/news/2018/03/22/2502658/targovishte-vavedena-e-vremenna-zabrana-za-dvizhenie-na-tovarni-avtomobili-s-teglo-nad-12-tona-po-vsichki-patishta-v-oblastta.html", "text": "Въведена е временна забрана за движение на товарни автомобили с тегло над 12 тона по всички пътища в област Търговище. Това съобщиха от ОДМВР - Търговище. От ОДМВР -\r\n Търговище съветват гражданите предвид очакваното усложняване на метеорологичната обстановка в близките часове по възможност да не предприемат пътувания, освен в случай на крайна необходимост.", "date": "2018.03.22", "title": "Търговище: Въведена е временна забрана за движение на товарни автомобили с тегло над 12 тона по всички пътища в областта"}
{"url": "http://www.focus-news.net/news/2018/03/22/2502664/blagoevgrad-tsentarat-za-lichnostno-i-tvorchesko-razvitie-organizira-nov-priklyuchenski-klub-panorama-na-universitetite-i-bogata-programa-do-kraya-na-mesets-mart.html", "text": "Нов „Приключенски клуб“ към Център за личностно и творческо развитие отваря врати в Благоевград. Той е насочен към всички деца, които искат да се докоснат и опознаят красивата природа. Това съобщиха от пресцентъра на Общината. Възпитаниците на школата ще имат възможност да практикуват всички видове и форми на туристическата практика, като походи, разходки, излети, екскурзии, зелени училища, морски лагери, пещерно дело, ориентиране, алпинизъм и други. Чрез участието си в дейността на \"Приключенски клуб\",  всеки ученик ще открива и запазва природните хубости, културните ценности, исторически и археологически забележителности и ще разпространява познанията си за тях. Новооткритият „Приключенски клуб“, с ръководител Владимир Стоянов. \r\nНа 28 март Център за личностно и творческо развитие, с помощта на кариерни консултанти, организира и  „Панорама на университетите“. Тя ще се състои на 11.00 часа до 16.30 часа  във фоайето на зала „22-ри септември”. Участие в панорамата ще вземат представители на 13 университета от страната. Целта е студентите от Благоевград и техните родители да получат информация за специалностите и реда за кандидатстване в различни висши учебни заведения. В събитието се включват Американски университет в България, Висше транспортно училище „Тодор Каблешков” - София, Военна академия „Георги Стойков Раковски” - София, Лесотехнически университет - София, Медицински университет - Плевен, Национална спортна академия „Васил Левски” - София; Нов български университет - София;  Стопанска академия „Димитър А. Ценов” - Свищов; Тракийски университет – Стара Загора; Университет за национално и световно стопанство - София; Университет по хранителни технологии - Пловдив; Химикотехнологичен и металургичен университет - София и Югозападен университет „Неофит Рилски”.  \r\nЦЛТРДБ ще отбележи  и Международния ден на театъра с   представления, които ще бъдат представени под надслов „Детето актьор празнува“. Участие в програмата ще вземат представители ДЮТ „Щурчо“ с ръководител Юлия Дживджорска.\r\nНачалото е от 14.00 часа на 26 март с „Театрална работилница” в зала „Св. Лука” в кв. \"Вароша\". На 27 март денят започва с посещение на Куклен театър - Благоевград. В същия ден от 17.00 часа ще бъде представено “Кучето, което не можеше да лае” в зала „Св. Лука” в кв. \"Вароша”. На 28 март от 14.00 часа ще се проведе открит урок - репетиция на ”Тартюф” по Молиер в зала „Св. Лука”, кв. Вароша”. На 29 март от 17.00 часа ЦЛТРДБ ще представят приказка за „Правдата и Кривдата” в зала „Св. Лука”, кв. \"Вароша“. На 30 март от 17:00 часа - „Зрънце по зрънце”, народна приказка, зала „Св. Лука”, кв. \"Вароша“, а от 19.00 часа - посещение на спектакъл в Драматичен театър „Н. Вапцаров” - Благоевград.", "date": "2018.03.22", "title": "Благоевград: Центърът за личностно и творческо развитие организира нов „Приключенски клуб“, „Панорама на университетите“  и  богата програма до края на месец март"}
{"url": "http://www.focus-news.net/news/2018/03/22/2502665/silistra-zapochva-razdavaneto-na-hranitelni-produkti-ot-parva-neobhodimost-za-nay-nuzhdaeshtite-se-v-oblastta.html", "text": "Започва раздаването на хранителни продукти за втория транш по програмата предоставяне на хранителни продукти от първа необходимост за най-нуждаещите се в област Силистра. Това съобщиха от Областна администрация-Силистра. Раздаването ще се извърши до 4 май по следния график: гр. Силистра - 22 март-4 май 2018; гр. Главиница - 26 март-20 април 2018, гр. Дулово - 26 март-4 май 2018, с. Кайнарджа - 26 март-20 април 2018, с. Ситово - 26 март-12април2018, гр. Тутракан - 17 април-4 май 2018, гр. Алфатар - 23 април-30 април 2018. \r\nВсеки правоимащ ще получи хранителните продукти срещу подпис и документ за самоличност. Оперативната програма се управлява от Агенцията за социално подпомагане и се осъществява със съдействието на местните власти. Допълнителна информация гражданите могат да получат в Областния съвет на БЧК  или на тел:086/823080. Всички 6 783 правоимащи, включени в списъците на Агенцията за социално подпомагане, ще получат по 16,320 кг от 7 вида хранителни продукти: леща – 7 кг; рибни консерви – 1,120 кг; грах консерва – 3,200 кг; лютеница – 2 кг; доматено пюре – 0,800 кг; бисквити – 1,200 кг и мед – 1 кг.", "date": "2018.03.22", "title": "Силистра: Започва раздаването на хранителни продукти от първа необходимост за най-нуждаещите се в областта"}
{"url": "http://www.focus-news.net/news/2018/03/22/2502663/api-ogranichava-se-dvizhenieto-na-avtomobili-nad-12-t-po-pat-i-2-razgrad-shumen-v-posoka-razgrad-poradi-silen-snegovalezh-i-snegopochistvane.html", "text": "Ограничава се движението на автомобили над 12 т по път I-2 Разград – Шумен, в посока Разград, поради силен снеговалеж и снегопочистване. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Ограничава се движението на автомобили над 12 т по път I-2 Разград – Шумен, в посока Разград, поради силен снеговалеж и снегопочистване"}
{"url": "http://www.focus-news.net/news/2018/03/22/2502666/ministar-lilyana-pavlova-se-sreshtna-s-glavniya-izpalnitelen-direktor-na-evropalati-arnaldo-abrutsini.html", "text": "Министърът за Българското председателство на Съвета на ЕС 2018 Лиляна Павлова се срещна днес с главния изпълнителен директор на Асоциацията на европейските търговско-промишлени палати (Европалати) Арналдо Абруцини и с председателя на Българската търговско-промишлена палата Цветан Симеонов. Това съобщиха от пресцентъра на Министерство за Българското председателство на Съвета на ЕС 2018.\r\n„По време на разговорите обсъдихме предизвикателствата пред бизнеса и преприемачите, и адекватните мерки, които ще ни помогнат да се справим с изискванията на пазара на труда“, посочи министър Павлова. На срещата бе дискутирано още, че както е необходимо гарантирането на правата на работниците и сътрудничество със синдикатите, така е нужна и силна колаборация с бизнеса. \r\nГ-н Арналдо Абруцини заяви, че за да се справим с новите предизвикателства на пазара на труда, трябва да се заложи на мерки още от основното училище, както и да се ангажира академичната общност. Изключително важно е представителите на висшите учебни заведения да са активна част във всяка дискусия и действия във сферата на заетостта. \r\n„Обединихме се около позицията, че вече знаем и ясно сме идентифицирали проблемите, но е време за конкретни решения. За целта са необходими и добри директиви за свободното движение на работници, стоки, услуги и капитали в Европа“, добави министърът за Българското председателство на Съвета на ЕС 2018. \r\nМинистър Павлова и гостите ѝ обсъдиха още събитието „Европейски парламент на предприятията 2018“, което е част от календара на Българското председателство и ще се проведе на 11 юни в София. Форумът представлява сесия на Европейския парламент (ЕП), но с участието на предприемачи. Този формат дава възможност на бизнеса да застане лице в лице с взимащите решения на ниво ЕП и ЕК, и да обсъдят приоритетите за икономическо развитие на ЕС.", "date": "2018.03.22", "title": "Министър Лиляна Павлова се срещна с главния изпълнителен директор на Европалати Арналдо Абруцини"}
{"url": "http://www.focus-news.net/news/2018/03/22/2502668/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "Предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще ви информира по важните теми от Асеновград и региона. На 8 април предстои да отбележим най-големия празник за всички християни – Възкресение Христово или Великден. За поредна година, във връзка с празника, Община Асеновград е подготвила богата и разнообразна програма, включваща работилници за писани яйца, концерти и изложби. Великденските събития започват още на 27 март, а с подробности ще ни запознае Даниела Костова, главен експерт в отдел „Култура“ на Общината.\r\nАсеновград също стана част от Европейската цифрова седмица, която тази година се провежда за времето от 19 до 25 март. Кампанията се провежда от 2010 година насам, като чрез нея желаещите участват във вълнуващи събития за запознаване с цифровата трансформация и нейните последици. Цифровата седмица има за цел да изпрати ясно послание към гражданите на Европа, че те трябва да предприемат активни стъпки, за да разберат и да се възползват от възможностите, които им носи цифровата трансформация. През следващите няколко месеца в Градската библиотека „Паисий Хилендарски“ в Асеновград роботът Финч ще помага на деца да направят своите първи стъпки в програмирането. Разработен специално с образователна цел, от пет години той е въведен за обучение в училищата на САЩ. Как градът се включва в Европейската цифрова седмица и какво носи тя за участниците? Имат ли място цифровите технологии в библиотеките и как се осъществява съжителството между миналото и бъдещето? По тези въпроси ще разговаряме с Милена Марковска, директор на Градската библиотека „Паисий Хилендарски“ в Асеновград.\r\nИ още. Община Асеновград участва със свои щанд на туристическото събитие „Изложба на общините“, което се провежда в Пловдив. Представители от ОП „Туризъм”- Асеновград рекламират общината и възможностите за туризъм на територията й за пета поредна година. Повече – във втората част на предаването ни.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.03.22", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/03/22/2502656/denko-maleski-v-statiya-za-makedonskiya-fokus-za-intelektualtsite-protiv-albanskiya-ezik.html", "text": "Денко Малески, политически анализатор и първи министър на външните работи на Република Македония, пише авторска статия за македонското електронно издание „Фокус“, посветена на чувствителната тема за Закона за употребата на езиците в югозападната ни съседка.  публикува превод на материала без редакторска намеса:Тереза Герова", "date": "2018.03.22", "title": "Денко Малески в статия за македонския „Фокус“: За интелектуалците против албанския език"}
{"url": "http://www.focus-news.net/news/2018/03/22/2502661/reuters-prezidentat-na-slovakiya-naznachi-peter-pelegrini-za-ministar-predsedatel.html", "text": "В четвъртък президентът на Словакия Андрей Киска назначи Петер Пелегрини за нов министър-председател на страната, предава Reuters.\r\nТова слага край на политическата криза, предизвикана от убийството на разследващия журналист Ян Кучияк, което доведе до масови протести и оставката на досегашния премиер Роберт Фицо.\r\nДесетки хиляди щурмуваха улиците, организирайки протести, които се смятат за най-големите в Словакия от началото на демократичните промени. Основните искания бяха оставка на досегашното правителство, създаване на ново и прозрачно разследване на смъртта на 27-годишния Кучиак.\r\nУправляващата партия СМЕР избра Пелегрини, 42-годишен, да замести Роберт Фицо и да задържи тройна коалиция до края на мандата й.\r\nПромяна имаше и в Министерството на вътрешните работи, което вече ръководи безпартийният Томаш Друкер, чиято основна задача ще бъде да удовлетвори исканията на протестиращите и президента Киска за осигуряване на независимо разследване на убийството на Кучиак.\r\nПървоначално Киска отказа да утвърди Пелегрини за премиер и заяви, че не е напълно удовлетворен с предложения кабинет. Впоследствие обаче той промени решението си. \r\nМнозина словаци не вярват, че Петер Пелегрини, лично избран от Роберт Фицо, и Томаш Друкер ще осигурят справедливо и прозрачно разследване на убийството на Ян Кучиак, самият който разследваше връзките на управляващите с мафията. \r\nИ този петък, както и в предходните три, организаторите на протестите планират провеждането на още една демонстрация.Тереза Герова", "date": "2018.03.22", "title": "Reuters: Президентът на Словакия назначи Петер Пелегрини за министър-председател"}
{"url": "http://www.focus-news.net/news/2018/03/22/2502670/ministar-nikolay-nankov-izdade-razreshenie-za-stroezh-za-oshte-blizo-2-km-ot-am-struma.html", "text": "Министърът на регионалното развитие и благоустройството Николай Нанков издаде разрешение за строеж за още близо 2 км от лот 3.1. на АМ „Струма“ за участъка от км 370+400 до км 372+000, който започва от изхода на бъдещия тунел „Железница“ в посока Симитли. В разрешението на строеж са предвидени и строително-монтажни работи за реконструкция на далекопровод, пресичащ АМ „Струма“ при км 371+940. Това съобщиха от пресцентъра на Министерство на регионалното развитие и благоустройството.\r\nЛот 3.1 от Благоевград до Крупник включва строителство на автомагистрален път от км 359+000 до км 376+000.  Разделен е условно на два участъка - участък 1 от км 359+000 до км 366+000 (7 км), и участък 2 от км 370+400 до км 376+000 (5,6 км). Между тях е предвидено строителството на тунел „Железница“. \r\nИзпълнител на проектирането и строителство е ДЗЗД „АМ Струма 3.1, а стойността на проекта е почти 186 млн.лв. с ДДС. Изграждането на участъка между Благоевград и Крупник от автомагистрала \"Струма\" се финансира от Оперативна програма „Транспорт и транспортна инфраструктура“ 2014-2020 г.\r\n„Национална компания железопътна инфраструктура“ получи разрешение за строеж за реконструкция и модернизация на сградата на приемното здание на жп гара „Казичене“ в район Панчарево, която е част от проект „Развитие на железопътен възел София“.\r\nСъс заповед на заместник-министъра на регионалното развитие и благоустройството Валентин Йовев е одобрен подробен устройствен план – парцеларен план (ПУП-ПП) за близо 17-километров участък от автомагистрала „Хемус“ от пътен възел Буховци при пресичането с път ІІІ-5102 до началото на пътен възел „Белокопитово“. \r\nПарцеларният план засяга землищата на селата Макариополско и Буховци в Община Търговище, както и землищата на с.Черенча и с. Градище, намиращи се на територията на Община Шумен.\r\nОдобрението му ще допринесе за осигуряването на транзитния трафик по Европейската пътна мрежа от връзката с транспортен коридор №ІV на запад до транспортен коридор №ІX близо до Велико Търново, както и за ускоряването на икономическото и социалното сближаване на регионално ниво.", "date": "2018.03.22", "title": "Министър Николай Нанков издаде разрешение за строеж за още близо 2 км от АМ „Струма“"}
{"url": "http://www.focus-news.net/news/2018/03/22/2502674/api-startira-obshtestveni-porachki-za-izgrazhdane-na-33-km-ot-pat-i-1-mezhdu-mezdra-i-botevgrad-i-za-nad-6-km-ot-sofiyskiya-okolovrasten-pat-ot-p-v-tsarigradsko-shose-do-p-v-mladost.html", "text": "Агенция „Пътна инфраструктура“ стартира тръжни процедури за строителство за 425 млн. лв. без ДДС. Това съобщиха от пресцентъра на Агенция \"Пътна инфраструктура\". Открити са обществените поръчки за изграждането на 33 км от път I-1 между Мездра и Ботевград и за над 6 км от Софийския околовръстен път - от п. в. „Цариградско шосе“ до п. в. „Младост“. Проектите ще се изпълняват със средства от републиканския бюджет. \r\nСтроителството на пътя Видин - Ботевград ще започне от една от най-сложните отсечки Мездра - Ботевград, която е с дължина 33 км. Индикативната стойност на поръчките е близо 302 млн. лв. без ДДС. Участъкът е разделен в два лота. Лот 1 е от км 174+800 до км 194+122, а лот 2 от км 161+367 до км 174+800.\r\nОтсечката ще бъде с две платна с по две ленти за движение в посока с габарит 20 м. Трасето ще следва съществуващия път като се развива по нов терен в участъците, обхождайки селата Люти дол, Типченица, Новачене и Скравена. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, прощадки за отдих и т. н. На обхода на с. Люти дол ще бъдат построени два тунела, с дължини съответно 490 м и 340 м.\r\nЗа участъка от път I-1 (E-79) Мездра – Ботевград, Лот 2 от км 161+367 до км 174+800, индикативната стойност на поръчката за допълнително проектиране и строителство е 178 800 000 лв. без ДДС. Срокът на изпълнение е 1096 дни, от които 180 дни за проектиране и 916 дни за строителство.\r\nКандидатите могат да подават офертите си до 17,30 ч. на 4 юни 2018 г.\r\nЗа участъка от път I-1 (E-79) Мездра – Ботевград, Лот 1 от км 174+800 до км 194+122, индикативната стойност на поръчката за допълнително проектиране и строителство е 123 000 000 лв. без ДДС. Срокът на изпълнение е 1096 дни, от които 180 дни за проектиране и 916 дни за строителство.\r\nКандидатите могат да подават офертите си до 17,30 ч. на 28 май 2018 г.\r\nНаправлението Видин – Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.\r\nОткрита е и обществената поръчка за проектиране и строителство на Софийския околовръстен път II-18 в участъка от км 35+260 до км 41+340. Това е отсечката от пътен възел „Цариградско шосе“ до пътен възел „Младост“. Общата й дължина е 6,08 км. Проектът ще се изпълнява изцяло със средства от републиканския бюджет. Индикативната й стойност е 123 млн. лв. без ДДС.\r\nКандидатите могат да подават офертите си до 17,30 ч. на 11 юни 2018 г.\r\nНачалото на проектния участък е при км 35+260, което е малко след края на пътния възел при пресичането на бул. „Цариградско шосе“ и Софийския околовръстен път. Краят е при км 41+340, където отсечката ще се свързва с реконструирания през 2012 г. участък от СОП. Отсечката ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез 4 пътни възела - п. в. „Стар Лозенски път“, п. в. Патриарх Герман“, п. в. „Самоковско шосе“, п. в. „Младост“. Ще бъдат изградени 3 пешеходни надлеза и мостове над р. Искър и р. Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др.\r\nСрокът за изпълнение е 910 календарни дни, от които 180 дни за проектиране и 730 дни за строителство.\r\nС реализацията на проекта ще се улесни движението на транзитния трафик и връзката между автомагистралите „Струма” и „Тракия”.", "date": "2018.03.22", "title": "АПИ стартира обществени поръчки за изграждане на 33 км от път I-1 между Мездра и Ботевград и за над 6 км от Софийския околовръстен път - от п. в. „Цариградско шосе“ до п. в. „Младост“"}
{"url": "http://www.focus-news.net/news/2018/03/22/2502672/sport-bolt-igra-v-macha-na-priyatelstvoto-s-diego-maradona.html", "text": "Световният рекордьор в спринта Юсейн Болт взе участие в демонстративен мач между отборите на Диего Марадона и Жозе Моуриньо. По-рано стана известно, че ямайският спринтьор е подписал договор с бившия клуб на Христо Стоичков Мамелъди Съндаунс от Южна Африка. В шоуто участие взеха още много звездни бивши футболисти – Марко Матераци, Ернан Креспо, Роберто Карлош, Давид Трезеге, Марсел Десаи, Патрик Клуйверт, Деймиън Дъф, както и президентът на ФИФА Джани Инфантино.\r\nПо време на приветствията холандската звезда Патрик Клуйверт се ръкува с всички участници, но отказа да стисне ръката на Марадона.\r\nВенцислав ДРАГОМАНОВ", "date": "2018.03.22", "title": "Спорт: Болт игра в \"Мача на приятелството\" с Диего Марадона"}
{"url": "http://www.focus-news.net/news/2018/03/22/2502676/sofiyska-rayonna-prokuratura-vnese-obvinitelen-akt-za-krazhba-ot-kasa-na-benzinostantsiya-v-stolitsata.html", "text": "Софийска районна прокуратура внесе обвинителен акт за кражба от каса на бензиностанция в столицата. Това съобщиха от пресцентъра на Прокуратурата.С внесения днес акт Стефан Кирилов е обвинен в това, че на 02 октомври 2017 г., около 04.30 ч., в гр. София, от бензиностанция „ОМV“, е отнел 257 лв., собственост на „ОМV България“ АД, от владението на Д. – управител на бензиностанция „ОМV“, без нейно съгласие с намерението противозаконно да ги присвои, като деянието е извършено при условията на опасен рецидив. Описаното деяние представлява извършено престъпление по чл. 196, ал. 1, т. 1, вр. чл. 194, ал. 1, вр. чл. 29, ал. 1, б. „А“ НК.\r\nПредстои делото срещу Кирилов да бъде насрочено за разглеждане в Софийски районен съд.", "date": "2018.03.22", "title": "Софийска районна прокуратура внесе обвинителен акт за кражба от каса на бензиностанция в столицата"}
{"url": "http://www.focus-news.net/news/2018/03/22/2502673/komisar-stanislav-genchev-rspbzn-vidin-nay-golemite-problemi-pri-navodnenie-na-naseleni-mesta-e-lipsata-na-piteyna-voda-i-elektrosnabdyavane.html", "text": "Най-големите проблеми при наводнение на населени места е липсата на питейна вода и електроснабдяване, каза за Радио „Фокус“ – Видин комисар Станислав Генчев, директор на РСПБЗН-Видин. Той посочи, че това сочи практиката при наводнение на населени места в съседна Сърбия. „При продължително заливане на населени места в Сърбия проблемите, които възникнаха, бяха свързани с осигуряване на населението с питейна вода и храна“, каза комисар Генчев. \r\nСпоред него при възникване на бедствени ситуации, свързани с наводнения във Видинска област трябва да се създаде организация за осигуряване на питейна вода и храна за засегнатите от страна на Областния щаб за защита при бедствия и аварии. Комисар Генчев заяви, че при евентуални наводнения при недостиг на сграден фонд за евакуация на населението е предвидено изграждането на палатков лагер в местността „Божурица“ край Видин. Такъв палатков лагер бе изграден през 2006 г., когато нивото на река Дунав достигна до 980 см при Видин и имаше реална опасност от наводнение. Комисар Станислав Генчев допълни, че не очаква нивото на река Дунав край Видин да стигне до 800 см. \r\n„Да се надяваме, че няма да се получи екстрено пускане от хидросъоръжението „Железни врати“ при Сърбия и Румъния на голямо количество вода. Това, което сега се изпуска е 10 000 – 11 000 куб. метра в секунда и според графиката, с която разполагаме е нивото на река Дунав да се движи около 760 – 780 см“, допълни комисар Генчев. Той допълни, че мерките за защита на населението от високи води се определят от нивото на Дунав при рейката на град Видин и са разпределени на три етапа, като първия етап –  „Повишено внимание” – при ниво на реката от 750 см до 850 см при рейката на град Видин вече е въведен. \r\n„При  ІІ етап се въвежда  „Денонощно дежурство”  при ниво на реката от 850 см до 930 см при рейката на град Видин. Поставят се допълнителни рейки за отчитане на нивото на реката.Въвеждането на ІІІ етап означава „Извънредно положение” – при ниво на реката над 930 см. При опасност се извършва извеждане на населението от застрашените от наводнение зони“, каза комисар Генчев. Той обясни, че към настоящия момент се  изисква предприемане единствено на превантивни мерки.\r\nАнна ЛОЗАНОВА", "date": "2018.03.22", "title": "Комисар Станислав Генчев, РСПБЗН-Видин: Най-големите проблеми при наводнение на населени места е липсата на питейна вода и електроснабдяване"}
{"url": "http://www.focus-news.net/news/2018/03/22/2502678/varna-vremenno-e-ogranicheno-dvizhenieto-na-mps-nad-12-tona-po-pat-ii-29-varna-dobrich-poradi-silen-snegovalezh-snegonavyavaniya-i-snegopochistvane.html", "text": "Временно е ограничено движението на МПС над 12 тона по път II-29 Варна - Добрич поради силен снеговалеж, снегонавявания и снегопочистване. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Варна: Временно е ограничено движението на МПС над 12 тона по път II-29 Варна - Добрич поради силен снеговалеж, снегонавявания и снегопочистване"}
{"url": "http://www.focus-news.net/news/2018/03/22/2502667/api-otpada-ogranichenieto-tovarnite-avtomobili-nad-12-tona-da-se-dvizhat-zadalzhitelno-s-verigi-po-pat-i-6-zlatitsa-sofiya.html", "text": "Отпада ограничението товарните автомобили над 12 тона да се движат задължително с вериги по път I-6 Златица - София (проход \"Гълъбец\"). Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Отпада ограничението товарните автомобили над 12 тона да се движат задължително с вериги по път I-6 Златица - София"}
{"url": "http://www.focus-news.net/news/2018/03/22/2502671/inzh-pavlin-tsonev-iappd-ruse-povishenieto-na-reka-dunav-v-balgarskiya-uchastak-se-dalzhi-osnovno-na-pritotsite-v-sredniya-dunav-tisa-i-sava.html", "text": "Повишението на река Дунав в българския участък се дължи основно на притоците в Средния Дунав - река Тиса и Сава. Това каза пред Радио „Фокус“-Шумен инж. Павлин Цонев, изп. директор на Изпълнителна агенция „Проучване и поддържане на река Дунав” (ИАППД)-Русе. Той посочи, че се наблюдава леко задържане на повишаването им в този район, което ще гарантира и намаляване  скоростта на покачване на река Дунав у нас. „В близките 2-3 дни в нашия участък се очаква повишение в границите на 20-30 см и евентуално задържане в следващите три дни“, уточни инж. Цонев. По думите му засега пряка опасност и достигнати критични зони няма, но е необходимо съоръженията и дигите да бъдат наблюдавани за просмуквания или пробив. \r\nИнж. Цонев каза още, че ежедневно от агенцията подават информация за нивото на Дунав до администрациите по поречието на реката. „Нашите станции измерват автоматично и на всеки 15 минути на сайта ни може да се види покачването и скоростта на покачването. Информацията, която даваме, е актуална и навременна“, заяви инж. Цонев. Тази сутрин нивото на река Дунав при Силистра е 653 см, като повишението за денонощието е с 12 см, при Русе покачването е с 19 см до ниво 670 см. Прогнозата за 24 март сочи при Силистра покачване с 39 см до 692 см, при Русе - с 37 см до 707 см.\r\nИвелина ИВАНОВА", "date": "2018.03.22", "title": "Инж. Павлин Цонев, ИАППД-Русе: Повишението на река Дунав в българския участък се дължи основно на притоците в Средния Дунав - Тиса и Сава"}
{"url": "http://www.focus-news.net/news/2018/03/22/2502682/sliven-obshtinata-poluchi-blagodarstven-adres-za-podkrepa-pri-sazdavane-na-gradinka-pred-ppmg-dobri-chintulov.html", "text": "ППМГ „Добри Чинтулов“ отбелязва своя патронен празник. Тази сутрин в градинката пред сградата на училището беше засадено дръвче, отгледано от семена на Стария бряст. Това съобщиха от пресцентъра на Община Сливен. Магдалена Данчева от бригада „Нова градина“ дари 3 пейки, които ще бъдат монтирани в градинката. Тя е оформена по идея на гимназията и получи подкрепата на Община Сливен, Общинско предприятие „Озеленяване“, ДГС - Сливен, ВиК - Сливен, фондация „Старият бряст“, фирма „Билдинг“ и Обществения съвет към гимназията.\r\nОбщина Сливен получи благодарствен адрес за подкрепата, оказана на инициативата на училището. Той беше връчен на заместник- кмета Пепа Чиликова. Благодарствен адрес получи и директорът на ОП „Озеленяване“ Веселина Казакова, както и представители на останалите организации.\r\nПразникът на училището продължи с поднасяне на цветя пред къща-музей на Добри Чинтулов, пред паметника на Добри Чинтулов до църквата „Св. Димитър“ и пред бюста на Добри Чинтулов от композицията на паметника на Хаджи Димитър. В програмата за патронния празник е и парад на животните, състезание на „Клуб на знаещите“ и литературно четене. Празничната програма ще завърши с тържествен концерт в зала „Сливен“ от 17.00 ч.", "date": "2018.03.22", "title": "Сливен: Общината получи благодарствен адрес за подкрепа при създаване на градинка пред ППМГ „Добри Чинтулов“"}
{"url": "http://www.focus-news.net/news/2018/03/22/2502677/rezultati-ot-proverkite-na-peshehodnite-pateki-v-stranata.html", "text": "Главният прокурор на Р България Сотир Цацаров, министърът на вътрешните работи Валентин Радев и министърът на регионалното развитие и благоустройството Николай Нанков представиха резултатите от извършените проверки на пешеходните пътеки в страната. Проверките бяха възложени на 27 декември миналата година. Обхванати са всички 28 области, а общо проверените пешеходни пътеки са 13 981 – 13 629 в населени места и 352 извън населени места. Като системни нарушители относно сигнализация и маркировка на пешеходни пътеки се открояват областите: Пазарджик, Хасково, Стара Загора, Благоевград и Варна.\r\n\"Фокус\" публикува данните от проверката на МВР.", "date": "2018.03.22", "title": "Резултати от проверките на пешеходните пътеки в страната"}
{"url": "http://www.focus-news.net/news/2018/03/22/2502669/ruse-ogranichava-se-dvizhenieto-na-avtomobili-nad-12-tona-po-pat-ii-51-byala-popovo-poradi-silen-snegovalezh-i-snegopochistvane.html", "text": "Ограничава се движението на автомобили над 12 тона по път II-51 Бяла - Попово поради силен снеговалеж и снегопочистване. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Русе: Ограничава се движението на автомобили над 12 тона по път II-51 Бяла - Попово поради силен снеговалеж и снегопочистване"}
{"url": "http://www.focus-news.net/news/2018/03/22/2502680/ruse-vremenno-e-ogranicheno-dvizhenieto-na-mps-nad-12-tona-po-pat-i-5-ruse-byala-poradi-silen-snegovalezh-snegonavyavaniya-i-snegopochistvane.html", "text": "Временно е ограничено движението на МПС над 12 тона по път I-5 Русе - Бяла поради силен снеговалеж, снегонавявания и снегопочистване. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Русе: Временно е ограничено движението на МПС над 12 тона по път I-5 Русе - Бяла поради силен снеговалеж, снегонавявания и снегопочистване"}
{"url": "http://www.focus-news.net/news/2018/03/22/2502679/veliko-tarnovo-nagradata-veliko-tarnovo-be-vrachena-na-dyufa-balgarche-i-na-amerikanskiya-predpriemach-edmand-bek.html", "text": "Наградата „Велико Търново“ бе връчена на Детско-юношески фолклорен ансамбъл (ДЮФА) „Българче” и на американския предприемач Едмънд Бек. Това се случи по време на тържествената сесия на Общински съвет – Велико Търново по повод празника на града 22 март, предаде репортер на Радио „Фокус” – Велико Търново. Номинацията на ансамбъл „Българче” е представена от Регионалната библиотека „П. Р. Славейков” и от началника на Регионалното управление на образованието инж. Розалия Личева. Наградата бе връчена за високата родолюбива дейност, за опазване, съхраняване и популяризиране на нематериалното културно наследство на Велико Търново и България, за значимото им професионално постижение и по повод 50 години от създаването на ансамбъла. \r\n„Ансамбълът заема емблематично място във фолклорната палитра на старопрестолния ни град. Създадена е през 1968 година от  маестро Михаил Дюлгеров. Формацията се е утвърди като школа на българската народна музика, песни, танци и родолюбие. За половин век се превърна в съдба и втори дом на повече от 3000 деца между 5 и 19-годишна възраст. ДЮФА „Българче” е изнесъл над 2500 концерта в страната и чужбина. В същото време той е носител на множество златни медали, плакети, а така също и на „Златната лира” на Съюза на музикалните и танцови дейци”, се посочва в номинацията. Наградата бе връчена на хореографът Петър Петров, ръководител на танцовия състав, доц. Митко Димитров, диригент на оркестъра, и Галя Иванова, диригент на хора. \r\n„ДЮФА „Българче” заслужава тази награда, заслужават я децата на ансамбъл – настоящите и бившите певици, музиканти и танцьори. Те я заслужават, защото в продължение на 12-13 години като ученици те идват при нас, трудят се и показват продукцията си по най-добрия начин на концерти, фестивали, турнета в чужбина и конкурси, където винаги печелим призови места.  Навсякъде сме представили по най-добрия начин град Велико Търново и България. Има държави, в които сме ходили на турнето, където не са чували, не само за Велико Търново, но и за държавата България. Тези млади, усмихнати и красиви деца, които пеят, танцуват и свирят, са най-добрите посланици на града ни в света”, заяви Петър Петров.\r\nПредложението за номинацията на Едмънд Стерлинг Бег е било направено от Народно читалище „ Надежда-1869” и от инициативна група в състав арх. Иван Чолаков, арх. Румяна Брайнова, арх. Николай Георгиев, арх. Цветан Радев и инж. Стела Кирова. Наградата се връчва за принос в опазването на културно-историческото наследство на град Велико Търново чрез реставрация на знакови архитектурни, за благородно вложените в тази кауза ентусиазъм, енергия и финансов ресурс. Едмънд Бек е роден  на 23 юли 1934 в Тексас, САЩ. Завършва местен индустриален колеж и военна академия. След напускане на армия заниманията му са в областта на бизнеса с петрол и недвижими имоти. През 2005 година посещава Велико Търново .  Впечатлен от историческото наследство на старата столица, решава да инвестира в обекти, които да реставрира  в старата част на града. Днес  той е собственик на хана „Хаджи Николи”, хотелът „Цар Борис”, Йоновия хан,  сгради, намиращи се на улица „Стамболов” и на Самоводската чаршия, които са в различна степен на възстановяване и подготовка за реставрация. Призът получи представителят на Едмънд Бек в България Любомир Марков.\r\nНадежда КРЪСТЕВА", "date": "2018.03.22", "title": "Велико Търново: Наградата „Велико Търново“ бе връчена на ДЮФА „Българче” и на американския предприемач Едмънд Бек"}
{"url": "http://www.focus-news.net/news/2018/03/22/2502685/plovdiv-na-24-mart-se-vavezhda-ogranichenie-za-dostap-na-avtomobili-do-parkinga-na-chitalishteto-v-grad-asenovgrad.html", "text": "На 24 март се въвежда ограничение за достъп на автомобили до паркинга на читалището в град Асеновград. Това съобщиха за Радио „Фокус“ – Пловдив от отдел „Връзки с обществеността“ на Общината. Причината е, че в събота, във връзка с изпълнението на дейности по Водния цикъл, започва прокопаване по ул. „Речна”, в участъка от Народно читалище „Родолюбие–1873 г.” до моста на хотел „Асеновец”. Всички моторни превозни средства, ползващи паркинга до западната страна на читалището, трябва да се преместят за времето на провежданите изкопни работи.\r\nОт Общината призовават всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътнотранспортни произшествия.\r\nТони МИХАЙЛОВ", "date": "2018.03.22", "title": "Пловдив: На 24 март се въвежда ограничение за достъп на автомобили до паркинга на читалището в град Асеновград"}
{"url": "http://www.focus-news.net/news/2018/03/22/2502688/nkzhi-vazstanoveno-e-dvizhenieto-na-vlakove-v-mezhdugarieto-dolna-mahala-karlovo.html", "text": "В 14.15 часа е възстановено движението на влаковете в участъка Долна махала - Карлово. Това съобщиха от пресцентъра на НКЖИ. Участъкът беше затворен по-рано днес поради паднала скална маса с обем около 50 куб. м. Благодарение на бърза реакция на аварийните екипи на НКЖИ, районът беше разчистен в рамките на няколко часа.", "date": "2018.03.22", "title": "НКЖИ: Възстановено е движението на влакове в междугарието Долна Махала – Карлово"}
{"url": "http://www.focus-news.net/news/2018/03/22/2502689/ministar-ekaterina-zaharieva-dobre-se-spravyame-v-usiliyata-si-da-izgradim-nov-tip-otkriti-i-priyatelski-otnosheniya-mezhdu-balgariya-i-makedoniya.html", "text": "Вицепремиерът и министър на външните работи Екатерина Захариева се срещна днес с представители на парламентарната Група за сътрудничество с България в Събранието на Република Македония, водена от заместник-председателя на македонския парламент Фросина Ташевска-Ременски. Това съобщиха от пресцентъра на Министерството на външните работи. На срещата присъстваха и председателят на Групата за приятелство с Република Македония в българския парламент Борис Вангелов, както и посланикът на Република Македония в София Мариян Гьорчев. \r\n„От подписването на Договора за приятелство, добросъседство и сътрудничество, през последните осем месеца в отношенията между България и Република Македония се случиха много исторически неща. Добре се справяме в усилията си да изградим нов тип открити и приятелски отношения, основани на европейските ценности. Смелостта, която проявиха нашите премиери, както и депутатите от две страни, които ратифицираха Договора вече ни се отплаща и доведе до много положителни резултати“, заяви по време на срещата Екатерина Захариева. Тя отбеляза значението на посещението на македонската парламентарна делегация, което е първата такава визита от 11 години насам. \r\nВицепремиерът Захариева посочи, че на практика още след подписването на Договора отварянето между двете страни е създало позитивен импулс в различни сфери на двустранните отношения. Пример за това са данните за ръст от 11% в стокообмена и 10% ръст при българските туристи, посетили Република Македония. Според проучване на Българската търговско-промишлена палата след подписването на Договора броят на българските компании, желаещи да инвестират в Република Македония се е удвоил в сравнение с 2016 г. Активизира се и сътрудничеството между общините. „Заедно трябва да гледаме напред. Убедена съм, че скоро ще видим и други положителни тенденции в социалния и икономическия живот, които имат реални ползи за гражданите и бизнеса от двете страни. Трябва да оправдаем доверието, което те са ни гласували“, изтъкна Екатерина Захариева.\r\nЗа нас България е искрен приятел и по време на срещите ни тук усетихме тази искреност на практика, изтъкна ръководителят на македонската парламентарна делегация. Фросина Ташевска-Ременски отбеляза, че Договорът, който двете страни подписаха миналата година е много важен и за гражданите на Република Македония, 75% от които го оценяват положително. Тя благодари за усилията и подкрепата на България за европейската перспектива на Република Македония. „Разчитаме на вашата помощ и експертиза в предприсъединителния процес, включително и на институционално ниво“, каза още Фросина Ташевска-Ременски. Ръководителят на групата допълни, че страната й работи активно по изпълнението на плана за реформи. Елемент от усилията в тази посока е и желанието за развиването на активна парламентарна дипломация, чрез групите за сътрудничество в македонския парламент. \r\n „България е последователна и категорична в подкрепата си за европейската перспектива на своите съседи. Ние сме искрени и нямаме скрити мисли. Помагаме не само на думи, но и на дела“, заяви Екатерина Захариева пред своите гости. Тя приветства плана за реформи на правителството на премиера Заев и изрази надежда, че в рамките на Българското председателство страната ще постигне необходимите резултати, за да получи дата за начало на преговори. „Процесът на реформи не е лек, но всяко усилие си струва. Надявам се, че и всички партии в парламента на Република Македония ще проявят политическа зрялост и конструктивност и подпомагат неговата реализация. Това е важно за вашите граждани“, допълни министър Захариева.\r\nВицепремиерът подчерта, че България е готова да сподели със своите съседи опит и експертиза, включително и за повишаване на административния капацитет. „Искаме помощта ни да бъде максимално практически ориентирана“, каза още външният министър.", "date": "2018.03.22", "title": "Министър Екатерина Захариева: Добре се справяме в усилията си да изградим нов тип открити и приятелски отношения между България и Македония"}
{"url": "http://www.focus-news.net/news/2018/03/22/2502684/ministarat-neno-dimov-balgarskiyat-biznes-stava-konkurenten-i-dobar-za-izpalnenie-na-infrastrukturni-proekti.html", "text": "Българският бизнес става конкурентен и добър за изпълнение на инфраструктурни проекти. Това каза при откриване на пречиствателната станцията в Банско министърът на околната среда и водите Нено Димов, предаде репортер на Радио „Фокус”- Пирин. По думите му откакто България е член на ЕС българските фирми притежават по-висок капацитет да изпълняват такива проекти.  „Тези десет години дадоха много по-големи възможности този тип проблеми, които имаше в началото, до голяма степен са преодолени вече”, каза Нено Димов. По думите му Законът за обществените поръчки е направен по начин, по който дава максимални възможности преди и доста по-малко възможности след като бъде спечелен проектът. Един от основните проблеми са безкрайните обжалвания, които от една страна дават прозрачност и защита, от гледна точка на конкуренцията, но има и други случаи, в които те се използват за блокиране на процес и е много трудно да бъде разделено законодателството. Правителството мисли в тази посока и вчера също имаше разговори в Министерски съвет, но там линията е много трудна. Когато говорим специално за фирмите, това е нещо, което самите бенифициенти трябва да имат като информация”, коментира Нено Димов. \r\nЛора КАЛЧЕВА", "date": "2018.03.22", "title": "Министърът Нено Димов: Българският бизнес става конкурентен и добър за изпълнение на инфраструктурни проекти"}
{"url": "http://www.focus-news.net/news/2018/03/22/2502681/nova-makedoniya-makedoniya-pochti-edna-treta-ot-obshtinite-v-makedoniya-i-dosega-sa-bili-dvuezichni.html", "text": "В почти една трета от Общините в Македония и досега е употребяван повече от един език, пише скопското електронно издание „Нова Македония“.\r\nЗаконът за местното самоуправление е първият приет закон след конституционните промени от 2001 г., т.е. след приемането на Охридското рамково споразумение. Оттогава, според положенията в него, в 30 общини в Македония в употреба е и втори, а понякога и трети език освен македонския, който говорят 20 процента от населението в общината. Или казано с други думи – в Македония езиците на етническите общности се употребяват официално в много по-голяма степен, отколкото в съседните й страни, че дори и в европейските, отбелязват от редакцията. \r\nСпоред 14-та Глава от Закона за местното самоуправление и по-специално  член 89, в общините в Македония, официален език е македонският език и македонската азбука. Но по-нататък, в член 90 се определя кои са официални езици в общините, а в параграф 1 е посочено: \"В общините официален език освен македонският е и този, които използват най-малко 20 на сто от жителите на общината\" . И след това, във втория параграф от същия член се казва: „За използването на езиците, които говорят по-малко от 20 процента от жителите на общината, решава общинския съвет\".\r\nЗаконът за употребата на езиците отново повдигна въпроса за текущото използване на двуезичието, т.е. многоезичието на местно ниво. В съответствие с Конституцията и Закона за местното самоуправление (ЗМУ), приет на 29 януари 2002 г., в работата на общините и техните актове могат да се използват македонският език и езика на общностите, представени от 20 на сто от населението на общината, определено в споменатите членове 89 и 90 от ЗМУ. \r\nОттогава насам 30 общини в Македония използват освен македонския език и друг език, който се говори от 20% от населението на общината. Сред тези тридесет общини - 26 са двуезични, най-често с албанския като втори официален език, но има и комбинации с турски, сръбски, ромски, влашки и босненски. Освен това, четири общини отговарят на условията за триезичност, в зависимост от процента на населението от общности, които говорят език, различен от македонски. Това са общините: Врабчиште (македонски, албански и турски език), Гостивар, Крушево (македонски, влашки и албански език), Чучер-Сандево (македонски, сръбски и албански език). В същото време, с решения на съветите на общините, в Куманово, въпреки преобладаващото население, което говори македонски и албански език, като официални езици на местно ниво са приети и сръбският и ромският, а в Струга – турският. \r\nАлбанският език е вторият официален език в 25 общини и град Скопие. Турският език е втори официален език в 4 общини: Врабчиште, Гостивар, Маврово-Ростуша и Пласница; сръбският език в две общини - Старо Нагоричане и Чучер-Сандево. Ромският език е официален в община Шуто Оризари, а с решение на общинския съвет и в Куманово. Влашкият е втори официален език на местно ниво в Крушево.\r\nМестното самоуправление на Македония се състои от 80 общини и град Скопие. \r\nВъв всеки случай, анализът и на специализираните органи на ЕС констатирали и досега, че правата на малцинствата, включително и езиците на етническите общности в Македония имат изключително високо ниво на хармонизираност със законодателството на ЕС, дори в някои случаи дори го надхвърлят. Република Македония като мултиетническа държава има дълга традиция на съвместното съществуване на различни етноси с македонците, включително в използването на майчините езици на всички етнически общности. Това всъщност е истинската реалност и традиция на съвместно съществуване.Тереза Герова", "date": "2018.03.22", "title": "„Нова Македония“ (Македония): Почти една трета от общините в Македония и досега са били двуезични"}
{"url": "http://www.focus-news.net/news/2018/03/22/2502683/razgrad-vremenno-e-ogranicheno-dvizhenieto-po-pat-i-2-ruse-razgrad-za-mps-nad-12-tona-poradi-silen-snegovalezh-i-ogranichena-vidimost.html", "text": "Временно е ограничено движението по път I-2 Русе - Разград за МПС над 12 тона поради силен снеговалеж и ограничена видимост. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Разград: Временно е ограничено движението по път I-2 Русе - Разград за МПС над 12 тона поради силен снеговалеж и ограничена видимост"}
{"url": "http://www.focus-news.net/news/2018/03/22/2502687/sofiya-trima-ot-obvinyaemite-za-vzriveniya-bankomat-na-bul-rozhen-v-stolitsata-ostavat-v-aresta.html", "text": "Трима от обвиняемите за взривения банкомат на бул. „Рожен“ в столицата остават в ареста. Това съобщиха от пресцентъра на Апелативна прокуратура - София. Днес състав на Софийския апелативен съд е оставил без уважение жалбата на обвиняемите И. Янински, Р. Цветков, Ю. Цанев за изменение на мерките им за неотклонение от „Задържане под стража“ в по-леки. За четвъртия обвиняем по делото - Пл. Попов, е била определена мярка за неотклонение „Парична гаранция“ в размер на 5 000 лева. \r\nОбвиняемите – И. Янински, Р. Цветков, Ю. Цанев и Пл. Попов, са били привлечени към наказателна отговорност за извършените от тях престъпления – унищожаване и отнемане на чужди вещи. \r\nОколо 05.10 часа на 02 март 2018 г., те унищожили чрез взрив банков автомат – АТМ устройство, собственост на Райфайзен Банк, намиращ се на бул. „Рожен“ в гр. София, и отнели намиращи се в него парични средства. Обвиняемите направили опит да се укрият от органите на МВР, като не се подчинили на полицейско разпореждане за спиране на автомобила. \r\nСъдът е приел доводите на прокурора в Софийска апелативна прокуратура, че на този ранен етап от разследването може да се направи извод, че Янински, Цветков, Цанев и Попов са причастни към извършените пристъпни деяния, за които са привлечени към наказателна отговорност. И двете престъпления са тежки и са извършени в съучастие, след предварителен сговор и при разпределение на ролите, което предопределя тяхната обществена опасност. \r\nЧетиримата обвиняеми са многократно осъждани, като Попов е реабилитиран по право. Видно от справката от Интерпол, че Ценев е обявен за международно издирване през 2013 г. \r\nОпределението на съда е окончателно и не подлежи на обжалване.", "date": "2018.03.22", "title": "София: Трима от обвиняемите за взривения банкомат на бул. „Рожен“ в столицата остават в ареста"}
{"url": "http://www.focus-news.net/news/2018/03/22/2502692/ministar-lilyana-pavlova-na-diskusiya-za-biznesa-edinniyat-tsifrov-pazar-i-obrazovanieto-sa-sred-osnovnite-zadachi-na-balgarskoto-predsedatelstvo.html", "text": "„Новите реалности задължават всички нас да вземем адекватни мерки и действия, за да бъдат младите хора добре подготвени и да отговарят на нуждите на икономиката. Защото бизнесът търси не просто хора със знания, а със задължителните за нашия век умения – социални и дигитални. Затова и Единният цифров пазар и образованието са сред основните задачи на Българското председателство“. Това каза министърът за Българското председателство на Съвета на ЕС Лиляна Павлова по време на дискусия „Преодоляване на недостига на умения за растеж и създаване на работни места“, която се провежда в рамките на заседание на група „Работодатели“ на ЕИСК – Европейски икономически и социален комитет в резиденция „Бояна“ днес, съобщиха от пресцентъра на Министерство за Българското председателство на Съвета на ЕС 2018. Нейната цел е да очертае нуждите и вижданията на бизнеса относно съществуващото разминаване на пазара на труда.\r\nМинистър Лиляна Павлова отбеляза, че въпреки възстановяването на икономиката в целия ЕС и постигането на най-ниските нива на безработица, близо 18 милиона души в ЕС са безработни и от тях 4 милиона са млади хора. От своя страна, 40% европейските работодатели съобщават, че срещат трудности при намирането на квалифицирани кадри, чиито компетенции да отговарят на динамичните условия на труд.\r\n„Подкрепяме решенията и мерките, които трябва да бъдат внедрени, за да повишим конкурентоспособността и производителността не само на Единния европейски пазар, но и в глобалния свят и икономика“, каза министър Павлова. „И не само да бъдем балансьори на пресечната точка между бизнеса, потребителите и институциите, но и да отговорим на дебатите за данъчното облагане на големите ИТ компании, за защитата на личните данни, на авторското право и т. н.“, добави тя. Министърът за Българското председателство отбеляза, че ЕС среща нови икономически предизвикателства, които произтичат от напредъка в отношенията и новите партньорства, сред които тези със САЩ, Мексико, Австралия, Нова Зеландия, Канада и др. \r\n„Усилията на Българското председателство са насочени към това да създадем условия за учене през целия живот, за повишаване на квалификацията на работниците, за насърчаване на предприемаческия дух и придобиване на адекватни на търсенето умения от най-ранна възраст“, отбеляза министърът.\r\nЕдин от тези инструменти е програмата ,,Еразъм +‘‘, доказала своя принос за развитието на компетенциите и възможностите у младите хора, чийто бюджет е предложено да бъде увеличен. Новата инициатива на ЕК - Европейски корпус за солидарност, е още една възможност за придобиване на опит и да улесни реализацията на младежите. В европейския план за действие за дигиталното образование също са заложени мерки, насочени към училищата и придобиването на умения. За да се създаде по-добра връзка между работодателите и търсещите работа млади хора, беше прието решението за Европас и разработването на модерна рамка, която да обслужва по-добре нуждите на младите европейци и на бизнеса. Миналата седмица Съветът на ЕС прие и препоръката за качествено и ефективно чиракуване, която се очаква да помогне на младите да влязат на пазара на труда.", "date": "2018.03.22", "title": "Министър Лиляна Павлова на дискусия за бизнеса: Единният цифров пазар и образованието са сред основните задачи на Българското председателство"}
{"url": "http://www.focus-news.net/news/2018/03/22/2502694/blagoevgrad-osnoven-aktsent-vav-festivala-bluessjazz-blagoevrgad-shte-bade-80-ta-godishnina-na-muzikanta-milcho-leviev.html", "text": "Основен акцент във фестивала „Bluess&Jazz Blagoevrgad” тази година ще бъде 80-та годишнина на музиканта Милчо Левиев. Това стана ясно по време на пресконференция по повод предстоящото четвъртото издание на фестивала в Благоевград, предаде репортер на Радио „Фокус“ – Пирин. В пресконференцията участваха Христина Шопова, заместник-кмет на Община Благоевград с ресор „Хуманитарни дейности“, музикантът Васил Георгиев, известен като Васко Кръпката, и Борис Янев, Биг Бенд-Благоевград, както и други от организаторите на фестивала. По време на срещата стана ясно кои ще са участниците  ще може да чуе публиката на на музикалното събитие на 30 и 31 март. Това са Милчо Левиев, Йълдъз Ибрахимова, Влатко Стефановски, Лъчезар Кацарски Бенд, Биг Бенд - БНР, Васко Кръпката и Kellie Rucker, както и Sofia Blues Band. На пресконференцията бе припомнено, че фестивалът няма да е безплатен, а ще има входна такса.\r\nКристина МИТКОВА", "date": "2018.03.22", "title": "Благоевград: Основен акцент във фестивала „Bluess&Jazz Blagoevrgad” ще бъде 80-та годишнина на музиканта Милчо Левиев"}
{"url": "http://www.focus-news.net/news/2018/03/22/2502691/api-vremenno-e-ogranicheno-dvizhenieto-na-tezhkotovarni-mps-nad-12-tona-po-pat-i-5-i-prez-prohoda-na-republikata-v-posoka-ruse.html", "text": "Временно е ограничено движението на тежкотоварни МПС над 12 тона по път I-5, в посока Русе, в участъка от Хасково до Русе и през прохода на Републиката в посока Русе, поради ограничение на територията на област Русе. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Временно е ограничено движението на тежкотоварни МПС над 12 тона по път I-5 и през прохода на Републиката в посока Русе"}
{"url": "http://www.focus-news.net/news/2018/03/22/2502693/sofiyska-rayonna-prokuratura-vnese-obvinitelen-akt-za-opit-za-krazhba-na-lek-avtomobil-chrez-izpolzvane-na-repatrak.html", "text": "Софийска районна прокуратура внесе обвинителен акт за опит за кражба на лек автомобил чрез използване на „репатрак“. Това съобщиха от пресцентъра на Прокуратура на Република България. С внесен от СРП днес обвинителен акт, Исус Асенов е обвинен в това, че на 18 януари 2018 г. около 11.30 часа в София на ул.  „Маестро Кънев“ №51, пред вход №1, чрез използване на моторно превозно средство - товарен автомобил („репатрак“) „Мерцедес“, направил опит да отнеме чужда движима вещ - лек автомобил марка  „Ланчия“, модел „Ипсилон“, от владението на Ю. К., без негово съгласие с намерение противозаконно да я присвои, като деянието е останало недовършено по независещи от волята на дееца причини- действията на Асенов били забелязани от К., който го спрял и поискал от него да представи документ за закупуване на автомобила, в резултат на което Асенов избягал от мястото на извършване на деянието. Предстои делото срещу Асенов да бъде насрочено за разглеждане в Софийски районен съд.", "date": "2018.03.22", "title": "Софийска районна прокуратура внесе обвинителен акт за опит за кражба на лек автомобил чрез използване на „репатрак“"}
{"url": "http://www.focus-news.net/news/2018/03/22/2502698/sport-dzhoshua-demonstrira-strahotna-forma-predi-dvuboya-v-kardif.html", "text": "Шампионът по бокс с три пояса Антъни Джошуа показа как тренира за битката на непобедимите с шампиона на Световната боксова организация Джоузеф Паркър. Британецът демонстрира страхотна форма преди двубоя на 31 август в Кардиф, с който може да изравни постижение на Майк Тайсън - единственият, излизал победител от битки между непобедени шампиони в тежка категория.\r\nСрещата Джошуа – Паркър ще бъде едва втората обединителна битка в историята на тежка категория между двама непобедени шампиони.\r\nВенцислав ДРАГОМАНОВ", "date": "2018.03.22", "title": "Спорт: Джошуа демонстрира страхотна форма преди двубоя в Кардиф"}
{"url": "http://www.focus-news.net/news/2018/03/22/2502700/plovdiv-100-000-leva-sa-zadeleni-za-asfaltirane-na-ulitsi-v-rayon-trakiya.html", "text": "100 000 лева са заделени за асфалтиране на улици в Район „Тракия” в Пловдив. Това съобщи на пресконференция кметът на района Костадин Димитров, предаде репортер на Радио „Фокус”-Пловдив. „Тази година ще можем да пресфалтираме улиците до училище „Димитър Матевски”, до блок 71 и пред блок 73, както и свързващата ги улица „Григор Божков”, каза кметът на Район „Тракия”. Договорът за планираните дейности вече е изготвен. Ще бъдат изградени и тротоари, по които традиционно се работи с бетонова настилка, което е много по-бързо и е два пъти по евтино. „Настилката е и по-издръжлива и по-удобна за гражданите”, посочи Димитров. Трасетата на комуникациите са заложени под самата настилка и не се очаква разкопаването да създаде проблеми. „Реално вече са сключени няколко договора за подобряването на квартала на стойност 180 000 лева, направени са и бързи поръчки, за да може да се започва работа“, каза още Костадин Димитров.\r\nПо негови думи започва строителство и на нов парк в Район „Тракия”. Паркът ще е разположен на площ от 10 дка, като за изграждането му са разделени около 350 000 лева. Ще се намира на мястото на цирка, до бул. „Освобождение” и ул. „Григор Божков“. В парка ще има площадка с възможност за разполагане на сцена, поливна система и пергули. „Ще бъдат очертани свързващи пътеки от жилищните блокове до парка и няма да се минава през тревната площ”, каза Димитров. „Растителността в парка ще е по компенсация от друг терен, за нея няма да харчим пари”, заяви Димитров. По думите му паркът е емблематичен. „Това е третият парк, който се изгражда в района”, посочи Костадин Димитров и добави, че парковете ще се превръщат в акцент на „Тракия”. Амбициите са паркът да бъде завършен до края на годината.\r\nРайонният кмет съобщи също, че през тази година ще бъде реализиран проект за пътя до Ботаническата градина в града. Районната администрация е направила проект и количествено-стойностна оценка, заделени са пари за ограда на Аграрния университет, който е собственик на имота. „Ще може да се охранява градината, а университета трябва да се погрижи за пространството вътре”, каза кметът на Район „Тракия”. Вече са осъществени от частните инвеститори и няколко акции по почистване на зоната.\r\nКостадин Димитров заяви още, че тази година ще приключи проектирането на многоетажен паркинг на 6 етажа и 7-ми етаж на покрива, който ще побира около 500 автомобила. Паркингът ще бъде изграден срещу блок 15, до блок 73.\r\nЦветана ТОНЧЕВА", "date": "2018.03.22", "title": "Пловдив: 100 000 лева са заделени за асфалтиране на улици в Район „Тракия”"}
{"url": "http://www.focus-news.net/news/2018/03/22/2502690/gd-granichna-politsiya-trafikat-e-intenziven-na-gkpp-kulata-gkpp-kapitan-andreevo-gkpp-lesovo-i-gkpp-ruse-na-izhod-za-tovarni-avtomobili.html", "text": "Трафикът е интензивен на ГКПП \"Кулата\" на българо-гръцката, ГКПП \"Капитан Андреево\" и ГКПП \"Лесово\" на българо-турската, и ГКПП \"Русе\" на българо-румънската граница на изход за товарни автомобили. Това съобщиха от за Агенция \"Фокус\" от ГД \"Гранична полиция\".\r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.03.22", "title": "ГД \"Гранична полиция\": Трафикът е интензивен на ГКПП \"Кулата\", ГКПП \"Капитан Андреево\", ГКПП \"Лесово\" и ГКПП \"Русе\" на изход за товарни автомобили"}
{"url": "http://www.focus-news.net/news/2018/03/22/2502696/pernik-obshtinata-shte-se-vklyuchi-v-initsiativata-chasat-na-zemyata-2018.html", "text": "Община Перник кани всички свои граждани да се присъединят към десетото поредно издание на глобалната инициатива „Часът на Земята“ 2018, което ще се проведе на 24 март от 20.30 до 21.30 часа. Това съобщиха от пресцентъра на Общината. По време на този един час хора от цял свят изключват осветлението в домовете си и притъмняват известни публични сгради в знак на символичен жест на съпричастност към проблемите на промените в климата и готовност да се окаже съдействие при тяхното решаване. В България Часът на Земята се отбелязва от 2009 г., като броят на включилите се общини нараства с всяка година.\r\nЧасът на Земята е една от най-големите природозащитни инициативи в света, с участници от 170 държави и над 7 000 града, правителства, институции, организации и др. С Ваша помощ с всяка изминала година Часът на Земята вдъхновява все повече българи да се стремят към бъдеще, в което да живеем в хармония с природата.", "date": "2018.03.22", "title": "Перник: Общината ще се включи в инициативата „Часът на Земята“ 2018"}
{"url": "http://www.focus-news.net/news/2018/03/22/2502702/burgas-otpada-ogranichenieto-na-mps-nad-12-tona-po--9-obzor-slanchev-bryag-burgas-i-po-pat-shumen-karnobat.html", "text": "Отпада ограничението на МПС над 12 тона по І-9 Обзор - Слънчев бряг - Бургас (проход Обзорски) и през проход Ришки (път II-73 Шумен - Карнобат). Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Бургас: Отпада ограничението на МПС над 12 тона по І-9 Обзор - Слънчев бряг - Бургас и по път Шумен - Карнобат"}
{"url": "http://www.focus-news.net/news/2018/03/22/2502701/pleven-vremenno-e-ogranicheno-dvizhenieto-na-vsichki-prevozni-sredstva-po-pat-ii-34-grivitsa-koilovtsi-poradi-avariral-tezhkotovaren-avtomobil.html", "text": "Временно е ограничено движението на всички превозни средства по път II-34 Гривица - Коиловци поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Плевен: Временно е ограничено движението на всички превозни средства по път II-34 Гривица - Коиловци поради аварирал тежкотоварен автомобил"}
{"url": "http://www.focus-news.net/news/2018/03/22/2502703/ministar-boil-banov-estestvenoto-vizhdane-na-men-i-moya-ekip-e-da-se-nameryat-nachini-za-pooshtryavane-i-sahranyavane-na-balgarskata-muzika.html", "text": "Естественото виждане на мен и моя екип е да се намерят начини за поощряване и съхраняване на българската музика. Това каза министърът на културата Боил Банов в отговор на въпрос от народния представител от ПГ на \"БСП за България\" Иван Ченчев  за квоти на български музика в радиата, предаде репортер на Агенция „Фокус“.  По думите му въпросът е сложен и интуитивно подкрепа има, но и се отчитат притеснителни неща.  Той посочи, че е  бил на много дебати по отношение на процента българска музика. Според него един от механизмите за поощряването би могъл да бъде и определен процент в българските радиа. „Бих казал, че в крайна сметка юристите трябва да се изкажат по този въпрос. Нашите желания на всички, които сме част от българската културна интелигенция, естествено да подкрепим такъв процент. Въпросът е доколко той отговаря на европейските политики и практики“, допълни министър Банов. По думите му, ако се говори за процент, той е общ процент европейска музика. \r\nДеница КИТАНОВА", "date": "2018.03.22", "title": "Министър Боил Банов: Естественото виждане на мен и моя екип е да се намерят начини за поощряване и съхраняване на българската музика"}
{"url": "http://www.focus-news.net/news/2018/03/22/2502705/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването „Дупница – ключът към Рила“ по Радио „Фокус“ – Пирин ще разговаряме с управителя на Общинското предприятие „Паркинги и гаражи“ в Дупница Радостина Велинова. От нея ще научим за дейността на предприятието през 2017 година.\r\nСъветът на Европейската научна и културна общност и Клубът на българския културен и научен елит ще връчат на официална церемония в Общински драматичен театър „Невена Коканова“ в Дупница на 29 март отличието “Златна монета”. Престижната награда се дава на институции и личности за принос в развитието на българската наука и култура. Още за събитието ще ни разкаже Таня Петрова, директор на Дирекция „Хуманитарни дейности“ в Община Дупница.\r\nВ края на предаването ще Ви срещнем с Мария Янева, председател на фондация „Искам бебе“. С нея ще говорим за отличията на фондацията за 2017 година, които ще бъдат връчени на специална церемония, като един от отличените е кметът на Дупница - инж. Методи Чимев.\r\nАко и вие, нашите слушатели и читатели, искате да коментирате темите, за които говорим днес, или пък да предлагате такива, които биха били интересни за вас, можете да ни позвъните на телефон 0885 303 373 и 073/ 88-55-81, или да ни пишете на е-майл: pirin@focus-news.net. На посочените контакти можете да поставяте и въпроси от различно естество, които касаят Дупница, а ние ще ги отправим към съответните отдели в Общината.\r\nПредаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък, от 16.00 до 17.00 часа, с водещ - Лора Калчева.", "date": "2018.03.22", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/03/22/2502699/ministar-boil-banov-normalno-e-muzeite-v-stranata-da-sashtestvuvat-pod-edin-reglament-s-edinno-finansirane-i-vseki-den-da-dokazvat-svoyata-deynost.html", "text": "Нормално е музеите в страната да съществуват под един регламент с единно финансиране и всеки ден да доказват своята дейност. Това каза министърът на културата Боил Банов в отговор на въпрос на народния представител от ПГ на ГЕРБ Диана Саватева за издръжката на музеите,  предаде репортер на Агенция „Фокус“.  „Предстои да вкараме за съгласуване в Министерство на финансите проект,  в който тези 52 общински музея да бъдат приравнени към останалите регионални музеи, така щото да им се даде възможност да да получат нормално финансиране, нормален живот и съществуване не на ръба на мизерията“, каза Банов. \r\nДеница КИТАНОВА", "date": "2018.03.22", "title": "Министър Боил Банов: Нормално е музеите в страната да съществуват под един регламент с единно финансиране и всеки ден да доказват своята дейност"}
{"url": "http://www.focus-news.net/news/2018/03/22/2502704/44-magazina-v-13-grada-na-stranata-otvaryat-vrati-za-initsiativata-kupi-i-spodeli-chast-ot-natsionalnata-kampaniya-na-ombudsmana-velikden-za-vseki.html", "text": "От 23 март 2018 г. 44 магазина в 13 града на страната отварят врати за инициативата „Купи и сподели“, част от Националната кампания „Великден за всеки – дари празник на баба и дядо“, която се организира под патронажа на омбудсмана Мая Манолова за трета поредна година. Това съобщиха от пресофиса на омбудсмана.\r\nИнициативата се реализира в двете последователни седмици преди Великден, в дните от петък до неделя (23 - 25 март 2018 г. и 30 март - 1 април 2018 г.) в партньорство с най-мащабните хранителни вериги в страната Билла, Кауфланд и Лидъл, като към тях по места се присъединяват и други големи супермаркети.  \r\nИдеята на акция „Купи и сподели“ е да даде възможност на хората с добри сърца да зарадват българските пенсионери за Великден, като закупят пакетирани хранителни продукти /олио, брашно, захар, ориз, макарони, консерви, боб, леща, бисквити, сухи пасти и др./, които да дарят в специално поставените колички, брандирани с логото на кампанията, на изхода в магазините. Доброволците на „Великден за всеки“ от Български Червен кръст, Национално сдружение „Младежки глас“, Национален алианс за работа с доброволци, Младежки дом – Сливен, ГПЧЕ „Васил Карагьозов“ от гр. Ямбол, Фондация П.У.Л.С. и младежи от група „отГОворните“ ще оказват съдействие на всички, решили да подкрепят благородната кауза.\r\nМагазините и часовете, в които може да споделите храна по градове:\r\n1. гр. Бургас – Магазин на БИЛЛА, адрес: кръстовище „Трапезица“, от 18.00 до 20.00 часа;\r\n2. гр. Варна – Магазин на БИЛЛА, адрес: бул. „Вл. Варненчик“ № 48, от 18.00 до 20.00 часа;\r\n3. гр. Варна – Магазин на BULMAG, адрес: ул. „Андрей Сахаров“ №2, целодневно и без доброволци;\r\n4. гр. Варна – Магазин на BULMAG, адрес: бул. „Константин и Фружин“ № 41, целодневно и без доброволци;\r\n5.  гр. Горна Оряховица – Магазин на КАУФЛАНД, адрес: ул. „Мано Тодоров“ № 7А, от 18.00 до 20.00 часа; \r\n6.  гр. Горна Оряховица – Магазин на ЛИДЛ, адрес: ул. „Христо Смирненски“ № 14, от 18.00 до 20.00 часа; \r\n7. гр. Дулово – Магазин на BULMAG, адрес: ул. „Силистренско шосе“ № 9, целодневно и без доброволци;\r\n8.  гр. Кюстендил – Магазин на БИЛЛА, адрес: бул. „Пауталия“ № 10, от 18.00 до 20.00 часа;    \r\n9. гр. Кюстендил – Магазин на КАУФЛАНД, адрес: бул. „Македония“ № 10, от 18.00 до 20.00 часа;     \r\n10. гр. Перник – Магазин на БЛЯН, адрес: ул. „Юрий Гагарин“ № 15, \r\nцелодневно и без доброволци;     \r\n11. гр. Перник – Магазин на БЛЯН, адрес: кв. „Изток“, ул. „Рашо Димитров“ № 87, целодневно и без доброволци;     \r\n12. гр. Перник – Магазин на КАУФЛАНД, адрес: ул. „6-ти май“ № 1, от 18.00 до 20.00 часа;     \r\n13. гр. Пловдив – Магазин на БИЛЛА, адрес: бул. „6-ти септември“ № 221, от 18.00 до 20.00 часа;           \r\n14. гр. Пловдив – Магазин на БИЛЛА, адрес: Автогара „Родопи“, ул. „Македония“ № 2, от 18.00 до 20.00 часа;\r\n15. гр. Пловдив – Магазин на КАУФЛАНД, адрес: кв. „Тракия“ бул. „Освобождение“ № 47, от 18.00 до 20.00 часа;     \r\n16. гр. Пловдив – Магазин на ЛИДЛ, адрес: бул. „Пещерско шосе“ 34, от 18.00 до 20.00 часа;     \r\n17. гр. Пловдив – Магазин на СЛЪНЧЕВИ ЛЪЧИ, адрес: бул. „Никола Вапцаров“ № 23, целодневно и без доброволци;\r\n18. гр. Пловдив – Магазин на СЛЪНЧЕВИ ЛЪЧИ, адрес: ул. „Михалаки Георгиев\" N25, целодневно и без доброволци;     \r\n19. гр. Пловдив – Магазин на ТРИУМФ, адрес: кв. „Тракия“, ул. „Шипка“ № 6,    \r\n     23 и 30 март /петък/ от 18.00 до 20.00 часа, \r\n     24 март /събота/ и 25 март /неделя/ от  10.00 до 14.00 часа, \r\n     31 март /събота/ и  1 април /неделя/ от  10.00 до 14.00 часа;   \r\n20. гр. Пловдив – Магазин на ТРИУМФ, адрес: кв. „Каршияка“, ул. „Васил \r\n     Левски“ № 3, 23 и 30 март /петък/ от 18.00 до 20.00 часа, \r\n     24 март /събота/ и 25 март /неделя/ от  10.00 до 14.00 часа, \r\n     31 март /събота/ и  1 април /неделя/ от  10.00 до 14.00 часа;   \r\n21.\tгр. Пловдив – Магазин на ТРИУМФ, адрес: МОЛ Марково Тепе – ниво 2, бул. \r\n     „Руски“ № 53, 23 и 30 март /петък/ от 18.00 до 20.00 часа, \r\n     24 март /събота/ и 25 март /неделя/ от  10.00 до 14.00 часа, \r\n     31 март /събота/ и  1 април /неделя/ от  10.00 до 14.00 часа; \r\n22. гр. Пловдив – Магазин на ТРИУМФ, адрес: кв. „Кючук Париж“ бул. „Ал. \r\n     Стамболийски“ № 33, 23 и 30 март /петък/ от 18.00 до 20.00 часа, \r\n24 март /събота/ и 25 март /неделя/ от  10.00 до 14.00 часа, \r\n        31 март /събота/ и  1 април /неделя/ от  10.00 до 14.00 часа; \r\n23. гр. Пловдив – Магазин на ТРИУМФ, адрес: кв. „Изгрев“ ул. „Герлово“ № 1, \r\n        23 и 30 март /петък/ от 18.00 до 20.00 часа, \r\n\t24 март /събота/ и 25 март /неделя/ от  10.00 до 14.00 часа, \r\n        31 март /събота/ и  1 април /неделя/ от  10.00 до 14.00 часа; \r\n24. гр. Сливен – Магазин на КАУФЛАНД, адрес: бул. „Георги Данчев“ № 30, от 18.00 до 20.00 часа;\r\n25. гр. София – Магазин на БИЛЛА, адрес: бул. „България“, от 18.00 до 20.00 часа;\r\n26. гр. София – Магазин на БИЛЛА, адрес: кв. „Младост“ 1, от 18.00 до 20.00 часа;\r\n27. гр. София – Магазин на КАУФЛАНД, адрес: бул. „Ген. Тотлебен“ № 36, от 18.00 до 20.00 часа; \r\n28. гр. София – Магазин на КАУФЛАНД, адрес: ул. „Тодор Каблешков“ № 3, от 18.00 до 20.00 часа; \r\n29. гр. София – Магазин на ЛИДЛ, адрес: кв. „Младост“, ул. „Андрей Ляпчев“ № 52, от 18.00 до 20.00 часа;    \r\n30. гр. София – Магазин на ЛИДЛ, адрес: бул. „Ген. Скобелев“ № 62А, от 18.00 до 20.00 часа;  \r\n31. гр. Стара Загора – Магазин на ЛИДЛ, адрес: ул. „Хаджи Димитър Асенов“ № 3, от 18.00 до 20.00 часа;  \r\n32. гр. Търговище – Магазин на BULMAG, адрес: ул. „Ген. Скобелев“ № 1, \r\n    целодневно и  без доброволци;\r\n33. гр. Търговище – Магазин на BULMAG, адрес: бул. „Сюрен“ № 1, \r\n    целодневно и  без доброволци;\r\n34. гр. Търговище – Магазин на BULMAG, адрес: ул. „Трапезица“ № 15, \r\n    целодневно и  без доброволци;\r\n35. гр. Шумен – Магазин на BULMAG, адрес: бул. „Велики Преслав“ № 28, \r\n    на 23 и 30 март /петък/ от 17.00 до 19.00 часа с доброволци, а в  \r\n    останалите дни целодневно и без доброволци;\r\n36. гр. Шумен – Магазин на BULMAG, адрес: бул. „Мадара“ № 30, \r\n    на 23 и 30 март /петък/ от 17.00 до 19.00 часа с доброволци, а в   \r\n    останалите дни целодневно и без доброволци;\r\n37. гр. Шумен – Магазин на BULMAG, адрес: бул. „Македония“ № 40, \r\n    на 23 и 30 март /петък/ от 17.00 до 19.00 часа с доброволци, а в \r\n    останалите дни целодневно и без доброволци;\r\n38. гр. Шумен – Магазин на BULMAG, адрес: ул. „Искър“ № 7, целодневно и  \r\n    без доброволци;\r\n39. гр. Шумен – Магазин на BULMAG, адрес: ул. „Панайот Хитов“ № 2, \r\n    целодневно и  без доброволци;\r\n40. гр. Шумен – Магазин на BULMAG, адрес: ул. „Симеон Велики“ № 49, \r\n    целодневно и  без доброволци;\r\n41. гр. Шумен – Магазин на BULMAG, адрес: ул. „Странджа“ № 21, \r\n    целодневно и  без доброволци;\r\n42. гр. Ямбол – Магазин на КАУФЛАНД, адрес: бул. „Граф Игнатиев“ № 30, \r\n     23, 24 и 25 март ,от петък до неделя, от 18.00 до 20.00 часа;\r\n43. гр. Ямбол – Магазин на ВИЛТОН, адрес: кв. „Каргон“, ул. „Д-р Кръстев“ № 2, от 18.00 до 20.00 часа; \r\n44. гр. Ямбол – Магазин на ВИЛТОН, адрес: кв. „Златен рог“, от 18.00 до 20.00 часа.", "date": "2018.03.22", "title": "44 магазина в 13 града на страната отварят врати за инициативата „Купи и сподели“, част от Националната кампания на омбудсмана „Великден за всеки“"}
{"url": "http://www.focus-news.net/news/2018/03/22/2502707/afp-zapochna-evakuatsiyata-na-buntovnitsite-ot-iztochna-guta.html", "text": "Сирийските бунтовници започнаха да напускат анклава Източна Гута в четвъртък, предава AFP.\r\nДържавната телевизия на Сирия обяви „напускането на 547 души от Хараста досега, включително 88 бойци\".\r\nВоенен източник заяви пред френската агенция, че бунтовниците и придружаващите ги цивилни лица са се качили на автобуси и са в очакване да преминат към контролирана от режима в Дамаск територия.Тереза Герова", "date": "2018.03.22", "title": "AFP: Започна евакуацията на бунтовниците от Източна Гута"}
{"url": "http://www.focus-news.net/news/2018/03/22/2502709/ministar-boil-banov-shte-se-stremim-oshte-tazi-godina-da-osigurim-neobhodimite-sredstva-za-remonta-na-kashtata-na-hristo-smirnenski.html", "text": "Не мога да обещая в момента кога, но ще се стремим още тази година да осигурим необходимите средства, за да се направи този дългоочакван ремонт. Това каза министърът на културата Боил Банов в отговор на въпрос от народния представител Боряна Георгиева от „Воля“ за ремонта на къщата на Христо Смирненски, предаде репортер на Агенция „Фокус“.  „Много е сериозен въпросът с къщата на Смирненски“, каза министърът и отчете, че преди 4 години е имало инвестиция по отношение на покрива, а след това неколкократно са изготвяни проекти, които са били с изключително високи стойности. Той поясни, че последно е разработен един сериозен проект за ремонта на къщата на Смирненски, чиято сума е в рамките на 250 и 400 хил. лв. \r\nДеница КИТАНОВА", "date": "2018.03.22", "title": "Министър Боил Банов: Ще се стремим още тази година да осигурим необходимите средства за ремонта на къщата на Христо Смирненски"}
{"url": "http://www.focus-news.net/news/2018/03/22/2502697/burgas-otpada-ogranichenieto-za-avtomobili-nad-12-t-po-patya-1-9-obzor-slanchev-bryag.html", "text": "Отпада ограничението за автомобили над 12 т по пътя 1-9 Обзор - Слънчев бряг, съобщиха от Областна администрация - Бургас.", "date": "2018.03.22", "title": "Бургас: Отпада ограничението за автомобили над 12 т по пътя 1-9 Обзор - Слънчев бряг"}
{"url": "http://www.focus-news.net/news/2018/03/22/2502710/stara-zagora-v-mezhdunarodniya-mladezhki-tsentar-se-provede-konferentsiya-s-mladezhi-ot-balgariya-estoniya-i-avstriya-posvetena-na-prioritetite-na-evropredsedatelstvoto.html", "text": "В конферентна зала на Международния младежки център в Стара Загора днес се проведе видеоконференция с младежи от България, Естония и Австрия. Това съобщиха от пресцентъра на Община Стара Загора. Проявата се реализира в рамките на проект „Председателството – близо до хората“ изпълняван от Община Стара Загора, в партньорство с ГПЧЕ \"Ромен Ролан\", Агенция за регионално икономическо развитие и Сдружение \"Свят без граници\". \r\nДесет ученици от 11-ти и 12-ти клас на ГПЧЕ „Ромен Ролан“ представиха пред връстниците си от Естония и Австрия приоритетите на българското председателство. Колегите им разказаха интересни моменти от председателството на Естония за залата на бившата електроцентрала на Талин, където са се провеждали заседанията. Младежите от Австрия пък обясниха приоритетите на страната, която поема председателството от България.\r\nМладите хора дискутираха и възможностите за образование в рамките на Европейския съюз, както и младежка безработица.", "date": "2018.03.22", "title": "Стара Загора: В Международния младежки център се проведе конференция с младежи от България, Естония и Австрия, посветена на приоритетите на европредседателството"}
{"url": "http://www.focus-news.net/news/2018/03/22/2502711/montana-10-sm-e-snezhnata-pokrivka-na-prohoda-petrohan-magla-namalyava-vidimostta-do-50-metra.html", "text": "10 см е снежната покривка на прохода Петрохан, мъгла намалява видимостта до 50 метра, каза за Радио „Фокус“ – Видин дежурният служител в Областно пътно управление – Монтана. Снеговалежът е силен, температурата на въздуха е минус 6 градуса. Пътят е почистен и опесъчен, а трафикът е с нормална интензивност.\r\nАнна ЛОЗАНОВА", "date": "2018.03.22", "title": "Монтана: 10 см е снежната покривка на прохода Петрохан, мъгла намалява видимостта до 50 метра"}
{"url": "http://www.focus-news.net/news/2018/03/22/2502706/blagoevgrad-dvizhenieto-po-pat-iii-1903-dobrinishte-eleshnitsa-se-osashtestvyava-v-ednata-lenta-poradi-patnotransportno-proizshestvie.html", "text": "Движението по път III-1903 Добринище - Елешница се осъществява в едната лента, поради пътнотранспортно произшествие. Това съобщиха от пресцентъра на Агенция \"Пътна инфраструктура\". От АПИ призовават шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.03.22", "title": "Благоевград: Движението по път III-1903 Добринище - Елешница се осъществява в едната лента, поради пътнотранспортно произшествие"}
{"url": "http://www.focus-news.net/news/2018/03/22/2502712/ministar-boil-banov-ogromnata-chast-ot-horata-v-sektora-ne-zhelae-promyana-v-metoda-na-finansirane-na-teatrite-i-operite-nyama-da-napravya-nishto-sreshtu-nikoya-gildiya.html", "text": "Огромната част от хората в сектора не желае промяна в метода на финансиране на театрите и оперите – няма да направя нищо срещу никоя гилдия. Това каза министърът на културата Боил Банов в отговор на въпрос на народния представител от ПГ на „БСП за България“ Чавдар Велинов дали се предвижда промяна в начина на финансиране на всички театри, опери и филхармонии, предаде репортер на  Агенция „Фокус“.  По думите на министър Банов в годините е имало различни оценки за начина, по който се финансират тези културни институти. „Ако в крайна сметка гилдията иска промяна на начина на финансиране, аз декларирах, че съм готов да направя такава промяна. Фокусирахме се като метод върху начина на финансиране на общинския театър в София“,каза Банов. По думите му в крайна сметка се е оказало, че огромната част от хората доволни, недоволни в един или друг компонент не  желаят промяна в начина на финансиране. \"Срещу гилдия, която и да е тя, няма да направя нищо“, допълни министърът. \r\nДеница КИТАНОВА", "date": "2018.03.22", "title": "Министър Боил Банов: Огромната част от хората в сектора не желае промяна в метода на финансиране на театрите и  оперите – няма да направя нищо срещу никоя гилдия"}
{"url": "http://www.focus-news.net/news/2018/03/22/2502686/hurriyet-v-sasht-sa-prekrateni-nakazatelnite-proizvodstva-sreshtu-ohranitelite-na-redzhep-tayip-erdogan.html", "text": "Наказателните дела в САЩ срещу 11 от охранителите на турския президент Реджеп Тайип Ердоган са прекратени, съобщава вестник Hurriyet.\r\nДелата на седем от общо 15-те охранители на Ердоган са оттеглени малко преди посещението на вече бившия държавен секретар на САЩ Рекс Тилърсън в Анкара на 15 февруари. По-рано, през ноември миналата година, прокурорите са решили да прекратят съдебните производства на четирима от охранителите на държавния глава на Турция. \r\nНаказателните дела на останалите четири охранители на Ердоган все още продължават, съобщават американски медии. \r\nПо време на посещението на Ердоган в столицата на САЩ Вашингтон на 17 май 2017, неговите охранители бяха заснети как нападат протестиращи пред посолството на Турция. Турция обвини властите на САЩ в пропуск на взимане на необходимите мерки за задържане на протестиращите далеч от Ердоган и останалите турски делегати. Началникът на градската полиция, обаче, описа инцидента като „брутална атака върху мирни протестиращи“.Тереза Герова", "date": "2018.03.22", "title": "Hurriyet: В САЩ са прекратени наказателните производства срещу охранителите на Реджеп Тайип Ердоган"}
{"url": "http://www.focus-news.net/news/2018/03/22/2502708/veliko-tarnovo-istorikat-plamen-pavlov-e-noviyat-pocheten-grazhdanin-na-veliko-tarnovo.html", "text": "Историкът и общественик проф. Пламен Павлов е новият почетен гражданин на Велико Търново. Това съобщиха от пресцентъра на Общината. Удостояването му стана факт по време на днешната Тържествена сесия на Великотърновски общински съвет. Сред гостите бяха председателят на Народното събрание Цвета Караянчева, председателят на най-голямата парламентарна група Цветан Цветанов, представители на държавни и образователни институции, дипломати, гости от побратимените градове, жители на града. \r\nКандидатурата на проф. Пламен Павлов бе единодушно подкрепена както от комисията, разгледала номинациите за почетен гражданин, така и от Общинския съвет. В становището си кметът на Старата столица Даниел Панов посочи, че Пламен Павлов се нарежда сред най-достойните личности в съвременната българска наука, култура и духовност. „Той е признат и утвърден учен и изследовател на историята и културата на Велико Търново, ползва се с безспорен авторитет както в академичните общности, така и сред широките обществени кръгове“, коментира Даниел Панов.\r\nПоради предварително планирани ангажименти, свързани с популяризирането на България по новия проект на Външно министерство „Мисия България“, проф. Пламен Павлов нямаше възможност да присъства на заседанието. Решението за удостояване бе прочетено от председателя на местния парламент Венцислав Спирдонов. Диплома за престижното звание „Почетен гражданин“ кметът Даниел Панов връчи на неговата съпруга Румяна Павлова. Тя благодари за високото отличие, а в специално видеообръщение думи на признателност изрази и проф. Пламен Павлов. Проф. Павлов е радетел за официалното признаване на Велико Търново за историческа столица на България. \r\nПроф. Пламен Павлов е автор или съавтор е на повече от 300 статии, студии, книги, учебници, енциклопедии, публицистика, поезия. Участва в различни форуми и изяви на българските общности в редица държави. От 2003 година е автор и водещ на популярното телевизионно предаване за история и култура „Час по България“. Сценарист и консултант е на редица документални филми за българската история, за съдбата на българските общности в чужбина и др. С изключително широката си обществена дейност проф. Павлов има много голям принос както за утвърждаването и издигането на авторитета и престижа на Великотърновския университет „Св. св. Кирил и Методий“, така и на Старата българска столица Велико Търново, в чийто обществен и културен живот той има много сериозно и постоянно участие. \r\nПреди броени дни Пламен Павлов и проф. Николай Овчаров стартираха серия от лекции и срещи с българските общности в чужбина по проекта „Мисия България“. В повече от десет държави те представят българското културно-историческо наследство. Фокусът на „Мисия България“ е поставен върху българската средновековна история и кирилицата. Проектът е част от Комуникационния план на Министерството на външните работи за Българското председателство на Съвета на Европейския съюз. Идеята е да се популяризира културния принос на България за европейското и световно развитие. \r\nЧаст от тържествената сесия бе и връчването на наградата „Велико Търново“, която също традиционно бива присъждана на общественици с принос за развитието на Старата столица. Носители на приза станаха американският предприемач Едмънд Бек и ансамбъл „Българче“.\r\nЕдмънд Бек е награден за ролята му за опазване на исторически и културни обекти в старопрестолния град. Американецът инвестира в реставрацията на знаковия паметник на културата хан „Хаджи Николи“. Той е собственик на хотел „Цар Борис“, Йоновия хан и на вековни къщи в Стария град, които са в различна степен на подготовка за възстановяване. Наградата бе приета от представителя му във Велико Търново Любомир Марков.\r\nАнсамбъл „Българче“ е удостоен с награда „Велико Търново“ по повод 50-годишния юбилей и голямата роля за опазване и съхраняване на традициите, обичаите и нематериалното културно наследство. Призът бе връчен на Петър Петров, доц. Митко Димитров и Галя Иванова.", "date": "2018.03.22", "title": "Велико Търново: Историкът Пламен Павлов е новият почетен гражданин на Велико Търново"}
{"url": "http://www.focus-news.net/news/2018/03/22/2502713/api-vremenno-e-ogranicheno-dvizhenieto-na-tovarni-avtomobili-nad-12-tona-po-pat-i-7-shumen-silistra.html", "text": "Временно е ограничено движението на товарни автомобили над 12 тона по път I-7 Шумен – Силистра. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Временно е ограничено движението на товарни автомобили над 12 тона по път I-7 Шумен – Силистра"}
{"url": "http://www.focus-news.net/news/2018/03/22/2502715/sliven-vremenno-e-ogranicheno-dvizhenieto-na-tovarni-avtomobili-nad-12-tona-po-pat-55-nova-zagora-gurkovo.html", "text": "Временно е ограничено движението на товарни автомобили над 12 тона по път II-55 Нова Загора – Гурково. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Сливен: Временно е ограничено движението на товарни автомобили над 12 тона по път II-55 Нова Загора – Гурково"}
{"url": "http://www.focus-news.net/news/2018/03/22/2502719/regnum-balgariya-sklyuchi-dogovor-s-mig-za-integrirana-logistichna-poddrazhka-na-iztrebiteli.html", "text": "Министерството на отбраната на България сключи рамково споразумение с руската самолетостроителна корпорация „МиГ“ за интегрирана логистична поддръжка на изтребителите МиГ-29, намиращи се на въоръжение в българската авиация, предава  Regnum.\r\nДоговорът на обща сума от 81 млн. лева предвижда доставката на резервни части и оказване на услуги по ремонта на самолетите. Замяната на резервните части ще се изпълнява от българските инженери на авиобаза „Граф Игнатиево“.\r\n„По тази начин ще бъде осигурена техническата поддръжка на 12-те бойни и трите учебно-бойни самолети МиГ-29 в течение на четири години. Ще бъде възстановена полетната готовност на изтребителите от ВВС и ще се гарантира експлоатацията им, в това число ще се изпълняват задачи по охрана на въздушното пространство на страната“, пише в официално заявление на българското министерство на отбраната. Виктор Турмаков", "date": "2018.03.22", "title": "Regnum: България сключи договор с „МиГ“  за интегрирана логистична поддръжка на изтребители"}
{"url": "http://www.focus-news.net/news/2018/03/22/2502717/inzh-snezhana-kaneva-obshtina-sliven-nivata-na-rekite-i-dereta-preminavashti-prez-teritoriyata-na-obshtinata-neprekasnato-se-povishavat-no-nyama-opasnost-ot-navodneniya.html", "text": "Нивата на реките и дерета, преминаващи през територията на общината, непрекъснато се повишават, но няма опасност от наводнения. Това съобщи пред Радио „Фокус“ – Сливен инж. Снежана Кънева, началник на отдел „Сигурност и управление при кризи“ в Община Сливен. 11 реки преминават през общината, четири – през Сливен. Язовирите, общинска собственост, също са увеличили обема си. Огледи на място и наблюдения се извършват от Общинско предприятие „Земеделие, гори и водни ресурси“ – Сливен, отдел „Сигурност и управление при кризи“ в Общината и от кметовете на населени места. Към момента не съществува риск за населението, имотите и инфраструктурата, сочи анализът за риска от наводнения.\r\nСлед падналите валежи и настъпилото снеготопене, водите на реките и деретата пренасят от планинската към равнинната част на общината инертен материал, което е предпоставка за затлачване на коритата. Във връзка с това е създадена организация и е предвидено при необходимост включване на техника за незабавна реакция по ограничаване на риска от наводнения чрез продълбочаване на образували се критични участъци в коритата на някои от реките и деретата, в това число - и изпускане на води от язовирите.\r\nСнеговалежът продължава, като се натрупва снежна покривка. Пътищата са проходими при зимни условия. При понижаване на температурите е възможно да настъпят заледявания по пътната инфраструктура.\r\nКънева препоръча хората да следят метеорологичната прогноза и да съобразяват с нея действията и пътуванията си.", "date": "2018.03.22", "title": "Инж. Снежана Кънева, Община Сливен: Нивата на реките и дерета, преминаващи през територията на общината, непрекъснато се повишават, но няма опасност от наводнения"}
{"url": "http://www.focus-news.net/news/2018/03/22/2502716/api-vazstanoveno-e-dvizhenieto-na-tovarni-avtomobili-nad-12-t-po-pat-1-4-lovech-targovishte-v-prohod-boaza-na-teritoriyata-na-targovishte-i-po-am-hemus-varna-shumen.html", "text": "Възстановено е движението на товарни автомобили над 12 т. по път 1-4 Ловеч – Търговище в проход Боаза на територията на Търговище и по АМ \"Хемус\" Варна - Шумен. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Възстановено е движението на товарни автомобили над 12 т. по път 1-4 Ловеч – Търговище в проход Боаза на територията на Търговище и по АМ \"Хемус\" Варна - Шумен"}
{"url": "http://www.focus-news.net/news/2018/03/22/2502721/mvr-prodalzhava-nablyudenieto-na-osnovnite-vodni-obekti-v-stranata-nyama-opasnost-za-naseleni-mesta.html", "text": "Продължава наблюдението на основните водни обекти в страната, няма опасност за населени места. Това съобщиха от пресцентъра на МВР. Информацията за обстановката е към 15.30 часа. Служителите на Министерството на вътрешните работи продължават да оказват съдействие на местната власт в създадената организация с оглед сложната метеорологична ситуация в страната. В осъществяваните превантивни действия пожарни екипи подпомагат наблюдението на основните водни обекти на територията на страната. По информация към този час няма опасност за населени места в страната. Област Бургас\r\nЯзовирите в община Карнобат, Козарево и Екзарх Антимово преливат през преливниците си. В ниските части на село Сърнево има изградени диги с пясък. Няма пряка опасност за хората в района и тяхното имущество. Не е извършвана евакуация.  Област Видин \r\nОтчетено е понижение на нивото на р. Тимок с около 0,15 m. Наблюдението се осъществява от доброволното формирование на гр. Брегово. Бедственото положение в града Брегово е удължено със заповед на кмета на общината за срок от 7 дни. Отменено е бедственото положение в с. Иново. Област Враца\r\nЯзовир „Рогозен – 1“ пълен на 55 %. Няма данни за наводнени къщи и дворове. Към момента нивата на реките Скът и Огоста не застрашават населените места в района.  Област Русе\r\nРеките Янтра, Черни, Бели и Русенки  Лом са под критичните си нива. Област Варна \r\nЯз. Тича се изпуска с 18 куб. м/с. и прелива с 10,5 куб. м/с. Яз. Г. Трайков /Цонево/ е с общ обем 330 милиона кубични метра, не прелива, оставащ свободен обем 50 мил. куб. метра. Яз. Елешница  прелива с 6,5 куб. м/с. Река Камчия –леко повишение на нивото, което не създава опасност. Област Кърджали \r\nЯзовир „Студен кладенец“ към 6 часа тази сутрин не прелива. \r\nОт ГДНП уточняват, че всички магистрали са проходими. Отворен за движение е пътят Търговище - Шумен - Варна. Ришкият проход е отворен. \r\nПътят Хасково – Русе (I-5) е затворен в посока Русе за автомобили над 12 тона. Отсечката Русе-Бяла е затворена за тежкотоварни коли и в двете посоки. \r\nПътят Шумен - Силистра е затворен за автомобили над 12 това и в двете посоки. \r\nПътят Плевен - Русе се опесъчава, движението там е силно затруднено. Подобна е ситуацията и на шосето Плевен - Ловеч. \r\nПрогноза за водните нива на река Дунав за 23 и 24  март: \r\nРусе - тенденция покачване – очаквано ниво 711 cm; \r\nСилистра – тенденция покачване – очаквано ниво 675 cm.", "date": "2018.03.22", "title": "МВР: Продължава наблюдението на основните водни обекти в страната, няма опасност за населени места"}
{"url": "http://www.focus-news.net/news/2018/03/22/2502718/api-otpada-ogranichenieto-za-dvizhenie-na-tovarni-avtomobili-nad-12-tona-po-pat-ii-29-varna-dobrich.html", "text": "Отпада ограничението за движение на товарни автомобили над 12 тона по път II-29 Варна – Добрич. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "АПИ: Отпада ограничението за движение на товарни автомобили над 12 тона по път II-29 Варна – Добрич"}
{"url": "http://www.focus-news.net/news/2018/03/22/2502714/prokopis-pavlopulos-za-spora-s-imeto-promyana-v-konstitutsiyata-i-preodolyavane-na-iredentizma-sled-tova-chlenstvo-v-nato-i-es.html", "text": "Разрешаване на спора с името с гаранции за изкореняване на иредентизма и преразглеждане на Конституцията са предварителните условия, които трябва да изпълни Македония, за да стане член на Европейския съюз и НАТО. Това подчерта гръцкият президент Прокопис Павлопулос, повтаряйки по този начин и по-рано заявената си позиция, този път чрез послание към гърците от диаспората по повод националния празник на 25 март, отбелязва скопското електронно издание „Локално“.\r\n„Ние подкрепяме интеграцията на Бивша югославска република в НАТО и Европейския съюз. Но това, с цел уважение към историята, международното право и европейското законодателство, изисква първо решение на спора за името, което да съдържа необходимите гаранции за изкореняване на иредентизма. Това означава, че има един начин да се върви към интеграцията на БЮРМ в НАТО и ЕС: Първо, предварително преразглеждане на нейната Конституция. И на второ място, споразумение, което ще покрие всички гаранции за премахване на иредентизма, за който споменах“, пише Павлопулос в посланието.Тереза Герова", "date": "2018.03.22", "title": "Прокопис Павлопулос за спора с името: Промяна в Конституцията и преодоляване на иредентизма, след това членство в НАТО и ЕС"}
{"url": "http://www.focus-news.net/news/2018/03/22/2502695/burgas-riosv-proveryava-signali-za-bedstvashti-shtarkeli.html", "text": "Във връзка с получени сигнали от граждани за бедстващи щъркели в околностите на гр. Карнобат, гр. Айтос, с. Атия, с. Росен, с. Дъскотна, с. Вресово, с. Голямо Буково, кв. \"Ветрен\", кв. \"Долно Езерово\" и с. Росеново (община Средец), експерти от РИОСВ - Бургас са на проверка в посочените райони. Това съобщиха от пресцентъра на РИОСВ - Бургас.\r\nПри намиране на бедстващи птици в безпомощно състояние в населените места или около тях, гражданите трябва да потърсят помощ на „зеления“ телефон на Регионална инспекция по околна среда и води, в чийто териториален обхват се намират, или да сигнализират в горските стопанства, в съответната община, или кметство.\r\n\"Когато забележите щъркели, които стоят неподвижни с полуразперено оперение и изглеждат безпомощни, това е за да пестят енергия и да съхраняват топлината си, която са събрали тъй като са успели да се нахранят.\r\n Във връзка с намирането на бедстващи птици от вида Бял щъркел, от помощ се нуждаят паднали на земята щъркели, допускащи хората до себе си и птици с обледенени и замръзнали крила. Застудяването и снежната покривка през последните дни не застрашават живота на щъркелите. Водоемите не са замръзнали, има мишки полевки, с които щъркелите се хранят. На места и жабите са излезли, така че птиците могат да намерят храна. Когато са нахранени, студът не е проблем за тях\", посочват от РИОСВ.", "date": "2018.03.22", "title": "Бургас: РИОСВ проверява сигнали за бедстващи щъркели"}
{"url": "http://www.focus-news.net/news/2018/03/22/2502722/sofiya-vazstanoveno-e-dvizhenieto-na-patni-prevozni-sredstva-v-priroden-park-vitosha.html", "text": "Възстановено е движението  на пътни превозни средства в природен парк „Витоша“. По рано днес с цел  опесъчаване на пътните платна движението бе спряно. Това съобщиха от пресцентъра на Столична община.", "date": "2018.03.22", "title": "София: Възстановено е движението  на пътни превозни средства в природен парк „Витоша“"}
{"url": "http://www.focus-news.net/news/2018/03/22/2502724/the-times-of-israel-balgariya-i-izrael-shte-zasilyat-satrudnichestvoto-v-kibersigurnostta.html", "text": "Българският президент Румен Радев посети Националния екип за реакцията при извънредни компютърни ситуации на Израел в град Беершеба с делегация от министри, официални лица и бизнесмени и обсъди възможностите за сътрудничество в киберсигурността с Израел, пише  The Times of Israel.\r\nПо време на срещата директорът на Националния киберотдел на Израел Игал Уна представи мястото, неговите сфери на отговорност и как взаимодейства с другите дирекции за киберсигурност в Израел.  \r\n„Посещението е част от усилията на Израел да разшири сътрудничеството си със страните от Централна и Източна Европа“, пише в официално заявление на израелското правителство. \r\nПосещението на Радев е първото посещение на държавен глава в Националния екип за реакци при извънредни компютърни ситуации. Виктор Турмаков", "date": "2018.03.22", "title": "The Times of Israel: България и Израел ще засилят сътрудничеството в киберсигурността"}
{"url": "http://www.focus-news.net/news/2018/03/22/2502725/v-tsentara-za-gradska-mobilnost-shte-se-provede-preskonferentsiya-na-23-mart.html", "text": "На 23 март 2018 г. от 11.00  часа в залата на ЦГМ на бул. „Тодор Александров“ 42, ет. 5, представители от ръководството на Център за градска мобилност – ЕАД ще дадат пресконференция по повод въвеждането на нова Система за електронно таксуване и видеонаблюдение. Това съобщиха от пресцентъра на Столична община.\r\nНа 20 март комисия отвори офертите на 10 кандидати за изграждане на системата. Каква е процедурата и какви са етапите, през които се преминава до окончателното избиране на изпълнител и внедряване на системата, ще обяснят експертите по време на пресконференцията.\r\nЦелта на ЦГМ е да се въведе система, която ще позволи използването на единен превозен документ, който ще изпрати сегашните перфоратори в историята. Новата система за таксуване предлага  удобството таксуването да се извършва спрямо времето или разстоянието на пътуването. Тя спестява време за зареждане и гарантира по-лесно и удобно валидиране на потребителите в превозните средства. Всеки пътник ще може да зарежда единния превозен документ от компютър, мобилен телефон или банкова карта. Системата  има редица предимства, предлага възможности за иновативност, които ще подобрят работата на ЦГМ.  Подобни системи са внедрени и вече работят и в други европейски градове.", "date": "2018.03.22", "title": "В Центъра за градска мобилност ще се проведе пресконференция на 23 март"}
{"url": "http://www.focus-news.net/news/2018/03/22/2502728/prezidentat-rumen-radev-shte-se-sreshtne-s-ministara-na-vanshnite-raboti-na-alzhir-abdelkader-mesahel-i-s-osnovatelya-na-kompaniyata-mars-one-bas-lansdorp.html", "text": "На 23 март от 15.00 часа на „Дондуков“ 2 президентът ще приеме Бас Лансдорп, основател на компанията Mars One, която работи в сферата на частните космически проучвания. Това съобщиха от прессекретариата на държавния глава. В 16.00 часа президентът Румен Радев ще се срещне с министъра на външните работи на Алжирската демократична и народна република Абделкадер Месахел.", "date": "2018.03.22", "title": "Президентът Румен Радев ще се срещне с министъра на външните работи на Алжир Абделкадер Месахел и с основателя на компанията Mars One Бас Лансдорп"}
{"url": "http://www.focus-news.net/news/2018/03/22/2502730/promyana-v-pravilata-za-upravlenie-na-elektroenergiynata-sistema-shte-pozvoli-na-biznesa-da-uchastva-v-osiguryavaneto-na-studen-rezerv.html", "text": "„Електроенергиен системен оператор“ ЕАД подготвя изменение на правилата за управление на електроенергийната система, което да позволи участие на индустриалните потребители в осигуряването на така наречения „студен резерв“. Това съобщиха от пресцентъра на Министерство на енергетиката. За това енергийният министър Теменужка Петкова информира представители на бизнеса по време на среща в Министерството на енергетиката. Предвижда се новите условия да влязат в сила от месец юли тази година. Към момента в осигуряването на студения резерв се включват енергийните предприятия.\r\nЕСО внесе предложение в Министерството на енергетиката за минимално увеличение на средночасовата разполагаема електрическа мощност за студен резерв за регулаторния период 2018/2019 година в размер на 650 MW. Целта е постигане на задължителните показатели за надеждност на електроснабдяването и сигурност на електроенергийната система. В рамките на това количество е предвидено и участие на индустриалните потребители в резерва. Експертите на енергийното ведомство ще анализират предложението на ЕСО. \r\nПо време на срещата бе обсъдено и ускоряването на проекта за газификация на компаниите, осъществяващи дейност в района на Средногорието. Министър Петкова увери представителите на бизнеса, че изграждането на необходимия газопровод е сред приоритетните проекти за „Булгартрансгаз“ ЕАД.", "date": "2018.03.22", "title": "Промяна в правилата за управление на електроенергийната система ще позволи на бизнеса да участва в осигуряването на студен резерв"}
{"url": "http://www.focus-news.net/news/2018/03/22/2502729/anadolu-agency-prezidentat-na-balgariya-pristigna-v-ramala-na-ofitsialno-poseshtenie.html", "text": "Президентът на България Румен Радев пристигна на официално посещение в Палестинската автономия, в Рамала, предава  Anadolu Agency.\r\nПри пристигането си Радев положи венец на гроба на палестинския президент Ясер Арафат. Официалното посрещане се състоя в  президентството на Палестинската автономия, на което присъстваха нейния президент Махмуд Аббас, министър-председателят Рами ал Хамдала и други високопоставени палестински политици. \r\nДвамата президенти ще проведат преговори, а след това и съвместна пресконференция по-късно в четвъртък. \r\nВ по-ранно заявление Майди Калиди, съветник на Аббас, заяви, че посещението на Радев „съвпада с палестинските усилия да се открие международна подкрепа за мирния процес и България в момента е поела ротационното председателство в Съвета на ЕС“.  Виктор Турмаков", "date": "2018.03.22", "title": "Anadolu Agency: Президентът на България пристигна в Рамала на официално посещение"}
{"url": "http://www.focus-news.net/news/2018/03/22/2502723/ruse-ogranicheno-e-dvizhenieto-po-pat-i-5-ruse-byala-pri-razklon-za-dve-mogili-poradi-patnotransportno-proizshestvie.html", "text": "Ограничено е движението по път I -5 Русе - Бяла при разклон за Две Могили, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Обходният маршрут е Две могили - Батишница.", "date": "2018.03.22", "title": "Русе: Ограничено е движението по път I -5 Русе - Бяла при разклон за Две Могили, поради пътнотранспортно произшествие"}
{"url": "http://www.focus-news.net/news/2018/03/22/2502720/ekathimerini-liderat-na-opozitsionnata-nova-demokratsiya-prizova-turtsiya-da-pokazhe-dobra-volya-i-da-osvobodi-zadarzhanite-gratski-voennosluzheshti.html", "text": "Турция трябва да освободи двамата гръцки войници, които задържа в началото на месеца като „жест на добра воля“. Това заяви в четвъртък в Брюксел председателят на опозиционната партия „Нова демокрация“ Кириакос Мицотакис, съобщава гръцкото електронно издание Ekathimerini.\r\nГоворейки пред медиите преди среща на Европейската народна партия (ЕНП) в рамките на срещата на върха на Европейския съюз в четвъртък, консервативният лидер заяви, че ще търси официално изявление по този въпрос и от двата форума.\r\n„От ключово значение е Турция да ни даде осезаеми признаци за продуктивно и съществено сътрудничество, което не се ограничава само до кризата с бежанците\", подчерта Мицотакис.\r\nДействията на Анкара в Егейско море, по отношение на сондажите край остров Кипър и около двамата задържани гръцки войници не трябва да се толерира, категоричен бе Мицотакис.Тереза Герова", "date": "2018.03.22", "title": "Ekathimerini: Лидерът на опозиционната „Нова демокрация“ призова Турция да покаже „добра воля“ и да освободи задържаните гръцки военнослужещи"}
{"url": "http://www.focus-news.net/news/2018/03/22/2502727/varna-dvama-dushi-sa-s-opasnost-za-zhivota-sled-katastrofa-na-patya-varna-dobrich.html", "text": "Двама души са пострадали при катастрофа на пътя Варна – Добрич. Това съобщиха от ОДМВР - Варна. Около 13.20 часа днес на пътя Варна – Добрич, преди разклона за с. Изворско, е възникнало ПТП. Водачът на лек автомобил „Пежо”, по време на движението си в посока гр. Добрич, губи контрол над МПС, навлиза в лентата за насрещно движение, където се блъска в движещия се в обратна посока товарен автомобил, напуска пътното платно и се блъска в дърво. Вследствие на инцидента тежко са пострадали водачът на лекия автомобил и неговият спътник. Двамата са откарани в безсъзнание в болнично заведение, където са приети за лечение с опасност за живота. \r\nИзясняват се причините и обстоятелствата, довели до инцидента.", "date": "2018.03.22", "title": "Варна: Двама души са с опасност за живота след катастрофа на пътя Варна – Добрич"}
{"url": "http://www.focus-news.net/news/2018/03/22/2502731/faz-germanskata-politsiya-arestuva-predpolagaem-poddrazhnik-na-islyamska-darzhava.html", "text": "Федералната прокуратура на Германия арестува в провинция Баден-Вюртемберг предполагаем поддръжник на близкоизточната радикална групировка „Ислямска държава“, съобщава националният ежедневник Die Frankfurter Allgemeine Zeitung. \r\nКакто обявиха от прокуратурата, 32-годишният германски гражданин от алжирски произход е демонстрирал подкрепа към „Ислямска държава“ в най-малко 10 случая. Уточнява се, че заподозреният е имал акаунти в социалните мрежи „Туитър“, „Фейсбук“ и за редица приложения, чрез които е имал възможност да комуникира с членове на радикалната групировка и да разпространява джихадистка пропаганда. Тереза Герова", "date": "2018.03.22", "title": "FAZ: Германската полиция арестува предполагаем поддръжник на „Ислямска държава“"}
{"url": "http://www.focus-news.net/news/2018/03/22/2502733/plovdiv-obshtina-asenovgrad-uchastva-sas-svoy-shtand-na-foruma-za-predstavyane-na-turisticheski-i-biznes-proekti-izlozhba-na-obshtinite-v-plovdiv.html", "text": "Община Асеновград участва със свой щанд на форума за представяне на туристически и бизнес проекти „Изложба на общините“ в Пловдив. Това съобщиха за Радио „Фокус“ – Пловдив от отдел „Връзки с обществеността“ на Общината. Основните акценти на щанда на Община Асеновград през тази година са официалното откриване за посетители на пещера „Добростански бисер“, новото издание „25 туристически обекта в община Асеновград“, която е регионална версия на кампанията „100 Национални туристически обекта“, както и нови брошури, представящи туристическите маршрути „По стъпките на легионите“ от 2016-та и „Свещената утроба на Родопа“ от 2017 година.\r\n„Изложба на общините” е форум на местните власти за представяне на туристически и бизнес проекти. Събитието съдейства за развитието на регионите, като привлича интереса на инвеститорите и на туристите към интересни дестинации. В рамките на изложението около 20 000 души преминават през панаирната площ, а за Община Асеновград това е шанс да представи своите реализирани и планирани политики в областта на туризма пред максимално много хора.", "date": "2018.03.22", "title": "Пловдив: Община Асеновград участва със свой щанд на форума за представяне на туристически и бизнес проекти „Изложба на общините“ в Пловдив"}
{"url": "http://www.focus-news.net/news/2018/03/22/2502735/kyustendil-podobryavane-na-normativnata-baza-i-godishni-otcheti-sa-vklyucheni-v-dnevniya-red-na-predstoyashtoto-zasedanie-na-obshtinskiya-savet.html", "text": "Подобряване на нормативната база и годишни отчети са включени в дневния ред на предстоящото заседание на Общинския съвет в Кюстендил, което ще се проведе от 14.00 часа на 29 март. Това съобщи на пресконференция председателят на Общинския съвет Михаела Крумова, предаде репортер на Радио „Фокус” – Кюстендил. Включени са общо 23 докладни записки. Първата касае приемане на общинска наредба за насърчаване на инвестициите с общинско значение, издаване на сертификат клас B. Ще бъде подложена на гласуване и друга нова наредба, касаеща приема на ученици в първи клас. „Предстои приемането на годишен отчет на обществения посредник. Изготвила съм становище, кметът на общината също е изготвил становище. Докладът на обществения посредник отговаря на съответния правилник”, каза Михаела Крумова. \r\nСъветниците трябва да приемат и отчети за изпълнението на общинската програма за опазване на околната среда, на програмата за управление на отпадъците, както и на програмата за управление и подобряване на качеството на въздуха. В дневния ред е включено одобрението на годишния план за наблюдение на общинския план за развитие. Трябва да бъде приет годишен план за дейностите за подкрепа на личностното развитие на децата и учениците. Включен е и годишен план за развитие на социалните услуги. „Включено е предложение за изваждане на имот от капитала на „Хигия” ЕООД и предприемане на подготвителни действия за разпореждане по реда на Закона за приватизацията и следприватизационния контрол”, посочи Михаела Крумова. Става въпрос за обект на булевард „Дондуков” - бившето барище.\r\nВенцеслав ИЛЧЕВ", "date": "2018.03.22", "title": "Кюстендил: Подобряване на нормативната база и годишни отчети са включени в дневния ред на предстоящото заседание на Общинския съвет"}
{"url": "http://www.focus-news.net/news/2018/03/22/2502734/prezidentat-rumen-radev-polozhi-venets-pred-groba-na-yaser-arafat-i-razgovarya-sas-svoya-palestinski-kolega-mahmud-abbas.html", "text": "Държавният глава Румен Радев е на официално посещение в Палестина. Това съобщиха от прессекретариата на държавния глава.  По време на официалното посещение в Рамала българският държавен глава положи венец пред гроба на Ясер Арафат и разговаря със своя палестински колега Махмуд Аббас.", "date": "2018.03.22", "title": "Президентът Румен Радев положи венец пред гроба на Ясер Арафат и разговаря със своя палестински колега Махмуд Аббас"}
{"url": "http://www.focus-news.net/news/2018/03/22/2502732/kyustendil-sluzhiteli-na-gdbop-zadarzhaha-33-godishen-mazh-ot-selo-yahinovo-sazdaval-falshivi-profili-v-sotsialna-mrezha-za-da-se-svarzva-s-maloletni-momicheta.html", "text": "Служители на ГДБОП задържаха 33-годишен мъж от село Яхиново, създавал фалшиви профили в социална мрежа, за да се свързва с малолетни момичета. Това съобщиха от пресцентъра на МВР. Установено е, че 33-годишният ДТ. е използвал различни фалшиви профили в социалната мрежа, чрез които е осъществявал целенасочени контакти с малолетни момичета. За целта той се представял за техен връстник. По първоначални данни, след като спечелел доверието им, той ги склонявал да го наблюдават пред камера в реално време, докато осъществява извратените си сексуални желания – престъпление, за което в НК е предвидено наказание „лишаване от свобода“ до 5 години.   \r\nМъжът е задържан в хода на проведена от служители на отдел „Киберпрестъпност“ – ГДБОП операция, реализирана под наблюдението на Районна прокуратура - Дупница. В операцията са участвали и колегите им от регионалното звено в Кюстендил. \r\nРаботата по документирането на престъпната дейност на задържания продължава.", "date": "2018.03.22", "title": "Кюстендил: Служители на ГДБОП задържаха 33-годишен мъж от село Яхиново, създавал фалшиви профили в социална мрежа, за да се свързва с малолетни момичета"}
{"url": "http://www.focus-news.net/news/2018/03/22/2502736/blagoevgrad-direktsiya-natsionalen-park-rila-i-priklyuchenski-klub-kam-tsentar-za-lichnostno-i-tvorchesko-razvitie-otbelyazaha-svetovniya-den-na-vodata.html", "text": "С ековикторина, много награди и прожекция на филма „Национален парк Рила и зоната на вечните снегове“ Дирекция „Национален парк Рила“ и Център за личностно и творческо развитие на децата на Благоевград отбелязаха Световния ден на водата. Празничната програма стартира днес и беше открита с поздравителен адрес от директора на НП „Рила“  Красимир Андонов. Това съобщиха от пресцентъра на Общината.\r\nПо време на инициативите по повод Световния ден на водата, участници в новосъздадения ученически „Приключенски клуб“ към Център за личностно и творческо развитие на децата на Благоевград се запознаха с любопитни факти, свързани с природните богатства на НП „Рила“. На участниците бяха предоставени и образователни материали с информация за Защитената територия. От Дирекция „Национален парк Рила“ декларираха абсолютна готовност за подкрепа на новосъздадения „Приключенски клуб“ към ЦЛТРБ. \r\nИдеята е да бъдат организирани съвместни инициативи, свързани с опознаване на красивите и уникални кътчета на българската природа. По повод Световния ден на водата, в  двата посетителски центрове на Парка в Паничище и в Самоков, са организирани беседи, а посетителите получават информация и материали за Националния парк и околната среда и изнасят беседи пред посетителите.", "date": "2018.03.22", "title": "Благоевград: Дирекция „Национален парк Рила“ и „Приключенски клуб“ към Център за личностно и творческо развитие отбелязаха Световния ден на водата"}
{"url": "http://www.focus-news.net/news/2018/03/22/2502726/protothema-turskite-vlasti-sa-otkrili-voenni-planove-na-mobilniya-telefon-na-ediniya-ot-zadarzhanite-gratski-voynitsi.html", "text": "Турските власти са открили военни планове на карта за памет на мобилния телефон на един от двамата военнослужещи на Гърция, задържани по-рано този месец след случайно пресичане на границата, съобщава електронното издание Protothema, като се позовава на материали на турската държавната агенция Anadolu Agency и вестник Hurriyet.\r\nПо данни на турските медии продължава прегледът на телефоните на двамата гръцки войници, които към настоящия момент се намират в Одрин. \r\nДруги подробности не се съобщават.Тереза Герова", "date": "2018.03.22", "title": "Protothema: Турските власти са открили военни планове на мобилния телефон на единия от задържаните гръцки войници"}
{"url": "http://www.focus-news.net/news/2018/03/22/2502738/aktualna-patna-obstanovka-kam-1600-chasa.html", "text": "Информация за състоянието на републиканските пътища, предоставена от Агенция “Пътна инфраструктура”.Проходи: \r\n- „Айтоски“– отворен за всички МПС;\r\n- „Печинско“ – отворен за всички МПС;\r\n- „Предел“ – отворен за всички МПС;\r\n- „Рожен“ – отворен за всички МПС;\r\n-„Републиката“ – забранен за МПС над 12 т само в посока Гурково-Велико Търново – Русе.\r\n- „Обзорски“ – отворен за всички МПС;\r\n- „Ришки“ – отворен за всички МПС;\r\nВременни ограничения: \r\n- „Котленски” – забранен за МПС над 12 т;\r\n- „Твърдишки” – забранен за МПС над 10 т;\r\n- „Троянски” – забранен за МПС над 12 т;\r\n- „Превала“ – забранен за МПС над 12 т;\r\n-„Републиката“ – забранен за МПС над 12 т, само в посока Гурково-Велико Търново – Русе.\r\nЦелогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Дюлински“ – забранен за МПС над 3,5 т;\r\n- „Вратник” - забранен за МПС над 10 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.Автомагистрали: \r\n- А1 „Тракия“: няма ограничения.\r\n- А2 „Хемус“: няма ограничения.\r\n- А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: Област София: Временно движението по АМ \"Люлин\" в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел \"Люлин\" до първи тунел \"Мало Бучино\" където движението на всички МПС се осъществява двупосочно в платното посока София – Перник. \r\nАлтернативни маршрути:\r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г.Временни ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: Ограничено е движението за МПС над 12 т по път I-1 Видин – Монтана в посока Монтана поради силни снегонавявания. Без ограничение е движението в посока Видин. Обходен маршрут в посока Монтана: път II-11 Дунавци - Арчар – път III-112 Добри дол – Тополовец - път III-114 Тополовец – Ружинци. /ограничението е въведено в 07:00 ч. на 22.03.2018 г/,\r\n- път І-2 Граница Румъния-Русе-Цар Калоян-Разград-Шумен-Девня-Варна: ОПУ Русе - Разград и Шумен: Ограничава се движението на автомобили над 12 т. по Русе – Шумен поради силен снеговалеж и снегопочистване.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Русе: Временно е ограничено движението на МПС над 12 тона по път I-5 Русе - Бяла поради силен снеговалеж, снегонавявания и снегопочистване; Ограничено е движението по път I -5 Русе- Бяла на км 32+600 разклон за Две Могили поради ПТП. Обходен маршрут: Две могили - Батишница\r\n Временно е ограничено движението на тежкотоварни МПС над 12 тона по път I-5 само в посока към Русе в участъка от Хасково до Русе поради ограничение на територията на Област Русе. По същата причина е ограничено и движението на МПС над 12 тона през прохода на Републиката само в посока Русе.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: ОПУ Шумен и Силистра:\r\nВременно е ограничено движението на МПС над 12 тона по път Шумен – Силистра.Други въведени извънредни временни ограничения на движението:  \r\nОПУ Разград: \r\nОграничава се движението на автомобили над 12 т по път II-49 Разград - Търговище.\r\nОПУ Пазарджик:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. \r\nОбходен маршрут: Белово-Варвара-Велинград-Юндола.\r\nОПУ-Перник:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nОПУ Русе:\r\nОграничава се движението на автомобили над 12 тона по път II-51 Бяла - Попово поради силен снеговалеж и снегопочистване.\r\nОПУ Сливен:\r\nОграничава  се движението за автомобили над 12 тона по  път  II-55 Нова Загора  - Гурково\r\nДвижението по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500 се осъществява в едната лента, поради срутване на земни маси. Срок до 31.03.2018 г. \r\nОПУ Стара Загора: \r\nОграничава  се движението за автомобили над 12 тона по  път  II-55 Нова Загора  - Гурково.\r\nОПУ Смолян:\r\n- Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 26.03.2018 г.;\r\nОПУ Търговище:\r\n- Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г\r\n- Движението по път III-4082 Свободица – Банковец от км 6+485 до км 9+700 е ограничено за всички МПС поради пропадане на водосток.\r\nпът II-49: Ограничава се движението на автомобили над 12 т. по път II-49 Разград - Търговище.", "date": "2018.03.22", "title": "Актуална пътна обстановка към 16.00 часа"}
{"url": "http://www.focus-news.net/news/2018/03/22/2502737/mvr-katastrofa-mezhdu-4-prevozni-sredstva-zatvori-patya-ruse-byala-v-rayona-na-dve-mogili-ima-postradali.html", "text": "Катастрофа между 4 превозни средства е причина за временното затваряне на пътят Русе – Бяла , в района на Две могили. Това съобщиха от пресцентъра на МВР. Сигналът за пътния инцидент е подаден малко след 14.30 часа. По първоначални данни са се ударили четири превозни средства. Има пострадали. Движението в района на инцидента временно е преустановено. Обходният маршрут е: Две могили-Батишница.", "date": "2018.03.22", "title": "МВР: Катастрофа между 4 превозни средства затвори пътя Русе – Бяла в района на Две могили, има пострадали"}
{"url": "http://www.focus-news.net/news/2018/03/22/2502742/plenumat-na-vss-prie-pravila-za-provezhdane-na-konkurs-za-naznachavane-na-glaven-sekretar-na-visshiya-sadeben-savet.html", "text": "Пленумът на Висшия съдебен прие разработения проект на „Правила за провеждане на конкурс за назначаване на Главен секретар на Висшия съдебен съвет“, предложен от членовете на Съвета Гергана Мутафова и Боряна Димитрова, които са председатели на комисиите „Съдебна администрация“ , съответно към Прокурорската и Съдийската колегии. Това съобщиха от пресцентъра на Висшия съдебен съвет.\r\nПравилата регламентират реда за провеждане на конкурса, подбора на кандидатите и избора на главен секретар от Пленума на ВСС, с оглед последните промени в ЗСВ и създаването на колегии и Пленум на ВСС. Решението за назначаване на главен секретар ще бъде взето от Пленума на ВСС след изслушване и задаване на въпроси към кандидатите, класирани на първите три места, започвайки от класирания на първо място. За да бъде избран кандидатът трябва да получи подкрепа на повече от половината от присъстващите членове на Пленума на ВСС.", "date": "2018.03.22", "title": "Пленумът на ВСС прие правила за провеждане на конкурс за назначаване на главен секретар на Висшия съдебен съвет"}
{"url": "http://www.focus-news.net/news/2018/03/22/2502740/shumen-otpada-ogranicheno-dvizhenieto-na-mps-nad-12-tona-po-pat-i-7-shumen-silistra.html", "text": "Отпада ограничено движението на МПС над 12 тона по път I-7 Шумен – Силистра. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Шумен: Отпада ограничено движението на МПС над 12 тона по път I-7 Шумен – Силистра"}
{"url": "http://www.focus-news.net/news/2018/03/22/2502746/blagoevgrad-katastrofa-mezhdu-kamion-i-lek-avtomobil-e-stanala-na-pat-iii-1903-dobrinishte-eleshnitsa-nyama-danni-za-postradali.html", "text": "Лека катастрофа между камион и лек автомобил е станала на път III-1903 Добринище – Елешница. Това каза за Радио „Фокус“ – Пирин дежурният служител в Областно пътно управление – Благоевград. Няма данни за пострадали, нанесени са само материални щети по превозните средства. Движението в района на инцидента се осъществява в една лента.\r\nКристина МИТКОВА", "date": "2018.03.22", "title": "Благоевград: Катастрофа между камион и лек автомобил е станала на път III-1903 Добринище – Елешница, няма данни за пострадали"}
{"url": "http://www.focus-news.net/news/2018/03/22/2502747/korea-herald-sadat-izdade-zapoved-za-arest-na-bivshiya-prezident-na-yuzhna-koreya.html", "text": "Съдът в Южна Корея издаде заповед за арест на бившия президент на страната Ли Мюн-бак , който е заподозрян за 20 случая на подкуп, злоупотреба със средства и злоупотреба с правомощия, пише  Korea Herald.\r\nОбвиненията срещу него включват подкупи на обща сума от 11 милиарда вона (10,3 млн.  долара) от държавата шпионска агенция, както и от компании като „Самсунг“. Бившият президент, който е на власт между 2008 и 2013 г. се смята за истинския собственик на производителя на авточасти ДАС, който е замесен в няколко случая на нередности и финансови измами. \r\nЛи Мюн-бак отрича обвиненията, заявявайки, че не знае нищо и че разследването на прокуратурата е фалшифицирано.  Виктор Турмаков", "date": "2018.03.22", "title": "Korea Herald: Съдът издаде заповед за арест на бившия президент на Южна Корея"}
{"url": "http://www.focus-news.net/news/2018/03/22/2502745/blizo-60-ot-uchastnitsite-v-anketata-na-agentsiya-fokus-smyatat-che-v-detskite-gradini-tryabva-da-ima-video-nablyudenie.html", "text": "Близо 60% от участниците в анкетата на Агенция \"Фокус\" смятат, че в детските градини трябва да има видео наблюдение. Това показват данните от проведеното допитване. В подкрепа на поставянето на камери са гласували 136 души (59.13% от участниците в анкетата). Против видео наблюдението са се обявили 56 души (24.13% от гласувалите), а 38 (16.52% от анкетираните) са заявили, че не могат да преценят.\r\nГласувайте в новата ни анкета, където ви питаме: Притеснявате ли се за сигурността на личните ви данни в социалните мрежи?\r\nВашият глас може да дадете", "date": "2018.03.22", "title": "Близо 60% от участниците в анкетата на Агенция \"Фокус\" смятат, че в детските градини трябва да има видео наблюдение"}
{"url": "http://www.focus-news.net/news/2018/03/22/2502741/api-vremenno-se-ogranichava-dvizhenieto-na-mps-nad-12-tona-po-pat-i-3-yablanitsa-pleven-byala-v-posoka-ruse.html", "text": "Временно се ограничава движението на МПС над 12 тона по път I-3 Ябланица - Плевен - Бяла в посока Русе, поради ограничение по пътя Русе - Бяла. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.22", "title": "АПИ: Временно се ограничава движението на МПС над 12 тона по път I-3 Ябланица - Плевен - Бяла в посока Русе"}
{"url": "http://www.focus-news.net/news/2018/03/22/2502748/nap-nesabranite-vzemaniya-za-perioda-2000-2017-g-ot-dds-po-revizionni-aktove-sa-v-razmer-na-58-mlrd-lv.html", "text": "Несъбраните вземания за периода 2000 - 2017 г. от ДДС по ревизионни актове са в размер на 5,8 млрд. лв. Това съобщиха от пресцентъра на НАП във връзка със събираемостта на ДДС.\r\nЗа последните 10 години приходите на НАП растат с 50% по-бързо от колкото нараства БВП. Над 93% от нововъзникващия дълг се събира в рамките на годината, има сериозно и видимо подобрение и на доброволното плащане на данъци, и на принудителното събиране. Несъбраните вземания за периода 2000-2017 г. от ДДС по ревизионни актове са в размер на 5,8 млрд. лв., като 5,4 млрд. лв. от тях са определени като несъбираеми.  \r\nВ същото време несъбраният ДДС по ревизионни актове през 2017 г. е 4 пъти по-малко, спрямо 2011 г. ДДС злоупотребите са общ проблем в Европа, годишните загуби се оценяват на 150 млрд. евро в рамките на Съюза. ЕК обмисля сериозни промени в ДДС законодателството, защото в настоящия си вид самият ДДС като механизъм е силно уязвим за измами.", "date": "2018.03.22", "title": "НАП: Несъбраните вземания за периода 2000 - 2017 г. от ДДС по ревизионни актове са в размер на 5,8 млрд. лв."}
{"url": "http://www.focus-news.net/news/2018/03/22/2502749/burgas-shte-se-provede-mezhdunaroden-turnir-po-taekuon-do-na-24-i-25-mart-2018-g.html", "text": "Община Бургас, Спортна Асоциация - МВР, Българска асоциация по Таекуон-До и Централен полицейски Таекуон-До клуб организират на 24 и 25 март 2018 г. в зала \"Никола Станчев\" Международен турнир по Таекуон-До за купа \"Бургас\" като част от програмата на СА МВР \"Млади приятели на полицията\". Това съобщиха от пресцентъра на общината. \r\nВ състезанието ще вземат участие деца, юноши и девойки от около 20 клуба от страната и чужбина, като броят на участниците ще бъде над 150. Събитието има демонстративен и спортен характер. Официалното откриване ще бъде на 24 март 2018 г. от 11:00 часа.", "date": "2018.03.22", "title": "Бургас: Ще се проведе Международен турнир по таекуон-до на 24 и 25 март 2018 г."}
{"url": "http://www.focus-news.net/news/2018/03/22/2502739/nova-makedoniya-makedoniya-milorad-dodik-obnovi-ideyata-za-armiya-na-republika-srabska.html", "text": "Според анализаторите   Република Сръбска може да има собствена армия, но проблем са двойните стандарти на международната общност, която прокарва идеята за армия в Косово, предава македонската медия  „Нова Македония“.\r\n„В случай, че международната общност продължава да изпълнява искането на Косово да получи собствена армия, идеята за армията на Република Сръбска трябва да се осъществи. Въоръжените сили на Босна и Херцеговина не допринасят много за Република Сръбска“ , смята президентът на Република Сръбска Милорад Додик.\r\nЧленът на Комисията за отбрана и сигурност в Босна и Херцеговина, Душанка Майчич смята, че „изявлението на Додик не е нереалистично, предвид разпоредбите на Дейтънското споразумение“\r\nВъоръжените сили на Босна и Херцеговина са създадени под голям натиск от страна на международната общност, но те не са част от категориите от Дейтън. Според Дейтънското споразумение само субекти могат да имат армии. Институциите в РС трябва да мислят в посока на възстановяване на армията на РС, тъй като въоръжените сили на Босна и Херцеговина  са голям провал“, смята Майчич. Виктор Турмаков", "date": "2018.03.22", "title": "„Нова Македония“ (Македония): Милорад Додик обнови идеята за армия на Република Сръбска"}
{"url": "http://www.focus-news.net/news/2018/03/22/2502754/pes-sabira-levite-premieri-komisari-i-lideri-na-partii-na-16-may-2018-g-v-sofiya.html", "text": "На лидерска среща преди заседанието на Съвета на ЕС, ПЕС ще събeре левите европейски премиери, комисари и лидери на партии на 16 май 2018  г. в София. Това съобщиха от пресофиса на евродепутата. Специален акцент ще бъде темата за Западните Балкани и затова на форума ще бъдат поканени и премиерите, и лидерите на левицата от балканските държави. Ясната европейска преспектива пред тези страни е сред приоритетите на европейските социалисти.\r\nОсвен заседанието си в България, днес левите лидери обсъдиха заключенията на Съвета и  приветсваха предложението на комисаря по икономически и финансови въпроси Пиер Московси за по-строги данъчни правила за технологичните гиганти. Инициативата бе определена като първата важна стъпка към справедлива европейска данъчна система, в която големите многонационални корпорации плащат своя дял.\r\nОтносно проектозаключенията на предстоящия Съвета, президентът на ПЕС Сергей Станишев, който бе домакин на срещата, заяви:\r\n„Време е европейските лидери да погледнат ангажиментите, които са поели, по-отговорно. Ето защо сме предложили изчерпателен социален план за действие, с ясни цели за увеличаване на заплащането, намаляването на разликата в заплащането между половете, социална закрила за служителите в цифровия сектор и постоянна и всеобхватна младежка гаранция”.\r\nЛидерите обсъдиха и позициите на социалдемократическите партии преди европейските избори през 2019 г. и поеха ангажимент за изготвяне на общи приоритет и за изборната кампания. \r\nПо време на срещата, левите лидери носеха възпоменателни ленти по повод втората годиншнина от терористичните атаки в Брюксел на 22 март 2016 г, когато 35 души загубиха живота си.", "date": "2018.03.22", "title": "ПЕС събира левите премиери, комисари и лидери на партии на 16 май  2018 г. в София"}
{"url": "http://www.focus-news.net/news/2018/03/22/2502753/afp-ukrainskite-vlasti-zadarzhaha-deputata-nadya-savchenko-po-obvineniya-che-e-planirala-napadenie-sreshtu-parlamenta.html", "text": "Украинският депутат Надя Савченко, която в миналото бе приемана като символ на съпротива срещу Русия, сега е обвинена за планиране на терористично нападение в Киев и е задържана от властите, предава  AFP.\r\n„Тя е задържана , след като главният прокурор прочете обвиненията“, заяви прессекретарят на прокуратурата Андрий Лисенко. Преди няколко часа депутатите във Върховната Рада гласуваха за свалянето на имунитета ѝ. Виктор Турмаков", "date": "2018.03.22", "title": "AFP: Украинските власти задържаха депутата Надя Савченко по обвинения, че е планирала нападение срещу парламента"}
{"url": "http://www.focus-news.net/news/2018/03/22/2502750/zhan-klod-yunker-italiya-vse-oshte-ne-e-v-kriza.html", "text": "Председателят на Европейската комисия Жан-Клод Юнкер заяви, че Италия все още не е в криза и че политиците в страната трябва да открият решение на следизборната безизходица, свързана със затрудненията при формирането на правителството, предава  Reuters.\r\n„Италия е Италия“, заяви Юнкер на въпрос каква е ситуацията в страната. „Това е стара демокрация и вземащите решенията в нея ще отрият решението на това, което все още не може да се опише като криза“.  Виктор Турмаков", "date": "2018.03.22", "title": "Жан-Клод Юнкер: Италия все още не е в криза"}
{"url": "http://www.focus-news.net/news/2018/03/22/2502751/ministarat-na-energetikata-temenuzhka-petkova-shte-poseti-nimh.html", "text": "Министърът на енергетиката Теменужка Петкова ще посети Националния институт по хидрология и метеорология (НИМХ) към Българската академия на науките (БАН). \r\n Това съобщиха от пресцентъра на министерството. На 22-ри и 23-ти март служителите на института отбелязват Световния ден на водата и Световния ден на метеорологията. \r\nЧестванията ще се състоят на 23 март, петък, от 14.00 часа в сградата на Националния институт по метеорология и хидрология, бул. „Цариградско шосе“ 66, Централна сграда, 1-ви етаж, зала „Академик Спас Вацов“.", "date": "2018.03.22", "title": "Министърът на енергетиката Теменужка Петкова ще посети НИМХ"}
{"url": "http://www.focus-news.net/news/2018/03/22/2502752/inzh-zlati-zlatev-gradski-transport-varna-obsluzhvat-se-vsichki-linii-na-gradskiya-transport-v-grada.html", "text": "Обслужват се всички линии на градския транспорт във Варна. Това каза за Радио „Фокус“ – Варна инж. Злати Златев, изпълнителен директор на „Градски транспорт”, във връзка със снеговалежа в града. По думите му автобусите и тролейбусите във Варна се движат по всички направления. „Към момента снеговалеж няма. Закъсненията в графиците са свързани с „тапите“, които се образуват по основните булеварди заради ремонтните дейности по пътната инфраструктура във Варна“, допълни инж. Злати Златев.\r\nМарияна ВАЛЕНТИНОВА", "date": "2018.03.22", "title": "Инж. Злати Златев, Градски транспорт – Варна: Обслужват се всички линии на градския транспорт в града"}
{"url": "http://www.focus-news.net/news/2018/03/22/2502743/nimh-prez-poslednoto-denonoshtie-nivata-na-rekite-v-zapadnobelomorskiya-baseyn-sa-ostanali-bez-sashtestveni-izmeneniya.html", "text": "През последното денонощие нивата на реките в Западнобеломорския басейн са останали без съществени изменения, сочи справка на сайта на Националния институт по метеорология и хидрология (НИМХ) към Българската академия на науките (БАН). Регистрираните колебания в басейна са от -14 см до +6 см. Водните количества на реките в басейна са около и над праговете за високи води. Днес през деня речните нива във водосбора на река Струма краткотрайно ще се повишат, вследствие на валежи и снеготопене. В останалата част на басейна речните нива ще останат без съществени изменения. Утре и на 24 март  ще има процес на временно понижение или задържане на нивата на реките в басейна, като значителни повишения ще има само в долните части от водосборите на реките Доспат, Места и Струма в резултат на оттичане, снеготопене и валежи от дъжд във вечерните часове днес и през нощта срещу 23 март. На 25март  повишения в резултат на валежи и снеготопене ще има в средните и долни части от водосборите на река Струма и река Места и във водосбора на рекяа Доспат. Ниска вероятност за поройни наводнения има през нощта на 26 срещу 27 март в долните части от водосбора на река Места.", "date": "2018.03.22", "title": "НИМХ: През последното денонощие нивата на реките в Западнобеломорския басейн са останали без съществени изменения"}
{"url": "http://www.focus-news.net/news/2018/03/22/2502755/plovdiv-atraktsiite-v-park-lauta-shte-se-uvelichavat-prez-tazi-godina.html", "text": "Атракциите в парк „Лаута” в Пловдив ще се увеличават през тази година. Това съобщи на пресконференция кметът на района Костадин Димитров, предаде репортер на Радио „Фокус”-Пловдив. „Ще продължим с инвестициите като дарения по главната алея да има повече атракциони, повече занимания – кътове, игрища, пейки, свободен интернет, камери и ще разчитаме на една сцена за външни занимания, покрита с дърво”, каза Димитров. Сцената ще е над 100 кв. м. По този начин ще се разшири възможността в парка да има повече мероприятия. Ще се търсят и повече възможности за електрозахранване там. „Тази година народният събор в парк „Лаута” ще е с три сцени”, каза районният кмет. Той ще бъде част от културната програма за 2019 година и ще се проведе на 12 и 13 май. На него се очакват много посетители и над 3000 участници от цяла България. „Намерихме още една ниша с тези мероприятия в парка и всички те се ползват с голяма посещаемост”, добави Димитров.\r\nЩе бъде изградена и нова спортна площадка до бл. 96, но все още не е решено за какъв вид спорт ще е тя. За нея са заделени около 35000 лева.\r\nОт главната алея до самия парк Лаута всички алеи ще бъдат довършени, асфалтирани и осветени. „Много искаме да направим и нови паркинги на мястото на тези, които махаме, близо до парк Лаута. Там има проектирана и ще бъде изградена улица „Лаута” през тази, или догодина.\r\nТази година за инвестиционната програма на района ще се разходват над един милион лева. 10000 лева ще бъдат заделени за нови пейки. Миналата година там са били поставени над 100 пейки.\r\nНад 200 са поставените скоби за платени паркоместа на територията на района. Има голям интерес към тях, заявките са над 800 досега.\r\nЦветана ТОНЧЕВА", "date": "2018.03.22", "title": "Пловдив: Атракциите в парк „Лаута” ще се увеличават през тази година"}
{"url": "http://www.focus-news.net/news/2018/03/22/2502759/ruse-ulitsite-i-trotoarite-v-grada-shte-se-pochistvat-denonoshtno-zaradi-uslozhnenata-zimna-obstanovka.html", "text": "Почистване на улици и тротоари в община Русе с цялата налична техника на снегопочистващите фирми, както и масирано обработване на уличната мрежа със сол, разпореди кметът Пламен Стоилов. Той призова водачите на автомобили към внимателно шофиране. Това съобщиха от пресцентъра на Община Русе. Заради усложнената зимна обстановка и силен снеговалеж, който по прогноза ще продължи и утре, ще се работи денонощно и с пълен капацитет по снегопочистването.\r\nЗатворени за движение на тежкотоварни автомобили са пътищата Русе – Разград и Русе – Бяла.", "date": "2018.03.22", "title": "Русе: Улиците и тротоарите в града ще се почистват денонощно, заради усложнената зимна обстановка"}
{"url": "http://www.focus-news.net/news/2018/03/22/2502758/prezidentat-rumen-radev-izrael-mozhe-da-uchastva-v-protsesa-na-energiyna-diversifikatsiya-za-balgariya-i-regiona.html", "text": "България е заинтересована от диверсификация на енергийните източници, както и от възможността да бъде вносител и да транзитира природен газ от новооткритите находища в Източно Средиземно море към нашия регион и Европа. Това заяви президентът Румен Радев в началото на срещата си с министър-председателя на Държавата Израел Бенямин Нетаняху, съобщиха от прессекретариата на държавния глава. Президентът отново призова за по-голям прагматизъм в двустранните отношения и открои исторически изградените приятелски връзки между двата народа като безценен капитал, който трябва да бъде развиван. Държавният глава посочи, че стокообменът от 150 млн. долара не отговаря нито на икономическите възможности на България и Израел, нито на активния политически диалог.  \r\nНа срещата си с премиера Нетаняху Румен Радев подчерта интереса на страната ни от прилагане на опита на Израел в сферите на информационните технологии, киберсигурността, науката и образованието. За пример Румен Радев посочи технологичния парк Гав-Ям Негев, който българската делегация посети по време на посещението си в Израел, и който създава нови икономически възможности за цял регион в страната. \"Разбрах, че Вие сте един от инициаторите за създаването на този център и Ви поздравявам за Вашата визия за бъдещето\", обърна се Радев към израелския министър-председател. \r\nРумен Радев отбеляза доброто сътрудничество между България и Израел в борбата с тероризма и изрази признателност за подкрепата, която страната ни получи от Израел след атентата в Сарафово през 2012 г. Днешната напрегната ситуация в света налага кооперирането между нашите служби за сигурност да продължава, както и установените добри връзки в областта на отбраната, каза президентът. \r\nИзраел има специални отношения с България – в миналото, в настоящето и занапред, заяви от своя страна премиерът Нетаняху. Той посочи, че няма да бъде забравено как българите са защитили евреите преди 75 години. По думите на Нетаняху това, което се е случило, е доказателство за човечността и морала на българския народ. Отличните двустранни отношения между България и Израел могат да бъдат задълбочени и развивани в редица сектори, отбеляза премиерът. Бенямин Нетаняху отбеляза колко е важно развитието на технологиите и изрази готовност за сътрудничество в тази сфера. \r\nВ Йерусалим държавният глава проведе работна среща с Роберт Сингер, изпълнителен директор на Световния еврейски конгрес, в която участваха и десетки политици, общественици и представители на дипломатическия корпус в Израел. На срещата отново беше отдадено признание към България за спасяването на еврейската общност у нас през Втората световна война и бяха обсъдени кризата в Близкия изток, борбата с тероризма и други теми. \r\nПо-късно днес президентът Радев ще посети църквата “Божи гроб” и Стената на плача в Стария град на Йерусалим, с което приключва официалното му посещение в Държавата Израел.", "date": "2018.03.22", "title": "Президентът Румен Радев: Израел може да участва в процеса на енергийна диверсификация за България и региона"}
{"url": "http://www.focus-news.net/news/2018/03/22/2502756/dobrich-patishtata-v-oblastta-sa-prohodimi-pri-zimni-usloviya-19-mashini-obrabotvat-nastilkite-po-razlichni-napravleniya.html", "text": ". Пътищата в областта са проходими при зимни условия, 19 машини обработват настилките по различни направления, по информация на дежурния в областния съвет за сигурност, предаде кореспондентът на Радио „Фокус” – Варна. Няма въведени ограничения на движението на автомобили. Интензивният снеговалеж в Добрич продължава, духа слаб вятър, температурата на въздуха е около 0 градуса.Няма данни да населени места без ток или с нарушено водоподаване. \r\nЖулиета НИКОЛОВА", "date": "2018.03.22", "title": "Добрич: Пътищата в областта са проходими при зимни условия, 19 машини обработват настилките по различни направления"}
{"url": "http://www.focus-news.net/news/2018/03/22/2502744/afp-angela-merkel-emanyuel-makron-i-tereza-mey-shte-se-sreshtnat-za-da-obsadyat-sluchaya-skripal.html", "text": "Френското президентство съобщава, че президентът на Франция Еманюел Макрон, германският канцлер Ангела Меркел и британският министър председател Тереза Мей ще проведат среща, на която ще обсъдят отравянето на бившия агент на ГРУ Сергей Скрипал на територията на Великобритания, предава  AFP.\r\n„Министър-председателят на Тереза Мей, президентът Еманюел Макрон и канцлерът Ангела Меркел ще обсъдят заявлението, което лидерите на 28-те страни членки ще издадат относно атаката, за която Великобритания обвинява Русия“, пише в официално заявление на френското президентство. Виктор Турмаков", "date": "2018.03.22", "title": "AFP: Ангела Меркел, Еманюел Макрон и Тереза Мей ще се срещнат, за да обсъдят „Случая Скрипал“"}
{"url": "http://www.focus-news.net/news/2018/03/22/2502760/nachalnikat-na-otbranata-general-leytenant-andrey-botsev-uchastva-vav-vip-denya-na-uchenieto-dacian-lancer-18-v-rumaniya.html", "text": "Началникът на отбраната генерал-лейтенант Андрей Боцев участва днес в Деня за високопоставени гости на командно-щабно компютърно подпомагано учение „Dacian Lancer 18”. Това съобщиха от пресцентъра на Министерство на отбраната. То се проведе в Националния център за съвместна подготовка в Чинку, Румъния и в него участваха български военнослужещи от Втора механизирана бригада – Стара Загора. \r\nЦелта на „Dacian Lancer 18” бе проверка на бойната готовност и сертифициране на щаба на многонационалната дивизия „Югоизток“. На финала на учението се проведе церемонията за връчването на сертификат за придобиване на пълни оперативни способности. \r\nСред гостите бяха министърът на отбраната на Румъния Михай-Виорел Фифор, началникът на Генералния щаб на Румъния генерал Николае Чука, командващият на Съвместното командване на силите на НАТО в Неапол адмирал Джеймс Фого, заместник-командирът на Сухопътното командване на НАТО в Измир генерал-лейтенант Паоло Руджиеро, командирът на Корпуса за бързо развръщане в Турция генерал-лейтенант Мехмет Дайсал.", "date": "2018.03.22", "title": "Началникът на отбраната генерал-лейтенант Андрей Боцев участва във ВИП деня на учението „Dacian Lancer 18” в Румъния"}
{"url": "http://www.focus-news.net/news/2018/03/22/2502757/daily-sabah-trima-turski-voynitsi-sa-zaginali-v-afrin-pri-razchistvane-na-mini.html", "text": "Трима турски войници са загинали при прочистване на мини в  северозападния сирийски регион Африн, пише  Daily Sabah.\r\nТурският министър-председател Бинали Йълдъръм уточни, че войниците са загинали, след като импровизиран експлозив, поставен от кюрдските въоръжени формирования, смятани от Анкара за терористични, се взривява. \r\nТурските  сили и съюзната и Свободна сирийска армия продължават да прочистват мините и експлозивите в заетите от тях територии в Африн.  Виктор Турмаков", "date": "2018.03.22", "title": "Daily Sabah: Трима турски войници са загинали в Африн при разчистване на мини"}
{"url": "http://www.focus-news.net/news/2018/03/22/2502761/afp-es-i-shest-drugi-strani-shte-badat-izklyucheni-zasega-ot-amerikanskite-vnosni-mita-za-stomana-i-aluminiy.html", "text": "Търговският представител на САЩ с ранг на министър Робърт Лайтхизър заяви, че ЕС и шест други страни ще бъдат изключени, поне засега, от наложените от САЩ вносни мита върху алуминия и стоманата, предаде  AFP.\r\nЛайтхийзър заяви пред сената, че Тръмп планира да „сложи пауза“ върху тарифите, докато преговорите текат, преди да се открие постоянно решение.\r\nОсвен ЕС, Аржентина, Австралия, Бразилия, Канада, Мексико и Южна Корея също ще бъдат изключени от вносните мита в размер от 25% за стоманата и 10% върху алуминия.  Виктор Турмаков", "date": "2018.03.22", "title": "AFP: ЕС и шест други страни ще бъдат изключени „засега“ от американските вносни мита за стомана и алуминий"}
{"url": "http://www.focus-news.net/news/2018/03/22/2502764/blagoevgrad-vazstanoveno-e-dvizhenieto-po-pat-iii-1903-dobrinishte-eleshnitsa.html", "text": "Възстановено е движението по път III-1903 Добринище - Елешница. Това съобщиха от пресцентъра на Агенция \"Пътна инфраструктура\".", "date": "2018.03.22", "title": "Благоевград: Възстановено е движението по път III-1903 Добринище - Елешница"}
{"url": "http://www.focus-news.net/news/2018/03/22/2502766/anton-kutev-bsp-podkrepyame-vavezhdaneto-na-zadalzhitelni-kvoti-za-balgarska-muzika.html", "text": "Подкрепяме Петицията за въвеждане на задължителни квоти за български музикални произведения в радиоефира. Това заяви Антон Кутев, зам.-председател на ПГ на „БСП за България“ и председател на Комисия по взаимодействие с неправителствените организации и жалбите на гражданите, съобщиха от пресцентъра на НС на БСП. „В 11 от 28 държави членки на ЕС е предвидено гарантирането на присъствие на музикално съдържание в радиоефира, създадено на съответния национален език или от композитори, продуценти и изпълнители от съответната държава. Посочени са изрични квоти – най-малко 8% до най-много 65%. В 2 от останалите 17 държави членки на ЕС също е регламентирано, но без изрично да са посочени проценти“, посочи Кутев. Той обясни, че има различни квоти за частни и обществени доставчици. „В 4 от държавите национална продукция се свързва с национален език, защото един от проблемите е да се даде определение на национална продукция – дали, когато участва българин, дали да са написани на български език, защото много българи правят песните си на английски, например“, каза още народният представител. Като интересен пример той посочи опита на Литва, които обвързват лиценза с превод и субтитри – ако една песен не е изпята на национален език, да бъде преведена. \r\nАнтон Кутев посочи, че трябва да се има предвид и как точно се определя кое произведение е ново, защото в повечето държави за нови се смятат направени през последните 5 години. „Разпратихме Петицията до около 40 субекта, които касае това решение. От 10 от тях получихме обратни отговори - 9 подкрепят идеята. Единствените, които имат притеснения са СЕМ“, подчерта Антон Кутев и допълни, че СЕМ трябва да преценят дали ще могат да контролират една такава промяна. \r\n„Задължителната квота за българска музика е правилната посока“, заяви зам.-председателят на ПГ на „БСП за България“ Крум Зарков. Според него няма практически аргумент против това да се случи, защото аргументите за свободната конкуренция не са валидни в случая. „Тя ще важи в рамките на един регулиран пазар, където български изпълнители ще се конкурират“, уточни той. Зарков допълни, че са получени становища от артисти в целия сектор и компании, които заявяват принципната си подкрепа за тази промяна. „Квотата за българска музика е всеобщо призната необходимост. Не трябва да си задаваме въпроса- дали трябва да се направи, а как да стане“, категоричен е народният представител. Той е на мнение, че трябва да се дефинира какво точно е българско музикално произведение, колко да е квотата и как да се регламентира тази квота, за да се измерва ефективно, за да не седи във въздуха с пожелателен ефект. \r\nКрум Зарков заяви, че ще се увеличи палитрата на българската музика. „Това е развиваща се индустрия и творчески процес. Според проучване, българският език е на изчезване. Той е от 5000 езика, които до 2050 г. ще се говорят от страшно малко хора. Това е тенденция“, подчерта той и допълни, че трябва да подкрепяме българската музика. Трябва да се вземе предвид и спецификата на пазара. „Пазарът е такъв, че Нона не може да се конкурира с Мадона. А е по-добра певица“, коментира Крум Зарков.\r\n„Това е национален въпрос, лобизъм за българската музика“, каза зам.-председателят на ПГ на „БСП за България“ Георги Свиленски. По повод коментари против идеята за задължителните квоти за българска музика, той заяви: „Не съм си представял, че на народен представител, българин, ще му се налага да защитава идеята, че българските радиа трябва да излъчват българска музика. Трябва да се каже не дали, а веднага да се започне писането на закон. Обществената мисия е, че сме българи“, коментира Свиленски. По неговите думи след време няма да има кой да разбира новините, а ще трябва да ги излъчваме на дублиран език. \r\n„Аз съм автор и изпълнител на българска музика. В момента няма конкуренция, а геноцид над независимите български автори“, допълни темата народният представител от левицата Нона Йотова. „Как ще напиша песен, как ще я чуят хората, когато не я пускат по радиото?“, попита тя. По думите ѝ в момента дори и най-голямата глупост, направена от само 3 големи компании, задължително се пуска по радиата.\r\nНа комисията присъстваха представители на СЕМ, Комисията по култура и медиите, вносителите на петицията, автори, музиканти и продуценти, Национална музикална академия \"Проф. Панчо Владигеров\", организации, представляващи музикалната общност, както и представители на радиа.", "date": "2018.03.22", "title": "Антон Кутев, БСП: Подкрепяме въвеждането на задължителни квоти за българска музика"}
{"url": "http://www.focus-news.net/news/2018/03/22/2502762/veliko-tarnovo-vremenno-e-ogranicheno-dvizhenieto-po-patya-mezhdu-selata-sovata-i-pavel-poradi-katastrofa-mezhdu-dva-avtomobila-postradal-e-patnik-v-edna-ot-kolite.html", "text": "Временно е ограничено движението на автомобили по пътя между селата Совата и Павел, съобщиха от Областна дирекция на МВР – Велико Търново. Причината е пътен инцидент между два леки автомобила, в района на село Хаджидимитрово. Произшествието е станало около 15.20 часа, Пострадал е пътник от единия автомобил. Той е откаран в свищовската болница със съмнение за фрактура на крака. Служители на Районно управление на МВР – Свищов отклоняват автомобилите през село Хаджидимитрово.", "date": "2018.03.22", "title": "Велико Търново: Временно е ограничено движението по пътя между селата Совата и Павел поради катастрофа между два автомобила, пострадал е пътник в една от колите"}
{"url": "http://www.focus-news.net/news/2018/03/22/2502765/evrokomisaryat-mariya-gabriel-chovekat-tryabva-da-ostane-tozi-koyto-kontrolira-i-upravlyava-tehnologiite.html", "text": "За да можем да прогнозираме бъдещето на труда, трябва да си отговорим на три основни въпроса: пред какви промени сме изправени, с какви инструменти разполагаме и какви нови предизвикателства можем да очакваме. Отговори на тези въпроси търсихме в днешната международна конференция в София \"Бъдещето на труда\", изводите от която обобщих заедно с министъра на труда и социалната политика Бисер Петков и вицепремиера Томислав Дончев. Това каза на Международната пресконференция еврокомисарят Мария Габриел, съобщиха от пресцентъра на Представителството на ЕК в България. \r\nЦифровата трансформация вече е непреодолим фактор в сферата на трудовата заетост. Търсенето на цифрови умения бързо нараства през последното десетилетие - между 2003 г. и 2013 г. заетостта в сферата на информационните и комуникационните технологии е нараснала между 16% и 30% в 25 европейски държави и се очаква растежът да продължи. Създадени са допълнителни 2 милиона работни места за специалисти в IT сектора. От друга страна, някои от днешните работни места ще бъдат трансформирани, като прогнозите варират от 50 до 9%. Голяма разлика в прогнозните данни говори за необходимостта да имаме повече и по - точни данни, за да можем да реагираме навреме на промените. \r\nТрябва да използваме потенциала на цифровите технологии за растеж, нови работни места и иновации, но и да не губим от поглед рисковете, свързани с бедност и социално изключване, особено в периферните райони. Разполагаме с инструменти за политически отговор на предизвикателствата, свързани с трансформацията на работните места. Един такъв инструмент е Европейския социален фонд. Предоставянето на възможност за обучения за цифрови умения може да помогне за предпазване от бъдещо обедняване и допълнителна периферизация на някои региони. \r\nИзкуственият интелект трябва също да бъде високо в дневния ни ред, тъй като не можем да пренебрегнем факта, че ще е ключов двигател на ръста на производителността в бъдеще, преобразувайки много съществуващи бизнеси и работни места, но и създавайки нови.  \r\nВодещ момент, когато говорим за бъдещето на труда, е и отговорността на платформите. Въпреки че позволяват по-голяма гъвкавост, липсата на социална защита е особено остра сред работещите. Това е едно важно предизвикателство, за преодоляването на което са нужни общи усилия. В този контекст социалният диалог и ангажирането със социалните партньори в ЕС има ключова роля. \r\nНо най - важното е да запазим човешкото лице на цифровизацията. Човекът трябва да остане този, който контролира и управлява технологиите. Нужно е да съхраним понякога трудния за намиране, но важен баланс между огромните възможности, които ни дават цифровите технологии, и свързаните с тях рискове. Заедно с комисар Тейсен ще обявим сформирането на експертна група на високо равнище относно влиянието на дигитализацията върху пазара на труда, която ще внесе допълнителен щрих към стратегията ни за справяне с предизвикателствата.", "date": "2018.03.22", "title": "Еврокомисарят Мария Габриел: Човекът трябва да остане този, който контролира и управлява технологиите"}
{"url": "http://www.focus-news.net/news/2018/03/22/2502767/mark-zukerberg-golyam-broy-nedeystvitelni-profili-vav-feysbuk-razprostranyavashti-falshivi-novini-sa-s-proizhod-ot-makedoniya.html", "text": "Създателят и директор на интернет-корпорацията „Фейсбук“ Марк Зукерберг заяви, че в Македония са открити редица фалшиви профили в социалната му мрежа , които са разпространявали фалшиви новини. Той заяви лично това по време на интервю пред телевизионния канал CNN.\r\nОбсъждайки възможната намеса на изборите от недействителни профили, разпространяващи фалшиви новини, които са повлияли на президентските избори в САЩ и Франция той отбеляза, че редица фалшиви профили се оказват с произход от Македония.\r\n„Разположили сме някои нови инструменти на изкуствения интелект за откриване на фалшиви профили, които се опитват да разпространяват фалшиви новини и открихме голям брой такива, идващи от Македония“, заяви създателят на „Фейсбук“. \r\n„Имаме много работа, за да предотвратим това държави да се месят в чужди избори, да направим така че „интернет-тролите“ да не разпространяват фалшиви новини“, допълни той. Виктор Турмаков", "date": "2018.03.22", "title": "Марк Зукерберг: Голям брой недействителни профили във \"Фейсбук\" , разпространяващи фалшиви новини, са с произход от Македония"}
{"url": "http://www.focus-news.net/news/2018/03/22/2502773/sofiya-motosezonat-shte-bade-otkrit-na-31-mart-2018-g.html", "text": "Във връзка с лошите атмосферни условия се отменя организираното от клуб GENTLEMEN MC мотошествие на 24 март 2018 г. Това съобщиха от пресцентъра на Столична община.  Мотошествието ще се проведе на 31 март 2018 г. по маршрут от пл. „Св. Александър Невски“ по ул. „Оборище“, бул. „Васил Левски“, бул. „Цар Освободител“, бул. „Цариградско шосе“, бул. „Пейо К. Яворов“, бул. „Никола Вапцаров“, бул. „Черни връх“ и бул. \"България“ до Околовръстен път между пътен възел „Бояна“ и Национален исторически музей.", "date": "2018.03.22", "title": "София: Мотосезонът ще бъде открит на 31 март  2018 г."}
{"url": "http://www.focus-news.net/news/2018/03/22/2502771/blagoevgrad-obshtinski-savet-bansko-odobri-sklyuchvane-na-memorandum-za-satrudnichestvo-s-yugozapaden-universitet-neofit-rilski.html", "text": "На своето редовно заседание Общински съвет – Банско одобри сключването на меморандум за сътрудничество между Община Банско и Югозападния университет в Благоевград. Това съобщиха от пресцентъра на Община Банско. С документа за сътрудничество ще се гарантира по-тясна ангажираност за изграждане на интелигенти, иновативни и висококвалифицирани специалисти с успешна реализация на вътрешния пазар на труда.\r\nСъветниците дадоха своето съгласие за кандидатстването на местната администрация   по два проекта с европейско финансиране. По Програма за Трансгранично сътрудничество „България – Македония” е разработен проект с наименование „Обща култура, традиции и история – мост към нашето европейско бъдеще – II етап”, с който се предвижда обособяването на интерактивен галерия-музей в рамките на съществуващия „Дом на изкуствата” – гр. Банско. Партньори по проектното предложение е македонската община Виница, а максималният размер на безвъзмездно финансиране е 500 000 евро.\r\nВтората одобрена кандидатура е за проект „Закупуване на оборудване за обществена трапезария” пред Фонд „Социална закрила” на Министерството на труда и социалната политика. При одобрение на проекта ще бъде закупено кухненско оборудване за обществената трапезария в община Банско, която към момента изхранва повече от 160 нуждаещи се лица от уязвими групи.\r\nБе даден старт за откриване на производство по отчуждаване на недвижими имоти, собственост на физически лица във връзка с реализирането на общинския проект за доизграждане на ул. „Найден Геров” и свързването му с Околовръстния пътен участък на курортния център.", "date": "2018.03.22", "title": "Благоевград: Общински съвет-Банско одобри сключване на меморандум за сътрудничество с Югозападен университет „Неофит Рилски”"}
{"url": "http://www.focus-news.net/news/2018/03/22/2502770/kyustendil-pri-zimni-usloviya-se-osashtestvyava-dvizhenieto-po-patishtata-na-teritoriyata-na-oblastta.html", "text": "При зимни условия се осъществява движението по пътищата на територията на област Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. По думите му вече са отменени всички въведени през деня временни ограничения за движението на тежкотоварни моторни превозни средства над 12 тона. Пътните настилки са заснежени, мокри и хлъзгави. В момента няма превалявания. Ограничено е движението само в едната лента по пътя Смоличано – Пелатиково. По пътя е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март. Нормален е трафикът по автомагистрала „Струма” и път Е-79 в областта. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март.\r\nВенцеслав ИЛЧЕВ", "date": "2018.03.22", "title": "Кюстендил: При зимни условия се осъществява движението по пътищата на територията на областта"}
{"url": "http://www.focus-news.net/news/2018/03/22/2502763/ruse-petima-dushi-sa-postradali-pri-intsidenta-na-patyat-ruse-byala-v-rayona-na-dve-mogili.html", "text": "Петима души са пострадали при инцидента на пътят Русе – Бяла, в района на Две могили. Това съобщи за Агенция „Фокус“ говорителят на ОДМВР-Русе Марияна Атанасова. Произшествието е станало с участието на 4 превозни средства – джип, лек автомобил, ТИР и пътнически автобус. Според данните от екипите на спешна помощ петимата пострадали са откарани в русенската болница за оказване на медицинска помощ. Заради инцидента пътят е затворен до изясняване на причините, но е организиран обходен маршрут през град Две могили и село Батишница. \r\n„Към момента колегите работят на мястото на инцидента и ще изяснят как точно е станало произшествието. Към 16.00 заради усложнена пътна обстановка близо 20 произшествия станаха в територията на региона като имаше множество с участие на повече от 2 автомобила“, обясни Атанасова.", "date": "2018.03.22", "title": "Русе: Петима души са пострадали при инцидента на пътят Русе – Бяла, в района на Две могили"}
{"url": "http://www.focus-news.net/news/2018/03/22/2502769/prezidentat-rumen-radev-s-palestina-imame-obsht-vrag-i-tova-e-globalniyat-terorizam.html", "text": "С Палестина имаме общ враг и това е глобалният тероризъм. Това каза президентът Румен Радев в изявление след срещата с президента  на Палестина Махмуд Аббас, предаде репортер на Агенция „Фокус“. Радев отчете, че глобалният тероризъм заплашва и Европа. „Видяхме какво се случи миналата седмица в Ивицата Газа. Високо оценяваме сътрудничеството между нашите служби са сигурност и ще работим така, че това сътрудничество да се развива и в бъдеще“, коментира Румен Радев. Той посочи, че на срещата със своя колега са разговаряли за проблемите в региона на Близкия Изток. „Те са изключително сложни, в някои отношения и взривоопасни. България има своите ясни позиции. Ние сме важен партньор на Палестина като участник във формирането на позициите в ООН и в ЕС. В това отношение България следва ясно изразената позиция на ЕС, че решение, дългосрочно и устойчиво на близкоизточния конфликт може да има само, базирано на принципа на двете независими държави, живеещи в мир, сигурност и разбирателство“, коментира президентът. По думите му не трябва да се отхвърлят усилията на нито една държава, която има възможност и желае да допринесе за този процес. Той поясни, че е предал на президента Аббас и пожеланията на президента на Израел Реувен Ривлин и министър-председателя на Държавата Израел Бенямин Нетаняху за конструктивни и мирни отношения. „Силно се надяваме всички ние, че в тази тежка, наистина ситуация, емоцията не са най-добрият съветник. Силно се надяваме, че този конфликт ще бъде разрешен на основаната на мирни двустранни преговори. За нас това е най-важното условие“, допълни българският държавен глава.", "date": "2018.03.22", "title": "Президентът Румен Радев: С Палестина имаме общ враг и това е глобалният тероризъм"}
{"url": "http://www.focus-news.net/news/2018/03/22/2502776/smolyan-kmetat-nikolay-melemov-podpisa-dogovori-sas-175-potrebiteli-i-146-asistenti-na-sotsialni-uslugi-v-obshtinata.html", "text": "В община Смолян  продължава предоставянето на социалните услуги „Личен асистент\", „Социален асистент\" и „Домашен помощник\" до 31 декември 2018 г . Кметът Николай Мелемов подписа договори със 175 потребители  и 146 асистенти на социалната услуга, която е делегирана от държавата дейност. Това каза Недялка Грибачева гл. експерт в Община Смолян, съобщиха от пресцентъра на Общината. Резултатите на кандидат потребителите  и асистентите предоставящи услуги в домашна среда са публикувани на сайта на Община Смолян. Финансовите средства за обезпечаването им се осигуряват от държавния бюджет. Те се предоставят в домашна среда на лица с увреждания и лица над 65 г .\r\nСлед проведени процедури по прием и подбор на кандидатите за потребители и персонал, всички 146  лични и социални асистенти, както и домашни помощници ще обслужват общо 175 потребители на територията на цялата община.", "date": "2018.03.22", "title": "Смолян: Кметът Николай Мелемов подписа договори със 175 потребители  и 146 асистенти на социални услуги в общината"}
{"url": "http://www.focus-news.net/news/2018/03/22/2502778/vidin-8-sm-e-snezhnata-pokrivka-v-rayona-na-belogradchik-12-mashini-pochistvat-patishtata.html", "text": "8 см е снежната покривка в района на Белоградчик, 12 машини почистват пътищата, съобщиха за Радио „Фокус“ – Видин от Пътно управление – Белоградчик. Няма непроходими пътища в региона. \r\nПътно управление – Белоградчик отговаря за снегопочистването на общините Белоградчик, Димово и Ружинци и на участъка от главен път Е-79 от Димово и Ружинци, който е е почистен и опесъчен заради ниските температури и опасността от заледяване.\r\nАнна ЛОЗАНОВА", "date": "2018.03.22", "title": "Видин: 8 см e снежната покривка в района на Белоградчик, 12 машини почистват пътищата"}
{"url": "http://www.focus-news.net/news/2018/03/22/2502777/turski-grazhdanin-poluchi-8-godini-zatvor-i-globa-v-razmer-na-50-000-lv-za-trafik-na-heroin-prez-balgaro-turskata-granitsa.html", "text": "По обвинение на Окръжна прокуратура – София съдът е признал за виновен гражданин на Турция с инициали Ф. Я. за извършени от него престъпления – незаконно държане на високорисково наркотично вещество с цел разпространение и опит за пренасянето му през границата на страната. Това съобщиха от Апелативна прокуратура - София. \r\nНа 14 септември 2009 г. подсъдимият Я. преминавал, с автовлекач „Скания“ и полуремарке с турски регистрационни номера, през трасе „Изходящи товарни автомобили“ на Митница \"Калотина\" – ГКПП \"Калотина\". При проверка митническите служители установили, че той пренася хероин с общо нето тегло 91 034,16 грама, със съдържание на активен наркодействащ компонент диацетилморфин 58 %. Общата му стойност възлиза на 8 193 074.40 лева. \r\nСъдът е наложил на обвинения в наркотрафик Ф.Я. наказание от осем години „Лишаване от свобода“ и глоба в размер на 50 000 лева. В полза на държавата следва да бъде отнето и МПС, с което било извършено престъплението. \r\nПостановената осъдителна присъда не е влязла в сила и може да бъде обжалвана пред Софийския апелативен съд.", "date": "2018.03.22", "title": "Турски гражданин получи 8 години затвор и глоба в размер на 50 000 лв. за трафик на хероин през българо-турската граница"}
{"url": "http://www.focus-news.net/news/2018/03/22/2502774/prezidentat-rumen-radev-s-palestina-imame-solidna-baza-za-satrudnichestvo-v-oblasti-kato-nauka-selsko-stopanstvo-i-turizam-spisakat-mozhe-i-tryabva-da-bade-razshiren.html", "text": "Имаме солидна договорна правна база за сътрудничество в най-различни области – и наука, и образование, селско стопанство, туризъм, обмен на класифицирана информация. Този списък може и трябва да бъде разширен. Това каза президентът Румен Радев в изявление изявлението след срещата с президента на Палестина Махмуд Аббас, предаде репортер на Агенция „Фокус“. Президентът поясни, че в някои от годишните програми в тези споразумения вече са изтекли и трябва да бъдат актуализирани. „Имаме какво да желаем от търговско-икономическото сътрудничество и трябва така да работим, че да има по-активни контакти от нашите делови страни“, каза президентът. Държавният глава отбеляза факта, че над 5000 палестинци са получили своето висше образование в България. „Някои от тях виждаме тук, заемайки важни позиции в държавната администрация и водещи в своите професионални области. Мисля, че ние трябва да продължаваме това изключително добро сътрудничество в сферата на образованието, което постигнахме в годините“, каза президентът. Той подчерта, че Палестина може да разчита на България, за да има много по-силен обмен във всички области и да не се прекъсва традицията и успехите в сферата на образованието. „Хората завършили в България са живият мост между Палестина и България“, допълни Радев. Българският държавен глава благодари за поканата и топлото гостоприемство. „България отдава голямо значение на отношенията си с Палестина и се стреми да ги развива във всички възможни области. С президента Аббас направихме преглед на актуалното състояние на нашите отношения и набелязахме мерки, така че да ги задълбочим в бъдеще. И двамата считаме, че отношенията на високополитическо ниво са важни за развитието на нашите отношения във всички останали области от взаимен интерес“, каза Румен Радев. Отчитайки факта, че от дълги години висопоставен палестински политик не е посещавал България, президентът отправи покана към своя колега Махмуд Аббас да посети страната ни в удобно за него време.", "date": "2018.03.22", "title": "Президентът Румен Радев: С Палестина имаме солидна база за сътрудничество в области като наука, селско стопанство и туризъм - списъкът може и трябва да бъде разширен"}
{"url": "http://www.focus-news.net/news/2018/03/22/2502775/varna-izlozhba-s-rekvizit-ot-filma-kapitan-petko-voyvoda-be-otkrita-v-muzeya-na-vazrazhdaneto-v-grada-po-povod-predstoyashtiya-den-na-trakiya.html", "text": "Изложба с реквизит от филма „Капитан Петко войвода“ бе открита в сградата на Музея на Възраждането във Варна по повод предстоящия Ден на Тракия, който се отбелязва на 26 март, предаде репортер на Радио „Фокус“ – Варна. Изложбата показва пътя на създаването на един знаков за българската памет филм и припомня историята на българите преселници от Беломорска Тракия. Тя повдига завесите в процесите на създаването на филма, пресъздал събития от живота на легендарния български революционер Петко Киряков. За заснемането на филма „Капитан Петко войвода“ е обявена акция по събиране на автентични облекла, предмети и фотоси от преселници от регионите на Гюмюрджина, Софлу, Дедеагач, Доган Хисар (родното място на Петко войвода), Елховско, Ивайловградско и др. Колекцията първоначално е дарена от Студио за игрални филми „Бояна“ на Тракийското дружество в с. Светлен, Поповско. По-късно Тракийското дружество я подарява на ИМ – Попово.\r\nФилмът е посветен на честванията на 1300 годишнината от създаването на българската държава. След излъчването на сериите по Националната телевизия изпълнителят на главната роля във филма Васил Михайлов е посрещан като герой из цяла България – с множество почитатели, пити хляб и сол.\r\nВ заснемането на този филм участва кинооператорът Димо Коларов (1924 – 1997). Роден и отрасъл в Попово, завършил кинооператорско майсторство в Чехия. В изложбата се представят негови вещи и награди, подарени на музея в родния му град. Камерата, с която майсторът на черно-бялото изображение Бате Димо снима много от известните български филми, както и фотосите от снимачната площадка, са предоставени на Поповски музей през 2004 г. от Киноцентър „Бояна“ и Рангел Вълчанов по повод IV Национален фестивал за операторско майсторство „Златното око“, провеждан в памет на Димо Коларов в Попово.\r\nМарияна ВАЛЕНТИНОВА", "date": "2018.03.22", "title": "Варна: Изложба с реквизит от филма „Капитан Петко войвода“ бе открита в Музея на Възраждането в града по повод предстоящия Ден на Тракия"}
{"url": "http://www.focus-news.net/news/2018/03/22/2502772/lokalno-spored-predsedatelya-na-voyvodinskite-sotsialdemokrati-sled-cherna-gora-sega-mishena-na-moskva-e-makedoniya.html", "text": "Според председателя на „Лигата на социалдемократите на Войводина“ Ненад Чанак Русия, след неуспешния опит за преврат в Черна Гора, сега се опитва да осъществи натиск върху Македония, предава македонската медия  „Локално“.\r\nЧанак осъди „новите заплахи и натиск, които руската дипломация отправя на Македония“\r\nМакедонските медии съобщиха тази седмица, че Русия е предупредила Македония, че нейното присъединяване към НАТО ще има отрицателни последици за двустранните отношения и за регионалната сигурност.\r\nЧанак изрази подкрепа към  македонския министър-председател и председател на СДСМ  Зоран Заев за „усилията, които прави в изграждането на демократично и гражданското общество“, както и „силна подкрепа“ за външната политическа ориентация на новото македонско правителство, което „полага големи усилия с цел за да постигне мир с всичките си съседи\". \r\n„От особено значение са преговорите за името на Македония“, уточни Чанак.\r\nТой добави, че ускореният процес на евроатлантическата интеграция и покана за членство в НАТО са от решаващо значение за стабилизиране на положението в Македония и постигането на демократична и развита Балкани. Виктор Турмаков", "date": "2018.03.22", "title": "„Локално“: Според председателя на войводинските социалдемократи след Черна Гора сега „мишена“ на Москва е Македония"}
{"url": "http://www.focus-news.net/news/2018/03/22/2502780/pernik-sadat-nalozhi-myarka-za-neotklonenie-zadarzhane-pod-strazha-na-obvinyaemata-za-ubiystvoto-na-mayka-si.html", "text": "Съдът наложи мярка за неотклонение ,,задържане под стража“ на обвиняемата за убийството на майка си. Това съобщиха от пресцентъра на Апелативна прокуратура - София. Днес състав на Пернишкия окръжен съд е уважил искането на Окръжна прокуратура – Перник за вземане на мярка за неотклонение „Задържане под стража“ спрямо 34-годишната с инициали Л.К., привлечена към наказателна отговорност за извършено от нея престъпление по чл. 116, ал. 1, т. 3, пр. 2, вр. чл. 115 от НК. \r\nКъм настоящия момент е налице обосновано предположение, че Л.К. е умъртвила майка си – Е.К. на 57 години. От събраните на този етап на досъдебното производство доказателства, обяснения на обвиняемата, показания на свидетелите, разпитани по делото, протокол за оглед на местопроизшествие и за оглед на труп, може да се направи извод за авторството на деянието. Освен, че обвиняемата К. не го отрича, тя била първата, която се обадила на тел. 112, за да уведоми за извършеното от нея престъпление. \r\nСъдът е приел, че съществува реална опасност обвиняемата да се укрие и да осуети наказателното преследване. \r\nОпределението на съда може да бъде обжалвано пред Софийския апелативен съд.", "date": "2018.03.22", "title": "Перник: Съдът наложи мярка за неотклонение ,,задържане под стража“ на обвиняемата за убийството на майка си"}
{"url": "http://www.focus-news.net/news/2018/03/22/2502784/vidin-ogranicheno-e-dvizhenieto-na-tezhkotovarni-avtomobili-nad-12-tona-po-glaven-pat-e-79-ot-vidin-za-montana-zaradi-snegonavyavaniya.html", "text": "Ограничено е движението на тежкотоварни автомобили над 12 тона по главен път Е-79 от Видин за Монтана заради снегонавявания, каза за Радио „Фокус“ – Видин дежурният служител в Областно пътно управление – Видин. Той посочи, че обходният маршрут е през село Арчар. Снежната покривка на места в областта достига до 15 см. \r\n20 почистващи машини поддържат републиканската пътна мрежа в областта. Няма затворени пътни участъци.\r\nАнна ЛОЗАНОВА", "date": "2018.03.22", "title": "Видин: Ограничено е движението на тежкотоварни автомобили над 12 тона по главен път Е-79 от Видин за Монтана заради снегонавявания"}
{"url": "http://www.focus-news.net/news/2018/03/22/2502782/sofiya-livanski-grazhdanin-poluchi-8-mesetsa-zatvor-s-3-godishen-izpitatelen-srok-za-prenasyane-na-nedeklarirani-148-500-evro-prez-balgaro-srabskata-granitsa.html", "text": "Ливански гражданин получи 8 месеца затвор с 3-годишен изпитателен срок за пренасяне на недекларирани 148 500 евро през българо-сръбската граница. Това съобщиха от пресцентъра на Апелативна прокуратура - София. Съдът е одобрил споразумение, сключено между Районна прокуратура – Сливница и защитата на подсъдимия Р.Б., гражданин на Ливан, обвинен за извършено от него престъпление по чл. 251, ал. 2 от Наказателния кодекс. \r\nТой се е признал за виновен за това, че на 02 март 2018 г., около 11.30 ч., на трасе „Изходящи автомобили и автобуси“, на Митнически пункт Калотина, не изпълнил задължение за деклариране на парични средства, пренасяни през границата на страната - от България за Сърбия, която е външна граница на Европейския съюз. Стойността на предмета на престъплението е в особено големи размери – 148 500 евро, с левова равностойност 290 440,76 лева. \r\nС определение на съда на подсъдимия Р.Б. е наложено наказание от осем месеца „Лишаване от свобода“ с тригодишен изпитателен срок. Веществените доказателства по делото – паричната сума в размер на 148 500 евро, се отнемат в полза на държавата.", "date": "2018.03.22", "title": "София: Ливански гражданин получи 8 месеца затвор с 3-годишен изпитателен срок за пренасяне на недекларирани 148 500 евро през българо-сръбската граница"}
{"url": "http://www.focus-news.net/news/2018/03/22/2502779/veliko-tarnovo-vremenno-e-ogranicheno-dvizhenieto-po-pat-iii-407-pavel-sovata-zaradi-katastrofa.html", "text": "Временно ограничено движение на път III-407 Павел- Совата , поради пътнотранспортно произшествие. Това съобщиха от Агенция \"Пътна инфраструктура\" (АПИ). Движението се  пренасочва през Хaджи Димитрово.", "date": "2018.03.22", "title": "Велико Търново: Временно е ограничено движението по път III-407 Павел- Совата заради катастрофа"}
{"url": "http://www.focus-news.net/news/2018/03/22/2502785/vratsa-okrazhnata-prokuratura-predade-na-sad-dvama-mazhe-za-razprostranenie-na-falshivi-banknoti.html", "text": "Окръжна прокуратура – Враца е предала на съд Б. Лазаров (на 61 години) от гр. София и У. Капинга (на 61 години), гражданин на Танзания – за разпространение на фалшиви банкноти. Това съобщиха от пресцентъра на Апелативна прокуратура - София. Около 19.30 часа на 28 март 2017 г. обвиняемите Лазаров и Капинга отишли на бензиностанция в с. Селановци, където закупили минерална вода и малка бутилка уиски. Двамата седнали на външна маса за десетина минути, след което се върнали при продавачката на бензиностанцията. Лазаров ѝ обяснил, че автомобилът им е повреден и оставен на майстор в селото, поради което им трябва моторно масло. Жената ги насочила към наличния в търговския обект асортимент, като те избрали четирилитрова туба. Вече на касата, в допълнение, мъжете поискали по два стека цигари „Карелия“ и „Давидоф“ и един стек „Дънхел“. Така сметката им станала около 320 лева. \r\nВместо да платят, Лазаров заявил на продавачката, че с приятеля му нямат в себе си български пари, като попитал дали е възможно да оправят сметката в евро. Междувременно Капинга подал на Лазаров няколко банкноти с номинал от по сто и хиляда евро, каквито жената не била виждала до онзи момент. Тя се съгласила да приеме от тях плащане в евро, като по този начин искала да помогне. Понеже нямало практика в бензиностанцията да се пазарува с чужда валута, жената оставила в касата свои лични пари. Тя взела дадените ѝ две банкноти от по сто евро и върнала ресто в размер на осемдесет лева, след което двамата клиенти напуснали търговския обект. \r\nНа следващия ден продавачката отишла в гр. Оряхово, където показала двете банкноти на служителка от банка ОББ, която ѝ обяснила, че те са фалшиви. Пострадалата веднага уведомила кварталния полицай и подала жалба за случилото се. \r\nВ хода на разследването са били извършени техническа, видеотехническа и лицево-идентификационна експертиза, които са установили както неистиността на парите, така и извършителите на престъпното деяние. Обвиняемите Лазаров и Капинга са многократно осъждани, в това число и за прокарване на неистински парични средства. \r\nПредстои поредното за двамата наказателно производство да продължи в съда.", "date": "2018.03.22", "title": "Враца: Окръжната прокуратура предаде на съд двама мъже за разпространение на фалшиви банкноти"}
{"url": "http://www.focus-news.net/news/2018/03/22/2502768/plovdiv-okolo-30-dvoyki-shtarkeli-sa-spaseni-ot-gladna-smart-v-selo-belozem.html", "text": "Около 30 двойки щъркели са спасени от гладна смърт в село Белозем, община Раковски. Това съобщи за Радио „Фокус”-Пловдив кметът на селото Иван Тачев. От кметството благодарят на доброволците от „Зелени балкани“ и от Спасителния център за диви животни–Стара Загора за навременната намеса за спасяването от гладна смърт на колонията от щъркели, които са в селото. Днес, след обаждане от кмета са били изпратени около 40 кг риба, с която са били нахранени птиците.\r\n„В момента в селото няма бедстващи щъркели“, каза кметът Иван Тачев. „Сутринта бях обезпокоен като видях репортажите от Добруджа и реших да вземем превантивни мерки, защото температурите може да паднат“, добави той. „Сега всичко е наред, дори видях два щъркела да летят, което е знак, че птиците са добре“, каза Тачев. От кметството имат готовност, ако щъркелите започнат да падат, те да бъдат настанени в складове, частни къщи и дворове.\r\n„46 двойки щъркели имаше миналата година в Белозем, като тенденцията е броят им да нараства, за разлика от Европа, където популацията им намалява“, каза още Иван Тачев.\r\nВ момента най-много са щъркелите върху покрива на ОУ „Гео Милев“ – около 23 двойки и върху покрива на православен храм „Св Георги“ , където се намират около три-четири двойки. Другите са върху стълбове.\r\nЦветана ТОНЧЕВА", "date": "2018.03.22", "title": "Пловдив: Около 30 двойки щъркели са спасени от гладна смърт в село Белозем"}
{"url": "http://www.focus-news.net/news/2018/03/22/2502781/nikolay-zaychev-kmet-na-peshtera-praznikat-na-radio-fokus-pazardzhik-savpada-s-dobrata-novina-che-savsem-skoro-to-shte-zvuchi-i-v-efira-na-obshtina-peshtera.html", "text": "Кметът на Община Пещера Николай Зайчев честити 11-я рожден ден на Радио „Фокус“-Пазарджик. „Вашият празник съвпада с добрата новина, че съвсем скоро ще звучите и в ефира на община Пещера. Един успех за всички ни, защото най-после ще имаме избор на ефирни радиа. Това нямаше как да се случи без подкрепата и на вашия президент Красимир Узунов. Благодаря ви за чудесното сътрудничество, обективността, с която отразявате обществения живот в нашата община. 11 години са и много, и малко, но за тази пред тийнейджърска възраст вие демонстрирате зрялост, опит и професионални умения. Весел празник, бъдете живи и здрави“, каза Николай Зайчев.", "date": "2018.03.22", "title": "Николай Зайчев, кмет на Пещера: Празникът на Радио „Фокус“ – Пазарджик съвпада с добрата новина, че съвсем скоро то ще звучи и в ефира на община Пещера"}
{"url": "http://www.focus-news.net/news/2018/03/22/2502788/nad-18-mln-lv-shte-vlozhi-mrrb-tazi-godina-za-vik-infrastruktura.html", "text": "Над 18 млн. лв. са предвидените тази година в бюджета на Министерството на регионалното развитие и благоустройството средства за ВиК инфраструктура. Парите ще бъдат използвани главно за реконструкция на съществуващите ВиК системи. Това съобщиха от пресцентъра на Министерство на регионалното развитие и благоустройството.\r\nПетдесет и две ВиК дружества в страната стопанисват ВиК системи, включващи над 90 000 км мрежа, 5 000 резервоара, повече от 3000 помпени станции, над 90 пречиствателни станции, повече от 6 000 водоизточника и прилежащите им санитарно-охранителни зони. За основната част от ВиК инфраструктурата се грижат 29-те ВиК дружества с държавно участие в капитала, чийто принципал е министърът на регионалното развитие и благоустройството.\r\n7 от ВиК операторите с държавно участие отговарят за 9 язовирни стени и прилежащите им съоръжения за питейно-битово водоснабдяване. Това са язовир „Студена”, стопанисван от „ВиК” ООД, гр. Перник; язовир „Среченска бара” към „ВиК” ООД, гр.Монтана; язовир „Христо Смирненски”, стопанисван от „ВиК” ООД, гр. Габрово; язовир „Боровица” към „ВиК” ООД, гр. Кърджали; язовирите „Камчия”, „Ясна поляна” и „Ново Паничарево”, стопанисвани от „ВиК” ЕАД, гр. Бургас; язовир „Йовковци“, стопанисван от „ВиК Йовковци” ООД, гр. Велико Търново, и язовир „Асеновец“, стопанисван от „ВиК - Сливен” ООД, гр. Сливен.\r\nСъс средства от Оперативна програма „Околна среда 2007-2013 г.“ до момента са изградени или рехабилитирани над 50 пречиствателни станции за отпадъчни води и над 2 500 км водопроводи и канализация. \r\nПо Оперативна програма „Околна среда 2014-2020 г.“ е предвидено с около 1,5 млрд. лв. да бъде изградена ВиК инфраструктура с цел постигане на съответствие с националното и европейското законодателство в областта на питейните води, отвеждането и пречистването на отпадъчните води, както и да се приложат мерки за повишаване на енергийната ефективност на ВиК операторите.\r\nСъс заем от Световната банка по Проект за развитие на общинската инфраструктура се доизграждат язовирите „Пловдивци“ и „Луда Яна“ и пречиствателни станции за питейни води (ПСПВ) към тях и се рехабилитира яз. \"Студена\" и съществуващата ПСПВ Студена - Перник. С изпълнение на проекта ще се осигури непрекъснатост на водоподаването за над 185 000 потребители в страната. \r\nВ най-напреднал етап е изпълнението на яз. „Пловдивци“, който ще водоснабдява около 40 хил. души в общините Мадан и Рудозем. Съоръжението трябва да бъде въведено в експлоатация през тази година. Строителните работи са във финален етап и започнаха процедурите по завиряването на язовира.\r\nС изграждането на яз. „Луда Яна“ ще се реши проблемът с водоснабдяването в община Панагюрище, която изпитва сериозен недостиг на питейна вода. Строителството на язовира и пречиствателната станция към него трябва да приключи в средата на 2019 г.\r\nВ началото на следващата година трябва да завърши и рехабилитацията на яз. \"Студена\", която се изпълнява в условия на непрекъсната експлоатация на язовира, като част от дейностите се извършват под вода. Използват се напълно нови за България методи и се разчита на участието на лицензирани водолази, за да се гарантира непрекъснатото водоснабдяване на близо 100 000 потребители в област Перник, включително индустриални.\r\nС цел устойчивото развитие на ВиК отрасъла, със заповед на министъра на регионалното развитие и благоустройството Николай Нанков е създаден Съвет за устойчиво развитие на отрасъл “Водоснабдяване и канализация“ като експертно консултативно звено към министъра. Идеята е чрез съвета да се обединят усилията между централната държавна власт, органите на местното самоуправление и неправителствените организации за решаване на въпросите, свързани с ВиК отрасъла.\r\nЧленовете на съвета имат задача да координират действията на компетентните министерства и всички заинтересовани страни за осъществяване на Плана за действие на Стратегията за развитие и управление на водоснабдяването и канализацията в Република България за периода 2014-2023 г. С работата си съветът ще координира и мерките при приоритизиране и планиране на средствата за ВиК инфраструктура от фондовете на Европейския съюз в периода до 2020 г., както и дейностите, свързани с оперативното управление на търговските дружества с държавно участие в капитала (ВиК оператори). \r\nВ Световния ден на водата – 22 март, и като институция, пряко отговорна и ангажирана с развитието на ВиК отрасъла у нас, МРРБ обединява усилия с всички заинтересовани от развитието на този жизненоважен отрасъл страни, с цел реализирането на цялостна политика за подобряване на състоянието на ВиК системите и подобряване на качеството и ефективността на ВиК услугите.", "date": "2018.03.22", "title": "Над 18 млн. лв. ще вложи МРРБ тази година за ВиК инфраструктура"}
{"url": "http://www.focus-news.net/news/2018/03/22/2502787/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nСлаб дъжд вали в Велико Търново, Пазарджик, Пловдив, Сливен, Смолян, Стара Загора и Ямбол, както и в района на Попови ливади, Баня, Черна Места /обл. Благоевград/, Малко Търново /обл. Бургас/, Летница /обл. Ловеч.\r\nСлаб сняг вали в областите Варна, Велико Търново, Габрово, Добрич, Кюстендил, Ловеч, Монтана, Плевен, Разград, Русе, София, Търговище и Шумен, както и в района на проход „Предел“, Благоевград /обл. Благоевград/, „Дюлински“ проход, Айтос, Кръстина, Драганци, Ловно ханче и Прилеп /обл. Бургас/, Картела и Пещера /обл. Пазарджик/, Паничково и Лъки /обл. Пловдив/, Сливен и Твърдица /обл. Сливен/, проход „Пампорово“, проход „Шипка“ и проход „Република“.\r\nПътните настилки са предимно мокри, заледени и обработени.\r\nНамалена видимост поради мъгла: \r\n- до 100 м в районите на Стражица /обл. Велико Търново/, Телиш и Люляк /обл. Плевен/.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“:\r\nобласт Кюстендил: движение в една лента по АМ „Струма” преди тунел \"Блатино\" при км 56+800 в посока \"Благоевград-София\" поради извършване на кратковременни ремонтни работи в аварийна лента. Движението се пропуска последователно в активна лента за движение и в изпреварваща лента за движение. Скоростта на движение е ограничена до 70 км/ч в разстояние на 200 м. Срок до 17:00 часа на 22.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Троянски“ - забранен за МПС над 12 т;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин:\r\nОграничено е движението за МПС над 12 т по път I-1 Видин – Монтана в посока Монтана поради силни снегонавявания. Без ограничение е движението в посока Видин. Обходен маршрут в посока Монтана: път II-11 Дунавци – Арчар - път III-112 Добри дол – Тополовец - път III-114 Тополовец – Ружинци.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Движението по път София – Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900  – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nПът-1003: Движението по път III-1003 Драгичево – Рударци– Кладница от км 4+200 до км 4+800 в участъка Рударци – Кладница се осъществява в една лента поради пропадане на част от банкета. Движението се регулира с пътни знаци. Срок до 22.03.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 26.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.,\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.22", "title": "Актуална пътна обстановка"}
{"url": "http://www.focus-news.net/news/2018/03/22/2502786/api-nad-1000-mashini-pochistvat-patnite-nastilki-preporachva-se-na-vodachite-da-saobrazyavat-skorostta-si-sas-zimnite-usloviya.html", "text": "Шофьорите да карат внимателно и със скорост, съобразена със зимните условия и без резки маневри. Над 1000 машини почистват пътните настилки в районите със снеговалеж в момента. Това съобщиха от пресцентъра на Агенция \"Пътна инфраструктура\" (АПИ).  Работата на екипите не е спирала, но при продължаващи валежи е невъзможно пътищата да са почистени до асфалт.\r\nАгенция „Пътна инфраструктура“ припомня, че поддържането на пътната инфраструктура е разделено на четири нива, регламентирани в Наредбата за поддържане и текущ ремонт на пътищата от 2012 г. Същите са изискванията и в Германия, и в редица други европейски държави. \r\nВ ниво „А“ на поддържане са пътищата с интензивност на движението над 4 000 моторни превозни средства на ден, каквито са магистралите и първокласните пътища и направленията, свързващи съседни области. Допустимата дебелина на снежната покривка на платното при снеговалеж за ниво „А“ е 3 см. Максималният срок за провеждане на снегопочистващите дейности от момента на спиране на снеговалежа или от момента на констатиране на заледяването до постигане на изискванията за ниво „А“ е 2 часа.\r\nВ ниво „Б“ са пътищата с трафик между 2 000 и 4 000 МПС на ден. Допустимата дебелина на снежната покривка на платното при снеговалеж е 5 см. Максималният срок за провеждане на снегопочистващите дейности от момента на спиране на снеговалежа или от момента на констатиране на заледяването на пътищата до постигане на изискванията за ниво „Б“ е 3 часа.\r\nВ ниво „В“ са пътищата с трафик между 500 и 2000 МПС на ден. Допустимата дебелина на снежната покривка на платното при снеговалеж е 7 см. Максималният срок за провеждане на снегопочистващите дейности от момента на спиране на снеговалежа или от момента на констатиране на заледяването на пътищата до постигане на изискванията за ниво „В“ е 5 часа. \r\nВ ниво „Г“ са пътищата с трафик по-малко от 500 МПС на ден. Допустимата дебелина на снежната покривка на платното при снеговалеж е 10 см. Максималният срок за провеждане на снегопочистващите дейности от момента на спиране на снеговалежа или от момента на констатиране на заледяването на пътищата до постигане на изискванията за ниво „Г“ е 8 часа.", "date": "2018.03.22", "title": "АПИ: Над 1000 машини почистват пътните настилки, препоръчва се на водачите да съобразяват скоростта си със зимните условия"}
{"url": "http://www.focus-news.net/news/2018/03/22/2502783/plyus-info-makedoniya-turtsiya-izrazi-bezrezervna-podkrepa-kam-makedonskoto-chlenstvo-v-nato.html", "text": "Турският министър-председател Бинали Йърдъръм заяви по време на посещението на македонския министър на отбраната Радмила Шекеринска, че подкрепата на страната му за членството на Македония в НАТО остава непроменена и силна, предава македонската медия \"Плюс Инфо\".\r\nШекеринска проведе среща и с министъра на външните работи на Турция, който потвърди турската безрезервна подкрепа към членството на Македония и НАТО и че тя ще бъде изразена на министерската среща на Алианса през Април, както и на срещата на високо равнище в Брюксел през юли.\r\nМинистерството на отбраната на Македония съобщи, че Шекеринска е изразила благодарност за подкрепата и е подчертала, че политиката на отворени врати на НАТО е много важна за Македония.\r\n\"Работим по вътрешните реформи и решаването на проблемите, които стоят на пътя към членството в НАТО\", заяви Шекеринска. Виктор Турмаков", "date": "2018.03.22", "title": "\"Плюс Инфо\" (Македония): Турция изрази безрезервна подкрепа към македонското членство в НАТО"}
{"url": "http://www.focus-news.net/news/2018/03/22/2502792/stara-zagora-lektsii-za-povishavane-na-finansovata-kultura-be-provedena-v-gimnaziyata-po-leka-promishlenost-i-turizam.html", "text": "Първа от поредицата лекции за повишаване на финансовата култура на подрастващите бе проведена по инициатива на обществения посредник Гинка Щерева в Професионалната гимназия по лека промишленост и туризъм, предаде кореспондент на Радио „Фокус“. Часът бе проведен с ученици от 10 в клас на гимназията, обучаващи се в специалността „Организация на обслужването в хотелиерството“. Гост – лектор бе Димитър Червенков – мениджър на финансов център на една от банковите институции в Казанлък. По време на лекцията пред младите хора бяха представени и разисквани теми, сред които банките – начин на функциониране, политика към млади клиенти и услуги ползвани от тях, механизъм на откриване на банкова сметка, как младите хора да планират личния си бюджет и др. Представени бяха и възможностите за кредитиране на студенти и докторанти.  \r\nОбщественият посредник Гинка Щерева поясни, че мотивът и за тази инициатива е продиктуван от факта, че от опита си в ежедневните приемни и срещите си с млади хора е установила, че те самите имат нужда и търсят такъв тип знания.\r\nЛекциите по финансова култура ще продължат и през следващите месеци в други учебни заведения в Казанлък. Те ще бъдат водени от местни банкери, като продължение на проведените в няколко училища преди година лекции по правна култура, гражданско образование и часове по родолюбие. \r\nПо инициатива на обществения посредник веднъж месечно в Казанлък ще бъде организирано и изнесено бюро за правна помощ, което е част от открития в края на лятото Консултантски правен център в Стара Загора. \r\nСлавяна ГАЙДАРОВА", "date": "2018.03.22", "title": "Стара Загора: Лекции за повишаване на финансовата култура бе проведена в гимназията по лека промишленост и туризъм"}
{"url": "http://www.focus-news.net/news/2018/03/22/2502794/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничният пункт е заснежен, на места и хлъзгав, няма допълнително наложени ограничения за движението на моторни превозни средства.\r\nВенцеслав ИЛЧЕВ", "date": "2018.03.22", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/22/2502795/ministar-nikolina-angelkova-rastat-na-chuzhdestrannite-turistite-u-nas-e-25-spryamo-2015-g.html", "text": "Посещенията на чуждестранни туристи в България през 2017 г. са с 25% повече спрямо 2015 г., което показва, че страната ни устойчиво надгражда постигнатите резултати и се превръща във все по-търсена дестинация за четири сезона. Това заяви министърът на туризма Николина Ангелкова на среща с представители на ръководството на Камарата на строителите в България начело с председателя на Управителния ѝ съвет инж. Илиян Терзиев, съобщиха от пресцентъра на Министерство на туризма. \r\n„Заслуга за тези успешни резултати имат и българските строители, които правят нашите курорти по-привлекателни и удобни за своите гости“, акцентира министърът. Тя обърна внимание, че рекордните постижения на входящия туризъм у нас водят непосредствено до необходимостта от изграждане на нови петзвездни хотели, тъй като расте устойчиво и интересът на високия клас туристи. „Един от водещите акценти в нашата политика е да привличаме платежоспособни клиенти на туристически услуги, които изискват отлично обслужване“, каза още министърът.  \r\nНиколина Ангелкова подчерта значението на високото качество в сектора, което е непосредствено свързано с имиджа на страната ни пред света. Тя прогнозира от 5 до 10 на сто ръст на чужди туристи през наближаващото лято и изтъкна значението на добре подготвените професионални екипи, за да може да се реализира този растеж. \r\n„Проблемът с кадрите е сред основните в нашата туристическа индустрия и ние работим активно с всички заинтересовани институции и бизнеса, за да се справим с него“, каза още министърът. Тя припомни своевременните законодателни промени, които позволиха от миналата година да се осигуряват изпълнителски кадри за сектора от трети страни. „Това обаче е краткосрочно решение. Ето защо предприехме съвместна инициатива с Министерството на образованието и науката за създаване на Център за квалификация и преквалификация на кадрите в туризма, за който ще бъде използван и опитът на други държави“, поясни министър Ангелкова.\r\nМинистерството на туризма и Камарата ще продължат активно да си сътрудничат при изграждането и поддържането на качествена материална база в туризма, от която до голяма степен зависят сигурността и комфортът на потребителите.", "date": "2018.03.22", "title": "Министър Николина Ангелкова: Ръстът на чуждестранните туристите у нас е 25% спрямо 2015 г."}
{"url": "http://www.focus-news.net/news/2018/03/22/2502796/veliko-tarnovo-praznichen-kontsert-posveten-na-140-ta-godishnina-ot-osvobozhdenieto-na-balgariya-shte-se-provede-v-svishtov.html", "text": "Празничен концерт, посветен на 140-та годишнина от Освобождението на България, ще се проведе в Свищов, съобщиха от пресцентъра на Общината. Ще участват Първи български хор „Янко Мустаков“, Тони Караманлиев – пиано, Мажоретен състав, Квартет „Свищов“ , Децата от 4-та група при Детска градина „Васил Левски“, възпитаници от класа на Корнелия Чекелева, Детско-юношески танцов ансамбъл „Дунавска младост“ и Симона Иванова. Събитието ще се проведе в салона на ПБНЧ „Еленка и Кирил Д. Аврамови-1856” от 18.00 часа. Входът свободен. Празничният концерт е част от културната програма на Общината по повод пролетните празници. Проявите ще продължат до края на месец март и през целия месец април.", "date": "2018.03.22", "title": "Велико Търново: Празничен концерт, посветен на 140-та годишнина от Освобождението на България, ще се проведе в Свищов"}
{"url": "http://www.focus-news.net/news/2018/03/22/2502799/shumen-dvizhenieto-v-regiona-se-izvarsha-pri-zimni-usloviya.html", "text": "Движението в Шумен и региона се извърша при зимни условия. За Радио „Фокус“-Шумен дежурният в Областно пътно управление-Шумен съобщи, че единственото ограничение на територията на област Шумен е за автомобили над 12 по път I-2 от пътен възел Белокопитово до границата с област Разград, заради инцидент с ТИР на територията на ОПУ-Разград. Пътищата от републиканската пътна мрежа в Шуменска област са мокри, обработени. По данни от Хидрометеорологичната обсерватория снежната покривка в Шумен е 12 см. Към момента снеговалежът в Шумен е спрял. Почистени и опесъчени са пътищата в област Търговище. На места има заснежени участъци, които са обработени. За автомобили над 12 тона са затворени Котленският проход и пътищата Търговище-Разград и Попово-Бяла. Снеговалежът е намалял. 24 машини работят по почистване и обработка на пътищата в област Разград, съобщи дежурният в Областно пътно управление-Разград. Пътните настилки са заснежени, на места има навявания. Затворени за автомобили над 12 тона са пътищата от Разград към Търговище, Русе, Попово и Шумен.\r\nИвелина ИВАНОВА", "date": "2018.03.22", "title": "Шумен: Движението в региона се извърша при зимни условия"}
{"url": "http://www.focus-news.net/news/2018/03/22/2502793/desislava-kostadinova-deputat-ot-gerb-tsenya-profesionalizma-i-prekrasniya-ekip-na-radio-fokus-pazardzhik.html", "text": "Депутатът от ГЕРБ Десислава Костадинова честити 11-я рожден ден на Радио „Фокус“ – Пазарджик. „За мен е удоволствие да мога да ви честитя 11-ия рожден ден. Радио „Фокус“ е медията, която стига до всички. Ценя вашия професионализъм и съм щастлива, че мога да общувам с вашия прекрасен екип. Запазете високото качество и стандарт, които налагате, бъдете справедлив коректив на обществените процеси и давайте повече ефирно време на добрите новини! Честит рожден ден, желая много здраве и късмет на целия екип!“, каза Костадинова.", "date": "2018.03.22", "title": "Десислава Костадинова, депутат от ГЕРБ: Ценя професионализма и прекрасния екип на Радио „Фокус“ – Пазарджик"}
{"url": "http://www.focus-news.net/news/2018/03/22/2502798/hristina-shopova-zam-kmet-na-blagoevgrad-podgotvili-sme-spetsialna-programa-za-festivala-bluessjazz-blagoevrgad.html", "text": "Подготвили сме специална програма за тазгодишното издание на фестивала „Bluess&Jazz Blagoevrgad“. Това каза зам.-кметът на Община Благоевград Христина Шопова по време на пресконференция, предаде репортер на Радио  „Фокус“ – Пирин. Тя посочи, че по стара традиция в края на март „Bluess&Jazz Blagoevrgad“ „тръгва“ към сърцата на хората и поставя началото на Пролетния фестивал на изкуствата в Благоевград. \r\n„Фестивалът за пръв път се проведе през 2015 година. Тогава той бе на приятелски начала. В него участие взеха хора, обичащи джаза, но наистина се оказа една  много добра платформа за среща на много добри музиканти и изпълнители. След 2015 година вече имаме и много международни участници“, коментира тя. Христина Шопова поздрави всички, които са взели участие в селекцията и организацията на фестивала. „В двете фестивални вечери ще ни бъдат предложени много интересни неща“, заяви тя. Шопова подчерта, че тази година фестивалът ще се проведе в зала „Орфей“ в парк Македония. „Сигурни сме, че това място ще предложи повече възможности за публиката и ще създаде една фестивална атмосфера“, коментира тя.\r\nКристина МИТКОВА", "date": "2018.03.22", "title": "Христина Шопова, зам.-кмет на Благоевград: Подготвили сме специална програма за фестивала „Bluess&Jazz Blagoevrgad“"}
{"url": "http://www.focus-news.net/news/2018/03/22/2502790/shumen-deloto-za-vlakovata-katastrofa-v-s-hitrino-shte-prodalzhi-na-30-mart.html", "text": "Делото за влаковата катастрофа в с. Хитрино ще продължи на 30 март, предаде репортер на Радио „Фокус“- Шумен. Днешното заседание на Окръжния съд в Шумен приключи по-рано от предвиденото, с оглед на влошените метеорологични условия и факта, че страните по делото пътуват. Следващата определена от съда дата е 30 март. \r\nВ следобедните часове бе предявена по-голямата част от снимковия материал по делото - от извършени огледи на мястото на влаковата катастрофа от 10 декември 2016 година на жп гара Хитрино, включително и снимки на жертвите. Заседанието тази сутрин започна с предевяване на аудио записите. Бяха слушани разговори между служители на жп транспорта - диспечери, дежурни на гари и др., от с. Хитрино, Горна Оряховица,  Каспичан, с. Самуил. Според представените оперативни разговори още към 05:37:42 часа на 10 декември се разменя информация за инцидента - „скъса се влакът, много силно влезе“, в 05:39 часа се чува: “бързо са влезли на отклонението“, а още няколко минути по-късно - „влакът влиза в населеното място в 05,37 часа, къса се, съобщава се за голяма експлозия, горяла контактна мрежа, вероятност от дерайлиране на цистерни, уведомена е пожарната“. В друг запис се чува служител от Хитрино: “Влакът много силно влезе на отклонението скъса контактна мрежа, гръмна всичко, цялото Хитрино гори“. \r\nОт записите става ясно още, че електрозахранването по линията е спряно, съобщава се за горящи съседни сгради, срутени къщи, пострадали хора, за организация за извозване на пътниците от влака, който е задържан на Висока поляна, заради случилото се на жп гарата в Хитрино и др. В съдебната зала бяха двамата обвиняеми- машинистите Димитър Михнев и Радослав Петков\r\nИвелина ИВАНОВА", "date": "2018.03.22", "title": "Шумен: Делото за влаковата катастрофа в с. Хитрино ще продължи на 30 март"}
{"url": "http://www.focus-news.net/news/2018/03/22/2502789/abc-news-bratovchedat-na-muamar-kadafi-zayavi-che-obvineniyata-sreshtu-nikola-sarkozi-sa-bozhie-nakazanie.html", "text": "Братовчедът на покойния либийски диктатор Муамар Кадафи заяви, че обвиненията за корупция, повдигнати срещу бившия президент на Франция Никола Саркози „са божие наказание“ за ролята в свалянето на дългогодишния лидер на северноафриканската държава, предава  ABC News.\r\nАхмед Кадафи ал Дам, който в момента живее в Кайро, заяви, че знае за милиони евро, които братовчед му приживе е давал за предизборната кампания на Саркози. \r\nСледствието в момента разглежда обвиненията, че режимът на Кадафи тайно е предоставил на Саркози 50 милиона евро за неговата предизборна кампания през 2007 г. Саркози отрича обвиненията. \r\nКато президент Саркози постави Франция начело на кампанията на НАТО, подкрепила бунтовниците в Сирия.  Кадафи ал Дам заяви, че повечето либийци, замесени в предаването на парите са или в затвора, мъртви или страхуващи се за живота си.  Виктор Турмаков", "date": "2018.03.22", "title": "ABC News: Братовчедът на Муамар Кадафи заяви, че обвиненията срещу Никола Саркози са „божие наказание“"}
{"url": "http://www.focus-news.net/news/2018/03/22/2502800/blagoevgrad-na-granichen-punkt-kulata-trafikat-e-intenziven-za-tovarni-avtomobili-na-izhod.html", "text": "На българо-гръцката граница трафикът е интензивен на ГКПП „Кулата“ за товарни автомобили на изход. Това съобщиха за Радио „Фокус“ – Пирин от Гранична полиция. Без проблеми се извършва преминаването на граничен пункт „Илинден“. На останалите пунктове по българо-гръцката движението също е нормално.\r\nКристина МИТКОВА", "date": "2018.03.22", "title": "Благоевград: На граничен пункт „Кулата“ трафикът е интензивен за товарни автомобили на изход"}
{"url": "http://www.focus-news.net/news/2018/03/22/2502791/mosv-nyama-bedstvashti-shtarkeli-na-teritoriyata-na-riosv-burgas.html", "text": "Няма бедстващи щъркели на територията на РИОСВ – Бургас. Това установи проверката на екипи от експерти на екоинспекцията във връзка с получени сигнали от граждани за бедстващи птици от защитения вид бял щъркел, съобщиха от пресцентъра на Министерството на околната среда и водите. Екип от РИОСВ и Регионалната дирекция по горите в Бургас обходи района на община Айтос, където  не са намерени бедстващи щъркели – всички птици са били в добро състояние и са се хранели.\r\nОбходен е и районът на община Средец – град Дебелт и селата Константиново, Росеново, Драчево и Дюлево. Проверката там не установи бедстващи птици. Присъствали са и подалите на сигналите, които са се убедили, че птиците са в добро състояние и не бедстват. При огледа са наблюдавани щъркели, които вече са в гнездата си. \r\nВажно е да се знае, че от помощ се нуждаят само падналите на земята щъркели, допускащи хората до себе си. В такива случаи следва хората да сигнализират РИОСВ, Общината или горските стопанства.", "date": "2018.03.22", "title": "МОСВ: Няма бедстващи щъркели на територията на РИОСВ – Бургaс"}
{"url": "http://www.focus-news.net/news/2018/03/22/2502803/pregled-na-mezhdunarodnite-novini-do-18-chasa-agentsiya-fokus.html", "text": "Федералната прокуратура на Германия арестува в провинция Баден-Вюртемберг предполагаем поддръжник на близкоизточната радикална групировка „Ислямска държава“.\r\nКакто обявиха от прокуратурата, 32-годишният германски гражданин от алжирски произход е демонстрирал подкрепа към „Ислямска държава“ в най-малко 10 случая. Уточнява се, че заподозреният е имал акаунти в социалните мрежи „Туитър“, „Фейсбук“ и за редица приложения, чрез които е имал възможност да комуникира с членове на радикалната групировка и да разпространява джихадистка пропаганда. \r\n***  Председателят на Европейската комисия Жан-Клод Юнкер заяви, че Италия все още не е в криза и че политиците в страната трябва да открият решение на следизборната безизходица, свързана със затрудненията при формирането на правителството.\r\n„Италия е Италия“, заяви Юнкер на въпрос каква е ситуацията в страната. „Това е стара демокрация и вземащите решенията в нея ще отрият решението на това, което все още не може да се опише като криза“. \r\n*** Турция трябва да освободи двамата гръцки войници, които задържа в началото на месеца като „жест на добра воля“. Това заяви в четвъртък в Брюксел председателят на опозиционната партия „Нова демокрация“ Кириакос Мицотакис.\r\nГоворейки пред медиите преди среща на Европейската народна партия (ЕНП) в рамките на срещата на върха на Европейския съюз в четвъртък, консервативният лидер заяви, че ще търси официално изявление по този въпрос и от двата форума.\r\n„От ключово значение е Турция да ни даде осезаеми признаци за продуктивно и съществено сътрудничество, което не се ограничава само до кризата с бежанците\", подчерта Мицотакис.\r\nДействията на Анкара в Егейско море, по отношение на сондажите край остров Кипър и около двамата задържани гръцки войници не трябва да се толерира, категоричен бе Мицотакис.\r\n*** В почти една трета от Общините в Македония и досега е употребяван повече от един език.\r\nЗаконът за местното самоуправление е първият приет закон след конституционните промени от 2001 г., т.е. след приемането на Охридското рамково споразумение. Оттогава, според положенията в него, в 30 общини в Македония в употреба е и втори, а понякога и трети език освен македонския, който говорят 20 процента от населението в общината. Или казано с други думи – в Македония езиците на етническите общности се употребяват официално в много по-голяма степен, отколкото в съседните й страни, че дори и в европейските, отбелязват от редакцията. \r\nСпоред 14-та Глава от Закона за местното самоуправление и по-специално  член 89, в общините в Македония, официален език е македонският език и македонската азбука. Но по-нататък, в член 90 се определя кои са официални езици в общините, а в параграф 1 е посочено: \"В общините официален език освен македонският е и този, които използват най-малко 20 на сто от жителите на общината\" . И след това, във втория параграф от същия член се казва: „За използването на езиците, които говорят по-малко от 20 процента от жителите на общината, решава общинския съвет\".\r\nЗаконът за употребата на езиците отново повдигна въпроса за текущото използване на двуезичието, т.е. многоезичието на местно ниво. В съответствие с Конституцията и Закона за местното самоуправление (ЗМУ), приет на 29 януари 2002 г., в работата на общините и техните актове могат да се използват македонският език и езика на общностите, представени от 20 на сто от населението на общината, определено в споменатите членове 89 и 90 от ЗМУ. \r\nОттогава насам 30 общини в Македония използват освен македонския език и друг език, който се говори от 20% от населението на общината. Сред тези тридесет общини - 26 са двуезични, най-често с албанския като втори официален език, но има и комбинации с турски, сръбски, ромски, влашки и босненски. Освен това, четири общини отговарят на условията за триезичност, в зависимост от процента на населението от общности, които говорят език, различен от македонски. Това са общините: Врабчиште (македонски, албански и турски език), Гостивар, Крушево (македонски, влашки и албански език), Чучер-Сандево (македонски, сръбски и албански език). В същото време, с решения на съветите на общините, в Куманово, въпреки преобладаващото население, което говори македонски и албански език, като официални езици на местно ниво са приети и сръбският и ромският, а в Струга – турският. \r\nАлбанският език е вторият официален език в 25 общини и град Скопие. Турският език е втори официален език в 4 общини: Врабчиште, Гостивар, Маврово-Ростуша и Пласница; сръбският език в две общини - Старо Нагоричане и Чучер-Сандево. Ромският език е официален в община Шуто Оризари, а с решение на общинския съвет и в Куманово. Влашкият е втори официален език на местно ниво в Крушево.\r\nМестното самоуправление на Македония се състои от 80 общини и град Скопие. \r\nВъв всеки случай, анализът и на специализираните органи на ЕС констатирали и досега, че правата на малцинствата, включително и езиците на етническите общности в Македония имат изключително високо ниво на хармонизираност със законодателството на ЕС, дори в някои случаи дори го надхвърлят. Република Македония като мултиетническа държава има дълга традиция на съвместното съществуване на различни етноси с македонците, включително в използването на майчините езици на всички етнически общности. Това всъщност е истинската реалност и традиция на съвместно съществуване.\r\n***Сирийските бунтовници започнаха да напускат анклава Източна Гута в четвъртък.\r\nДържавната телевизия на Сирия обяви „напускането на 547 души от Хараста досега, включително 88 бойци\".\r\nВоенен източник заяви пред френската агенция, че бунтовниците и придружаващите ги цивилни лица са се качили на автобуси и са в очакване да преминат към контролирана от режима в Дамаск територия.\r\n*** Търговският представител на САЩ с ранг на министър Робърт Лайтхизър заяви, че ЕС и шест други страни ще бъдат изключени, поне засега, от наложените от САЩ вносни мита върху алуминия и стоманата, предаде  AFP.\r\nЛайтхийзър заяви пред сената, че Тръмп планира да „сложи пауза“ върху тарифите, докато преговорите текат, преди да се открие постоянно решение.\r\nОсвен ЕС, Аржентина, Австралия, Бразилия, Канада, Мексико и Южна Корея също ще бъдат изключени от вносните мита в размер от 25% за стоманата и 10% върху алуминия.", "date": "2018.03.22", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/03/22/2502807/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Мокри и хлъзгави са пътните настилки в областта. Нормално натоварен е трафикът по автомагистрала „Струма“ и главен път Е-79. В региона няма затворени пътища. Прохода Предел е отворен за преминаването на всички видове моторни превозни средства. През деня има регистрирани две пътни транспортни произшествия. Първата катастрофа е станала в района  след изхода от Благоевград в посока Железница, а второто пътно транспортно произшествие е възникнало между камион и лек автомобил по  път III-1903 Добринище – Елешница. И при двата  инцидента няма пострадали, нанесени са само материални щети. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nМокри и хлъзгави са пътните настилки в областния център. Нормално интензивно е движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Със забавяне се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“.\r\nКристина МИТКОВА", "date": "2018.03.22", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/03/22/2502806/stara-zagora-mokri-sa-patnite-nastilki-na-teritoriyata-na-oblastta.html", "text": "Без допълнителни ограничения се осъществява движението на МПС на територията на област Стара Загора. Това каза за Радио „Фокус“ дежурният в Областното пътно управление. В проходите Шипка и Хаинбоаз пътните настилки са обработени и мокри. Видимостта е добра. На прохода Шипка е в сила целогодишната забрана за движение на автомобили с тежест над 10 тона. Мокри са пътните настилки и на автомагистралите „Тракия“ и „Марица“. \r\nПочистени, но мокри са пътищата на територията на цялата област Стара Загора. 61 машини на Областно пътно управление са работили през деня по почистване на пътищата в областта. Поради аварирал мост над река Марица в участъка между селата Скобелево и Зетьово временно е затворен пътят  Чирпан – село Върибца. За движение се използват обходните маршрути от Поповица и Чирпан през Плодовитово, Първомай и Скобелево. Ограничено е и движението на автомобили над 10 тона по пътя Опан - Гълъбово.\r\nСлавяна ГАЙДАРОВА", "date": "2018.03.22", "title": "Стара Загора: Мокри са пътните настилки на територията на областта"}
{"url": "http://www.focus-news.net/news/2018/03/22/2502802/silistra-rdpbzn-e-izpratila-pisma-do-kmetovete-na-chetirite-obshtini-s-izlaz-na-reka-dunav-v-oblastta-za-ochakvanoto-povishenie-na-vodnite-niva.html", "text": "РДПБЗН-Силистра е изпратила писма до кметовете на четирите общини с излаз на река Дунав  в областта за очакваното повишение на водните нива. Това съобщиха от ОДМВР-Силистра. Служители на РДПБЗН непрекъснато следят информацията за нивото на реката. Поддържа се постоянен контакт с дежурни служители по общини. Критичната стойност на Дунав при Силистра  е 785 см. При евентуално повишаване на нивата до критични стойности ще се задействат областният и общинските планове за управление на риска от наводнение. В тях освен пожарната, ангажименти имат общините, ВиК, електроразпределителните дружества и др. В готовност са техническите средства, с които разполага РДПБЗН, за провеждане на операции за ограничаване и ликвидиране на наводнения.", "date": "2018.03.22", "title": "Силистра: РДПБЗН е изпратила писма до кметовете на четирите общини с излаз на река Дунав в областта за очакваното повишение на водните нива"}
{"url": "http://www.focus-news.net/news/2018/03/22/2502808/v-mon-shte-badat-predstaveni-rezultati-ot-natsionalnoto-nauchno-izsledvane-na-balgarskiya-zhestov-ezik.html", "text": "Утре, 23 март 2018 г., в 13.00 ч. в залата на V етаж в МОН ще бъдат представени резултати от националното научно изследване на българския жестов език, проведено със средства по Оперативна програма „Наука и образование за интелигентен растеж“. Това съобщиха от пресцентъра на министерството.", "date": "2018.03.22", "title": "В МОН ще бъдат представени резултати от националното научно изследване на българския жестов език"}
{"url": "http://www.focus-news.net/news/2018/03/22/2502810/plovdiv-ostava-povishena-opasnostta-ot-obrazuvaneto-na-svlachishta-po-patishtata-v-planinskite-rayoni-v-oblastta.html", "text": "Снеговалежът в Пловдив спря по обяд, термометрите показват 0 градуса. Пътните настилки са мокри от падналия сняг. Снежната настилка обаче не се задържа. В момента трафикът е натоварен по пътя Пловдив-Карлово и Пловдив-Асеновград-Смолян. Остава повишена опасността от образуването на свлачища по пътищата в планинските райони в област Пловдив, съобщи за Радио „Фокус“-Пловдив говорителят на Областно пътно управление-Пловдив. Опасност от падащи камъни има по пътя Кричим-Девин, Югово-Лъки и Бачково-Нареченски бани. Остава затворен за движение на автомобили над 12 тона проходът Троян- Кърнаре. По АМ „Тракия“ няма ограничения. Екипи на Областното пътно управление са почиствали пътните настилки през нощта и са в готовност да реагират при усложняване на метеорологичната обстановка. Призовават се водачите да шофират с повишено внимание, съобразена скорост и с подготвени за зимни условия автомобили. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Движението по пътя Шишманци-Белозем, в района на пътния възел при автомагистрала „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Трафикът на територията на град Пловдив също е натоварен.\r\nЦветана ТОНЧЕВА", "date": "2018.03.22", "title": "Пловдив: Остава повишена опасността от образуването на свлачища по пътищата в планинските райони в областта"}
{"url": "http://www.focus-news.net/news/2018/03/22/2502809/kyustendil-8-santimetra-e-snezhnata-pokrivka-na-teritoriyata-na-grada.html", "text": "8 сантиметра е отчетената снежна покривка на територията на Кюстендил. Това съобщиха за Радио „Фокус” – Кюстендил от Националния институт по метеорология и хидрология (НИМХ) към Българската академия на науките. Отчетеното паднало количество на валеж е 6 л/кв. м. Според прогнозата, в Кюстендил и региона валежите отново ще се активизират и снежната покривка ще се увеличава. За 23 март е обявен „Жълт код” за опасни метеорологични явления. С прекъсвания, по-съществени през деня, снеговалежите ще продължат. Снежната покривка ще продължи да се натрупва.\r\nВенцеслав ИЛЧЕВ", "date": "2018.03.22", "title": "Кюстендил: 8 сантиметра е снежната покривка на територията на града"}
{"url": "http://www.focus-news.net/news/2018/03/22/2502813/ministarat-na-obrazovanieto-krasimir-valchev-shte-uchastva-v-tarzhestvenoto-chestvane-na-svetovniya-den-na-vodata-v-nimh.html", "text": "На 23 март 2018 г. от 14.00 ч. министърът на образованието и науката Красимир Вълчев ще участва в тържественото честване на Световният ден на водата - 22-ри март, и Световният ден на метеорологията - 23-ти март. Това съобщиха от пресцентъра на министерството. \r\nСъбитието ще се проведе в Националния институт по метеорология и хидрология (НИМХ) към БАН, гр. София, бул. Цариградско шосе, 66 (вход от бул. Ал. Малинов), зала „Академик Спас Вацов“ (1-ви етаж, централна сграда).", "date": "2018.03.22", "title": "Министърът на образованието Красимир Вълчев ще участва в тържественото честване на Световния ден на водата в НИМХ"}
{"url": "http://www.focus-news.net/news/2018/03/22/2502814/api-ogranicheno-e-dvizhenieto-na-mps-nad-12-tona-po-pat-i-7-shumen-silistra-samo-v-posoka-silistra-ii-71-dobrich-silistra-i-ii-21-ruse-silistra-poradi-silen-snegovalezh.html", "text": "Ограничено е движението на МПС над 12 тона по път I-7 Шумен – Силистра, само в посока Силистра, II-71 Добрич – Силистра и II-21 Русе – Силистра, поради силен снеговалеж, снегонавявания и снегопочистване. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.22", "title": "АПИ: Ограничено е движението на МПС над 12 тона по път I-7 Шумен – Силистра, само в посока Силистра, II-71 Добрич – Силистра и II-21 Русе – Силистра, поради силен снеговалеж"}
{"url": "http://www.focus-news.net/news/2018/03/22/2502816/plovdiv-taksimetrovite-shofyori-v-grada-shte-protestirat-za-poveche-sigurnost-po-vreme-na-rabota-na-26-mart.html", "text": "Таксиметровите шофьори в Пловдив ще протестират в понеделник, 26 март, за повече сигурност по време на работа. Това съобщи за Радио „Фокус”-Пловдив председателят на Националната асоциация за защита правата на таксиметровите водачи Георги Ряпов.\r\nШофьорите на таксита излизат на протест в защита на своята сигурност по време на работа. Поводът за това е убийството на таксиметров шофьор в село Николово, община Русе, в средата на март. Днес шофьорите на таксита са внесли уведомление в Община Пловдив за протеста, който ще бъде придружен с шествие по улиците на града. Те ще паркират колите си пред зала „Чайка“ до стадион „Пловдив“. Предвидено е шествието им да потегли из града около 14,30 часа и да премине по бул. „Васил Априлов“, „Христо Ботев“, Сточна гара, бул. „Цар Борис Трети Обединител“ и „Шести септември“.\r\nЦветана ТОНЧЕВА", "date": "2018.03.22", "title": "Пловдив: Таксиметровите шофьори в града ще протестират за повече сигурност по време на работа на 26 март"}
{"url": "http://www.focus-news.net/news/2018/03/22/2502811/ria-novosti-v-makedoniya-se-provezhda-masov-protest-predi-poseshtenieto-na-gratskiya-vanshen-ministar.html", "text": "Няколко патриотични обединения протестират в центъра на Скопие преди посещението в Македония на външния министър на Гърция Никос Кодзиас. Демонстрантите искат край на преговорите между Скопие и Атина за преименуването на страната, предава РИА Новости.\r\nПредставителите на няколко граждански движения, обединени в „Народен фронт за спасение на Македония“ провеждат митинг в центъра на Скопие. Демонстрантите са преминали от централния площад до министерството на външните работи на странат.\r\n„Прекратете преговорите с Гърция. Македония трябва да влезе в международните организации с конституционното си име. Не търгуваме с име и идентичност“, искат протестиращите. \r\nВъншният министър на Гърция Никос Кодзиас трябва да кацне на международното летище в Скопие, по-рано известно като „Александър Велики“ , което бе преименувано през февруари.\r\nКодзиас  ще проведе в Скопие в четвъртък работна вечеря с министъра на външните работи на Македония, Никола Димитров. В петък, в съответствие с плана на визитата той ще се срещне с премиера Зоран Заев, с вицепремиера Буяр Османи и с председателя на парламента Талат Джафери, а след това се обсъжда този проблем с опозицията и етническите албански партии. Преговорите по  „македонския въпрос“ ще продължи на 30 март във Виена, където Кодзиас ще  се срещне с колегата си Димитров в присъствието на специалния пратеник на ООН Матю Нимиц. Виктор Турмаков", "date": "2018.03.22", "title": "РИА Новости: В Македония се провежда масов протест преди посещението на гръцкия външен министър"}
{"url": "http://www.focus-news.net/news/2018/03/22/2502818/sitel-makedoniya-silni-navodneniya-vrahletyaha-harvatiya.html", "text": "Хърватските спасителни служби съобщават, че ситуацията с наводненията около село Косине е \"апокалиптична\", предава скопският телевизионен канал \"Сител\".\r\nЗаснетите от службата  изображения показва наводнени къщи и поля. На жителите е оказана необходимата помощ. С 11 лодки са направени повече от 50 обиколки до най-изолираните къщи, останали под вода в много села на страната. Виктор Турмаков", "date": "2018.03.22", "title": "\"Сител\" (Македония): Силни наводнения връхлетяха Хърватия"}
{"url": "http://www.focus-news.net/news/2018/03/22/2502815/beliya-dom-donald-tramp-shte-nalozhi-mita-v-razmer-na-50-miliarda-dolara-varhu-kitayskiya-vnos.html", "text": "Президентът на САЩ Доналд Тръмп ще наложи тарифи в размер на 50 милиарда долара върху китайските вносни стоки, за да отговори срещу това, което той нарича „грабеж на американската интелектуална собственост“, предаде  AFP.\r\nСпоред икономическия съветник в Белия дом Еверет Айзенщад новите вносни мета ще се насочат срещу индустриални сектори, където „Китай иска да получи предимства чрез нечестно придобиване или насилствени технически трансфер от американските компании“.\r\nОчаква се Тръмп да разкрие официално новите санкции по-късно днес. Виктор Турмаков", "date": "2018.03.22", "title": "Белия дом: Доналд Тръмп ще наложи мита в размер на 50 милиарда долара върху китайския внос"}
{"url": "http://www.focus-news.net/news/2018/03/22/2502805/ruse-kriminalisti-na-odmvr-zadarzhaha-po-goreshti-sledi-trima-izvarshili-opit-za-krazhba-ot-bankomat.html", "text": "В резултат на бързите и ефективни действия на русенската полиция, в рамките на денонощие, са задържани трима мъже от Русе, извършили опит за кражба от банкомат. Това съобщиха от пресцентъра на  МВР.  Те са установени и заловени в хода на започнало разследване по сигнал от охранителна фирма, постъпил на 21 март 2018 h= около 2.10 часа. Гардовете съобщили за проникване и опит за кражба в охраняван от тях обект. Изпратените на място полицейски служители изяснили, че в помещението, в което е разположено устройството, е проникнато след вломяване на заключващ механизъм на входна врата. При огледа станало ясно, че банкоматът не е взломен и няма липси на парични средства. Открити били изоставени различни вещи, с които извършителите са се опитали да го разбият. По случая било образувано досъдебно производство. \r\nТримата задържани русенци, на възраст 33-34 години,  са привлечени като обвиняеми за опит за кражба на пари в големи размери. \r\nС постановления на Районна прокуратура – Русе на извършителите са наложени мерки за неотклонение „задържане под стража“ за срок до 72 часа.", "date": "2018.03.22", "title": "Русе: Криминалисти на ОДМВР задържаха по „горещи следи“ трима, извършили опит за кражба от банкомат"}
{"url": "http://www.focus-news.net/news/2018/03/22/2502817/api-dvizhenieto-na-avtomobili-nad-12-tona-zadalzhitelno-se-osashtestvyava-s-verigi-po-pat-ii-51-byala-popovo-poradi-silen-snegovalezh.html", "text": "Движението на автомобили над 12 тона задължително се осъществява с вериги по път II-51 Бяла - Попово, поради силен снеговалеж. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.22", "title": "АПИ: Движението на автомобили над 12 тона задължително се осъществява с вериги по път II-51 Бяла - Попово, поради силен снеговалеж"}
{"url": "http://www.focus-news.net/news/2018/03/22/2502804/premierat-boyko-borisov-sreshtata-es-turtsiya-dava-vazmozhnost-za-vazobnovyavane-na-dialoga.html", "text": "Подготовката за срещата между ЕС и Турция във Варна върви с пълна сила, всички очакват много от нас. Това каза премиерът Бойко Борисов преди началото на заседанието на Европейския съвет в Брюксел, съобщиха от правителствената информационна служба. Той подчерта, че това е една от последните възможности Съюзът и Турция да останат в диалог. „Всички имат надежди, че с диалог можем да постигнем съгласие. Аз съм си поставил една единствена цел - продължаването на споразумението за мигрантите“, посочи Борисов и подчерта, че разплащанията между ЕС и Турция по споразумението трябва да бъдат извършени. В контекста на необходимостта от продължаване на споразумението, премиерът припомни случаите в Харманли и столичния квартал „Овча купел“ като каза, че това може да се възобнови и не приема такава алтернатива. \r\nБорисов коментира и изострените отношения между Лондон и Москва. „Доста години съм се занимавал с криминални престъпления и обикновено тези случаи не са това, което изглежда“, заяви премиерът. Той подчерта, че извършителите и поръчителите трябва да бъдат заловени, защото иначе опасността е за всички. „Това вещество може да бъде пуснато в метро, във вентилационни инсталации, спортни зали - могат да загинат хиляди. Ще апелирам към колегите да вложим всичко, което имаме, за разкриването на това престъпление и виновните да понеса цялата строгост на международните закони“, каза премиерът.\r\nТой изрази очакване за положително развитие на отношенията между САЩ и ЕС по търговските въпроси.", "date": "2018.03.22", "title": "Премиерът Бойко Борисов: Срещата ЕС - Турция дава възможност за възобновяване на диалога"}
{"url": "http://www.focus-news.net/news/2018/03/22/2502821/predstoyashti-sabitiya-v-stranata-za-23-mart-agentsiya-fokus.html", "text": "***\r\nОт 15.00 часа на „Дондуков“ 2 президентът Румен Радев ще приеме Бас Лансдорп, основател на компанията Mars One, която работи в сферата на частните космически проучвания. В 16.00 часа президентът Румен Радев ще се срещне с министъра на външните работи на Алжирската демократична и народна република Абделкадер Месахел.\r\n***\r\nОт 09.00 часа започва пленарното заседание на Народното събрание. \r\n***\r\nОт 09.15 часа ръководителят на Представителството на Европейската комисия в България Огнян Златев ще открие представяне и дискусия по годишния доклад за България, който се издава в рамките на Европейския семестър. Събитието ще се проведе в сградата на  Представителство на Европейската комисия на ул. „Г. С. Раковски“ 124.\r\n***\r\nОт 10.00 часа вицепремиерът и министър на външните работи Екатерина Захариева ще се срещне с алжирския министър на външните работи Абделкадер Месахел в сградата на МВнР. След края на срещата,  около 11.00 ч, двамата министри ще подпишат двустранни споразумения, след което ще направят съвместни изявления за медиите.\r\n***\r\nОт 10.00 часа в 292-ра аудитория на СУ „Св. Климент Охридски“ министрите на образованието и науката Красимир Вълчев и на труда и социалната политика Бисер Петков и президентът на КНСБ Пламен Димитров ще участват в открита лекция „Бъдещето на труда – WORK 4.0“.\r\n***\r\nОт 10.00 часа министърът на здравеопазването Кирил Ананиев ще присъства на открит медицински съвет на УМБАЛ „Св. Марина“ – Варна, на който ще бъде представен отчетният доклад за дейността на болницата през 2017г. От 11.30 часа министърът ще вземе участие в пресконференция, която ще се проведе в пресцентъра на УМБАЛ „Св. Марина“ – Варна. \r\n***\r\nОт 13.00 часа в залата на V етаж в МОН ще бъдат представени резултати от националното научно изследване на българския жестов език, проведено със средства по Оперативна програма „Наука и образование за интелигентен растеж“.\r\n***\r\nОт 14.00 часа министърът на енергетиката Теменужка Петкова и министърът на образованието и науката Красимир Вълчев ще посетят Националния институт по хидрология и метеорология към Българската академия на науките по повод  Световния ден на водата и Световния ден на метеорологията. \r\nЧестванията ще се състоят в сградата на Националния институт по метеорология и хидрология, бул. „Цариградско шосе“ 66, Централна сграда, 1-ви етаж, зала „Академик Спас Вацов“.\r\n***\r\nМинистър Валентин Радев ще проведе работна среща с представителите на местната власт в Благоевградска област. На нея ще бъдат обсъдени конкретни проблеми, задачи и практики, а целта е  постигане на още по-добра координация между местната власт и полицейските структури за гарантиране на обществения ред и сигурността на хората във всички населени места в  региона. Срещата ще се състои в зала „22 септември“ на  пл. „Георги Измирлиев“ № 1.\r\nОчакват се кратки изявления след края ѝ - към 15.00 часа.\r\n***\r\nОт 10.00 часа в зала Голям колегиум на Министерство на земеделието храните и горите ще се проведе  работна среща с домакин Българското земеделско министерство и гости-участниците в Изпълнителен комитет (ИК) на Европейската асоциация на тютюнопроизводителите (UNITAB).\r\n***\r\nОт 10.00 до 16.00 часа в залите на Националния Етнографски музей ще се проведат традиционните работилници за писани великденски яйца.\r\n***\r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на организирана престъпна група с цел избягване плащане на данъчни задължения в големи размери.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Румен С., Младен П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 1-ви състав на Специализирания наказателен съд ще заседава по делото срещу Михаил Й.,  Георги Р. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в Националния пресклуб на БТА ще се проведе пресконференция на  във връзка с това, че учени от Македонския научен институт при българите в Косово подписват договор с Албаноложкия институт от Прищина.\r\n***\r\nОт 10.30 часа в сградата на Народното събрание ще се проведе Церемонията по връчване на годишните награди на Фондация „Искам бебе“ – „Ангели на благодарността“ 2018.\r\n***\r\nОт 10.30 часа 15-и състав на Специализирания наказателен съд ще заседава по делото срещу Атанас М., Кольо И. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в залата на Центъра за градска мобилност (бул. „Тодор Александров“ 42, ет. 5) ще се проведе пресконференция по повод въвеждането на нова Система за електронно таксуване и видеонаблюдение.\r\n***\r\nОт 11.00 часа в Аулата на Софийския университет „Св. Климент Охридски“ председателят на Съда на Европейския съюз проф. д-р Кун Ленартс ще бъде удостоен с почетното звание „доктор хонорис кауза“ на Софийския университет.\r\n***\r\nОт 11.00 часа във Висшето училище по телекомуникации и пощи ще се проведе дискусионният форум „Лидерството като бранд в условията на Четвърта индустриална революция“.\r\n***\r\nОт 14.00 часа в зала „Триадица“ на Гранд хотел „София“ Инициативен комитет от превозвачи организира обсъждане на т.нар. „Пакет мобилност\" предложен от Европейската комисия.\r\n***\r\nОт 15.00 часа в Нов Български университет ще се проведе Международната научна конференция „Нови технологии в диагностиката и терапията на нарушения в развитието“.\r\n***\r\nОт 15.30 часа в хотел „Маринела“ ще бъде открито четвъртото издание на събитието „Whisky, Rum & Wine Master Test“.\r\n***\r\nОт 18.00 часа в Sofia Event Center ще се проведе публична лекция на Бас Лансдорп, лидер на водещата частна инициатива от Европа (www.mars-one.com) на тема  „Следваща цел: Марс“.  Събитието се провежда под патронажа на Президента на България Румен Радев.\r\n***\r\nВ 18.00 часа в храм „Успение Богородично” в кв. „Горни Воден”  ще бъде отслужено Малко повечерие с целия Богородичен канон и акатист. \r\n***\r\nОт 17.00 часа в Държавен културен институт – Културен център „Двореца“ ще бъде представена изложба „Изкуството в Двореца - вдъхновение”.\r\n***\r\nОт 18.30 часа в Хорова зала на НЧ „Никола Й.Вапцаров-1866” ще се проведе общо отчетно-изборно събрание на Читалищното настоятелство.\r\n***\r\nОт 10.30 часа в зала „Изток“ на Бургаски свободен университет ще бъде тържествено отбелязана 20-тата годишнина от създаването на Апелативна прокуратура – Бургас. Официални гости на проявата ще бъдат Главният прокурор на Република България Сотир Цацаров, членовете на Висшия съдебен съвет Калина Чапкънова, Боряна Димитрова, Светлана Бошнакова, Георги Кузманов, зам.-министърът на правосъдието Десислава Ахладова и др.\r\n***\r\nОт 19.00 часа в бар „The Brain“ ще бъде представен новият роман на Радослав Гизгинджиев „Повече от любов“.\r\n***\r\nОт 14.00 часа общинският съветник от ПП ГЕРБ Надя Георгиева организира приемен ден в офиса на партията ул. „Георги Бенковски” №1.\r\n*** \r\nОт 10.30 часа в РЗИ – Велико Търново ще започне пресконференция по повод 24 март - Световния ден за борба с туберкулозата. \r\n***\r\nОт 15.00 часа в зала „Европа“ на ректората на ВТУ „Св. Св. Кирил и Методий” ще бъде открита първата по рода си студентска Академия „Младите лидери” организирана от Дипломатически клуб „Имхотеп“ при Великотърновския университет „Св. св. Кирил и Методий”.  \r\n*** \r\nОт 17.00 часа в читалнята на РНБ „П. Р. Славейков“ ще се проведе  среща „В поетичния свят на проф. Николай Димитров“, представена от  проф. Антония Гайдарджиева, ВТУ „Св. св. Кирил и Методий“. \r\n*** \r\nОт 18.00 часа в  Зала 30 на Младежки дом ще се проведе Пролетна продукция на ученици от класа по пиано при Младежки дом с преподавател Светлана Арнаудова. \r\n*** \r\nОт 20.00 часа в Клуб 7 ще се проведе Среща с Йордан Караджов. \r\n***\r\nОт 17.00 часа в храм „Св. Възнесение” ще започне малко повечерие с Богородичен канон и акатист към св. Богородица.\r\n***\r\nОт 11.00 часа в библиотеката при Народно читалище „Съгласие - 1890” – Каварна ще бъде отбелязан Часът на Земята. \r\n***\r\nОт 13.00 часа в Детския отдел на Регионална библиотека „Никола Фурнаджиев” ще се проведе семинар по програмиране с роботчета Финч.\r\n***\r\nОт 17.00 часа в къща музей „Константин Величков“ ще бъде открита изложбата „Почит към Пенчо Славейков…”.\r\n***\r\nОт 10.00 часа в Заседателна зала на Община Перник ще се проведе обществено обсъждане на тема „Местоположение на Паметника на белоемигрантите в град Перник“.\r\n***\r\nОт 09.00 часа във Факултета по дентална медицина на Медицинския университет доц. Тосун Тосун ще бъде официално обявен за почетен член на Българското дентално лазерно общество и награден за приноса му към развитието на лазерната дентална медицина в България.\r\n***\r\nОт 10.00 часа в зала 2 на Окръжния съд ще се проведе заседание по делото срещу Росен П., обвинен, че при управление на МПС по непредпазливост е причинил смъртта на друго лице. Делото е насрочено в разпоредително заседание.\r\n***\r\nОт 11.00 часа съпругата на президента Десислава Радева ще открие 27-ото издание на Италианския фестивал на красотата и прическата, което ще се проведе в Международен панаир – Пловдив.  Церемонията по официалното откриване ще се състои пред Палата 2 на Панаира.\r\n***\r\nОт 11.30 часа в зала 2 на Окръжния съд ще се проведе заседание по делото срещу четирима мъже, обвинени в притежание и разпространение на високорискови наркотични вещества. \r\n***\r\nОт 14.00 часа в зала 2 на Окръжния съд ще се проведе заседание по делото срещу Стефан М. и Петър А., обвинени в отнемане на чужди движими вещи. \r\n***\r\nОт 15.30 часа в зала 2 на Окръжния съд ще се проведе заседание по делото срещу Никола Х., обвинен в избягване на установяване и плащане на данъчни задължения в особено големи размери.\r\n***\r\nОт 18.00 часа в Конферентната зала на НБ „Иван Вазов“ ще се реализира поредната сбирка на инициативата „Аптека за душата“. Темата е „Библиотерапия: силата на думите“.\r\n***\r\nОт 10.30 часа ще се проведе извънредната сесия на Общинския съвет заради данни за нарушения в Общината.\r\n***\r\nОт 11.00 часа в Дома за възрастни хора – Разград ще се проведе кръгла маса на тема „Качество на човешките ресурси - ключов фактор за развитието на социалните услуги“.\r\n***\r\nОт 19.00 часа на стадион „Лудогорец арена” ще се проведе контролна среща между Националните отбори по футбол на Р България и Р Босна и Херцеговина.\r\n***\r\nОт 13.30 часа във фоайето на Доходно здание ще се състои поредната пресконференция в рамките на 58-ото издание на международния фестивал „Мартенски музикални дни“. \r\n***\r\nОт 19.00 часа в Доходн0то здание ще се проведе концерт на Русенската филхармония и хора на Държавна опера- Русе в рамките на 58-ото издание на международния фестивал „Мартенски музикални дни“.\r\n*** \r\nОт 14.00 часа в ПБНЧ „Еленка и Кирил Д. Аврамови“ ще се проведе откриване на 16-то издание на Националния фестивал на любителските камерни и кафе - театри. \r\n***\r\nОт 10.00 часа на сцената на Народно читалище „Св. Климент Охридски - 1858 г.“ ще бъде дадено началото на 18-ия фолклорен конкурс „Орфеево изворче“.\r\n***\r\nОт 11.00 часа в Регионалния пресклуб на БТА ще се проведе пресконференция на РЗИ Стара Загора.\r\n***\r\nОт 09.30 часа в съдебната палата в Шумен ще се проведе отчетното събрание на Окръжната прокуратура в Шумен. Административният прокурор на ОП – Шумен, Маргарита Георгиева ще даде кратък брифинг за резултатите от работата на прокурорите през 2017 г.\r\n***\r\nОт 10.00 часа в зала 203 в сградата на общината ще се състои заседание на ПК „Култура, културно-историческо наследство, туризъм, интеграционна политика и вероизповедания“. \r\n***\r\nОт 13.30 часа  в зала 203 в сградата на общината ще се състои заседание на ПК „Здравеопазване и социална политика”.\r\n***\r\nОт 16.00 часа в зала 203 в сградата на общината ще се състои заседание на ПК „Екология и селско стопанство“.", "date": "2018.03.22", "title": "Предстоящи събития в страната за 23 март (Агенция „Фокус“)"}
{"url": "http://www.focus-news.net/news/2018/03/22/2502819/veliko-tarnovo-do-100-metra-e-namalena-vidimostta-v-rayona-na-strazhitsa.html", "text": "До 100 метра е намалена видимостта в района на Стражица поради мъгла, съобщиха за Радио „Фокус” – Велико Търново от Областно пътно управление-Велико Търново. Пътните настилки са мокри и заснежени. На места има заледени участъци, които се обработват. Времето е облачно. Превалява слаб сняг. Температурата на въздуха е минус 1°. Временно е ограничено движението на автомобили по пътя между селата Совата и Павел. Причината е пътен инцидент между два леки автомобила, в района на село Хаджидимитрово. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. \r\nДвижението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nЛуиза ТРАНЧЕВА", "date": "2018.03.22", "title": "Велико Търново: До 100 метра е намалена видимостта в района на Стражица"}
{"url": "http://www.focus-news.net/news/2018/03/22/2502822/gabrovo-slab-snyag-vali-na-teritoriyata-na-oblastta.html", "text": "Слаб сняг вали на територията на област Габрово. Това казаха за Радио „Фокус“ – Велико Търново от Областно пътно управление-Габрово. Пътните настилки са мокри и заснежени. По високите и усойни места има заледени участъци, които се обработват. Времето е облачно. Температурата на въздуха е минус 1°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март.\r\nЛуиза ТРАНЧЕВА", "date": "2018.03.22", "title": "Габрово: Слаб сняг вали на територията на областта"}
{"url": "http://www.focus-news.net/news/2018/03/22/2502823/alsat-m-makedoniya-zakonat-za-ezitsite-e-pri-george-ivanov-pravitelstvoto-malchi.html", "text": "Осем дни след приемането на Закона за езиците в парламента на Македония, президентът Георге Иванов продължава да отказва да подпише указа за публикуването му в Държавен вестник. За трети пореден път президентството отказва да отговори на въпросите на излъчващия на албански скопски телевизионен канал  \"Алсат-М\".\r\nСъщевременно се отрича в президентството да е пристигал документ за Закона за езиците. \r\n Председателят на парламента на Македония Талат Джафери е не обявява дали има правно пространство за евентуално публикуване на закона в Държавен вестник без подписано постановление от президента. Опозиционната партия ВМРО-ДПМНЕ вече излиза с остра критика. Според нея, ако законът бъде публикуван без подписването на президента Иванов, ще има наказателни обвинения срещу  Джафери и директора на македонския Държавен вестник.\r\nОт друга страна управляващата партия СДСМ напомня на ВМРО-ДПМНЕ, че Законът за езиците е бил приемлив за тяхната партия, когато това е било обсъждано при преговорите за образуване на мнозинство след парламентарните избори през 2016 г. Социалдемократите призовават президента на страната да подпише указ за закона, който според тях е в рамките на Конституцията и насърчава всички езици на малцинствените общности в страната.\r\n\"Никой не е над Конституцията. Иванов е длъжен да подпише указ. Законът за използването на езиците е в съответствие с Конституцията, изменение 5, прието през 2001 г., с което се разработват всички езици на малцинствените общности\", посочва СДСМ в официално свое заявление. Виктор Турмаков", "date": "2018.03.22", "title": "\"Алсат-М\" (Македония): Законът за езиците е при Георге Иванов, правителството мълчи"}
{"url": "http://www.focus-news.net/news/2018/03/22/2502824/varna-dvizhenieto-po-pat-ii-29-varna-dobrich-se-osashtestvyava-v-edna-lenta-v-posoka-varna-poradi-avariral-tir-sled-katastrofa-v-rayona-na-s-izvorsko.html", "text": "Движението по път II-29 Варна - Добрич се осъществява в една лента, в посока Варна, поради аварирал ТИР след катастрофа в района на с. Изворско. Това съобщиха от пресцентъра на Агенция \"Пътна инфраструктура\" (АПИ). Движението се осъществява само в лентата в посока Добрич и се регулира от \"Пътна полиция\".", "date": "2018.03.22", "title": "Варна: Движението по път II-29 Варна - Добрич се осъществява в една лента, в посока Варна, поради аварирал ТИР след катастрофа в района на с. Изворско"}
{"url": "http://www.focus-news.net/news/2018/03/22/2502820/api-ogranicheno-e-dvizhenieto-na-mps-nad-12-tona-po-avtomagistrala-hemus-v-posoka-ruse-poradi-ogranichenie-na-patya-byala-ruse.html", "text": "Ограничено е движението на МПС над 12 тона по автомагистрала \"Хемус\" в посока Русе, поради ограничение на пътя Бяла - Русе. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.22", "title": "АПИ: Ограничено е движението на МПС над 12 тона по автомагистрала \"Хемус\" в посока Русе, поради ограничение на пътя Бяла - Русе"}
{"url": "http://www.focus-news.net/news/2018/03/22/2502797/nova-makedoniya-makedoniya-povecheto-gartsi-ne-iskat-reshenie-na-spora-za-imeto-vklyuchvashto-dumata-makedoniya.html", "text": "Повече от половината гърци, не желаят думата „Македония“ да бъде включвана в решението за спора с името. Същевременно 4 от 10 смятат, че решение на въпроса ще е възможно без думата. За това сочат данните на агенция „Капа Рисърч“, цитирани от македонското издание   „Нова Македония“.\r\n56,5% от анкетираните смятат, че при преговорите за името „не трябва да бъде включват терминът „Македония“, докато 38,5% са за компромисно решение със съставно име. \r\n„Мисля, че след последните събития, протестите и политически дебат, който се отваря, напълно е логично желанието терминът „Македония“ да не бъде включен в името“, заяви генералният директор на „Капа Рисърч“ Тасос Георгиадис, коментирайки резултатите от изследването. \r\nНа въпроса \"дали решение съставно име ерга омнес, непреведено, на славянски език и споразумение по въпросите, свързани с иредентизма\" е в правилна или грешна посока сред гръцкото общество има разделение, като 48% отговарят, че е в добра посока, докато 44% смятат, че е в грешно.\r\nМнозинството от анкетираните - 67.5% смятат, че преговорите за намиране на решение трябва да продължат, срещу 30.%, които са отговорили, че трябва да се прекратят.\r\nПо въпроса дали ще бъде постигнато споразумение, 53,4% отговорят отрицателно и 35,9% положително. Тези резултати, според директора на агенцията, проведено изследването, са логични, тъй като става въпрос за дългогодишен проблем, който продължава вече много години, следователно и народът не е оптимист, че е лесно да се постигне споразумение.\r\nСъщевременно на въпроса кои \"страни представляват заплаха за Гърция\", анкетираните отговарят: Турция -  92,5%, Албания -  47% и Македония - 37%.\r\nВ проучването на „Капа Рисърч“ участват 1 343 респонденти, проведено е между  1 и 9 март чрез телефонни интервюта. Виктор Турмаков", "date": "2018.03.22", "title": "„Нова Македония“ (Македония): Повечето гърци не искат решение на спора за името, включващо думата „Македония“"}
{"url": "http://www.focus-news.net/news/2018/03/22/2502828/pleven-vazstanoveno-e-dvizhenieto-po-pat-ii-34-grivitsa-koilovtsi.html", "text": "Възстановено е движението по път II-34 Гривица – Коиловци. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.22", "title": "Плевен: Възстановено е движението по път II-34 Гривица – Коиловци"}
{"url": "http://www.focus-news.net/news/2018/03/22/2502827/sofiya-vavezhda-se-organizatsiya-na-dvizhenieto-za-vrachvane-na-nagradite-ikar.html", "text": "Въвежда се организация на движението в София за връчване на наградите „Икар”. Това съобщиха от пресцентъра на Столична община.\r\nОт 08.00 до 12.00 часа на 24 март 2018 г. се забранява престоят и паркирането на пътни превозни средства по ул. „Ген. Гурко” между ул. „Г. С. Раковски” и ул. „Кузман Шапкарев”. \r\nОт 10.30 до 12.00 часа на 24 март 2018 г. се забранява влизането на пътни превозни средства в двете посоки по ул. „Ген. Гурко” между ул. „Г.С.Раковски” и ул. „Дякон Игнатий”. \r\nОт 07.00 до 24.00 часа на 27 март 2018 г. се забранява престоят и паркирането на пътни превозни средства, с изключение на автомобилите на гостите поканени на церемонията на: \r\n- ул. „Г. Бенковски” между ул. „Славянска” и ул. „Иван Вазов”; \r\n- ул. „Иван Вазов” между ул. „Кузман Шапкарев” и ул. „Г.С. Раковски”. \r\nОт 17.30 часа до приключване на мероприятието на 27.03.2018 г. се забранява влизането на пътни превозни средства в двете посоки, с изключение на автомобилите на гостите поканени на церемонията, само при необходимост и по преценка на отдел „Пътна полиция” при СДВР по: \r\n- ул. „Г. Бенковски” между ул. „Славянска” и ул. „Иван Вазов”; \r\n- ул. „Иван Вазов” между ул. „Кузман Шапкарев” и ул. „Г.С. Раковски”. \r\nСтолична дирекция на вътрешните работи ще осигури постове за контрол и регулиране на движението.", "date": "2018.03.22", "title": "София: Въвежда се организация на движението за връчване на наградите „Икар”"}
{"url": "http://www.focus-news.net/news/2018/03/22/2502826/sitel-makedoniya-makedonskiyat-prezident-ostava-na-pozitsiyata-si-da-ne-podpisva-ukaza-za-zakona-za-ezitsite.html", "text": "Една седмица след приемането си, Законът за езиците остава в джоба на президента Иванов. От резиденцията на президента съобщават, че няма промени в позициите на президента, които той представи по време на последното си изказване, в което посочи, че няма да подпише постановлението по закона, предава скопският телевизионен канал \"Сител\".\r\nОпозиционната партия ВМРО-ДПМНЕ подкрепи решението на президента и призова властите да не се опитват да потъпкват неговата институция. На свой ред управляващата партия СДСМ заяви, ме позициите на опозицията са лицемерни. \r\nна последния си адрес, когато каза, че няма да има подпис за постановлението по този закон.\r\nВМРО-ДПМНЕ днес отново подкрепи решението на президента и каза на правителството да не мисли да потъпква чрез институцията на президента, защото ще бъде престъпна\r\nЗа SDSM позициите на VMRO-DPMNE са лицемерни.\r\n„\"Законът за използването на езиците е в съответствие с Конституцията и изменение 5, прието през 2001 г., и насърчава използването на всички езици на нематериалните общности. Георге Иванов е длъжен да действа съгласно Конституцията и да подпише указа за Закона за използването на езиците. Нито Иванов, нито ВМРО-ДПМНЕ са над Конституцията и няма да успеят да въведат нови разделения в обществото. Македония избра да се развива като общество за всички граждани“, пише в писмена реакция на СДСМ\r\nЗаконът за езиците в особена и напрегната процедура беше гласуван миналата седмица и все още чака подписването на президента Иванов по постановлението за неговото публикуване в Държавен вестник. Съгласно Конституцията президентът е длъжен да подпише , но не се посочва кога трябва да направи това. Тази ситуация дава възможност на Иванов  да запази Закона за езиците в джоба си неограничено време и на практика да блокирала влизането му в сила. Виктор Турмаков", "date": "2018.03.22", "title": "„Сител“ (Македония): Македонският президент остава на позицията си да не подписва указа за закона за езиците"}
{"url": "http://www.focus-news.net/news/2018/03/22/2502830/sofiya-vavezhda-se-organizatsiya-na-dvizhenieto-za-zasnemane-na-film.html", "text": "Въвежда се организация на движението в София за заснемане на филм. Това съобщиха от пресцентъра на Столична община. От 7.00 до 19.00 часа на 23 март 2018 г. се забранява престоят и паркирането на превозни средства с изключение на автомобилите на снимачния екип и извън местата в режим на платено паркиране „служебен абонамент“, на пл. “Н. Гяуров“. \r\nОт 14.00 до 19.00 часа на 26 март 2018 г. се разрешава престоят и паркирането на южната част  на моста над „Перловска река“ на бул. “Евлоги и Христо Георгиеви“ и при ул. “Шипка“.", "date": "2018.03.22", "title": "София: Въвежда се организация на движението за заснемане на филм"}
{"url": "http://www.focus-news.net/news/2018/03/22/2502834/inzh-doncho-atanasov-api-zimnoto-poddarzhane-e-na-dobro-nivo.html", "text": "Всички магистрали са в нормална експлоатация като са почистени и главните пътища. Има ограничения за тежкотоварни автомобили в участък между Русе и Бяла заради катастрофа, но след половин час ще бъде освободен, така и там няма да има проблем. Това каза в инж. Дончо Атанасов, председател на Агенция \"Пътна инфраструктура\" в предаването \"Още от деня\" по БНТ. Той коментира, че зимното подддържане на републиканската пътна мрежа е на добро ниво, а големият проблем е огромният трафик на тежкотоварно движение.\r\n\"Българските пътища - 20 хил. км. републиканска и около 23 хил. км. общинска пътна мрежа, работят при много тежки метеоролгични условия. Идентични са Румъния и Русия, които са свързани с големите амплитуди, около 80-90 градуса. Другият проблем е многократното замръзване на пътната обстановка. Това са много тежки условия за работа на републикански път, било то и на общински. Оттам поради дългото неремонтиране на някои от пътищата, общинската също. Влизането на водата в пукнатините се отварят дупки\", заяви инж. Атанасов.\r\nПо думите му българските пътища са с добро качество и не бива да сме нихилисти, защото в Европа никъде не се работи при такива температурни амплитуди. \"Имаме 1000 лв. на километър, Германия е с 30 хиляди евро. Правителството дава, колкото е възможно\", каза още той.\r\nИнж. Атанасов коментира още, че тол системата ще даде възможност републиканските пътища да се приведат в нормално експлотационно състояние.\r\n\"Германската тол система е въвеждана 7-9 години, нашата амбиция е да я въведем за година, година и половина и затова денонощно работим за това. Имаме проблеми в участъци на автомагистрали, 1-ви, 2-ри клас пътища, които са неремонтирани 20,25-30 години.\r\nПредседателят на АПИ коментира още, че лятото отново предстоят ремонти на пътищата като ще се започне с отсечката Поморие до Равда и се очаква до края на юни тя да бъде пусната в нормална експлоатация, а след това ще започне работата по обхода на Поморие.", "date": "2018.03.22", "title": "Инж. Дончо Атанасов, АПИ: Зимното поддържане е на добро ниво"}
{"url": "http://www.focus-news.net/news/2018/03/22/2502831/sliven-zasnezheni-no-pochisteni-i-obraboteni-sa-patishtata-v-oblastta.html", "text": "Заснежени, но почистени и обработени са пътищата в Сливенска област. Няма въведени ограничения за пътуващите, съобщиха от Областно пътно управление-Сливен.\r\nЗатворени за тежкотоварни автомобили над 10 т са проходите Твърдишки и Вратник. Котленският проход е затворен за товарни автомобили  заради свлачище.\r\nОпасност от падъщи камъни има по пътя Сливен – Ичера – Градец.\r\nДвижението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч.  Движението по пътя  Малък манастир – Голям манастир  се осъществява в една лента, поради пропаднали настилка и насип. Движението се регулира чрез пътни знаци.", "date": "2018.03.22", "title": "Сливен: Заснежени, но почистени и обработени са пътищата в областта"}
{"url": "http://www.focus-news.net/news/2018/03/22/2502825/vasko-krapkata-muzikant-v-chetvartoto-izdanie-na-festivala-bluessjazz-blagoevrgad-zhitelite-i-gostite-na-grada-shte-se-dokosnat-do-debyutnoto-izpalnenie-na-mlad-izpalnitel-ot-grada.html", "text": "В четвъртото издание на фестивала „Bluess&Jazz Blagoevrgad” жителите и гостите на града ще се докоснат до дебютното изпълнение на млад музикант от Благоевград – Лъчо Кацарски. Това каза Васко Кръпката, един от организаторите на фестивала, по време на пресконференция, предаде репортер на Радио  „Фокус“ – Пирин. По думите му това е талантлив блус музикант. „Поздравявам Благоевград за това, че се превръща в един фестивален град. Тази година акцент във фестивала ще е легендата на българския джаз – Милчо Левиев“, коментира той.  \r\nМузикантът допълни, че в програмата са включени много известни, талантливи музиканти и групи. „Това са  два големи Бенда, а също така участие ще вземе и малката-голяма хармоника от Флорида – Кели Ръкар, която обикаля Европа с една малка, стара лампова уредба от 50-те години, с два сака, и е олицетворение на истинския блус музикант. Във фестивал се включиха още велики певци“, коментира той. Музикантът  заяви, че програмата на четвъртото издание на фестивала е обагрена с много изненади и приятни емоции за гостите и жителите на Благоевград.\r\nКристина МИТКОВА", "date": "2018.03.22", "title": "Васко Кръпката, музикант: В четвъртото издание на фестивала „Bluess&Jazz Blagoevrgad” жителите и гостите на града ще се докоснат до дебютното изпълнение на млад изпълнител от града"}
{"url": "http://www.focus-news.net/news/2018/03/22/2502836/gd-granichna-politsiya-trafikat-e-intenziven-na-gkpp-ruse-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "Трафикът е интензивен на ГКПП \"Русе\" на българо-румънската, ГКПП \"Капитан Андреево\" и ГКПП \"Лесово\" на българо-турската граница на изход за товарни автомобили. Това съобщиха от Агенция \"Фокус\" от ГД \"Гранична полиция\".\r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.03.22", "title": "ГД \"Гранична полиция\": Трафикът е интензивен на ГКПП \"Русе\", ГКПП \"Капитан Андреево\" и ГКПП \"Лесово\" на изход за товарни автомобили"}
{"url": "http://www.focus-news.net/news/2018/03/22/2502829/euobserver-bryuksel-osadi-upotrebata-na-salzotvoren-gaz-v-parlamenta-na-kosovo.html", "text": "Европейският съюз разкритикува силно това, че косовската опозиция употреби сълзотворен газ, за да предотврати ратификацията на споразумението за демаркацията на границата на страната с Черна Гора, което е ключово условие за получаване на право за пътуване без визи за жителите на Косово, предава  EUObserver.\r\n„Силно осъждам употребата на сълзотворен газ. Подобно поведение няма място в демокрацията“, заяви европейският комисар по разширяването и политиката на добросъседство Йоханес Хан.  Виктор Турмаков", "date": "2018.03.22", "title": "EUObserver: Брюксел осъди употребата на сълзотворен газ в парламента на Косово"}
{"url": "http://www.focus-news.net/news/2018/03/22/2502835/ruse-otpadat-vsichki-ogranicheniya-po-pat-i-5-ruse-byala-v-rayona-na-dve-mogili.html", "text": "Отпадат всички ограничения по път I-5  Русе – Бяла в района на Две Могили. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.22", "title": "Русе: Отпадат всички ограничения по път I-5  Русе – Бяла в района на Две Могили"}
{"url": "http://www.focus-news.net/news/2018/03/22/2502838/sitel-makedoniya-spored-makedonskiya-deputat-artan-grubi-reshenieto-za-prekratyavaneto-na-prebroyavaneto-v-stranata-e-na-parlamenta.html", "text": "Според депутата от македонската партия ДСИ Артан Груби преброяването на е провалено, а е прекратено с решение на парламента на страната по предложение на правителството. Той заяви това във връзка с пресконференция на Специализираната прокуратура, на която бе съобщено, че се започна разпределение за неосъществяване на преброяването през 2011 г., предава скопският телевизионен канал  „Сител“.\r\nГруби заяви, че като член на преброителната комисия лично е бил свидетел на непропорционалното прилагане на методологията за преброяване на населението, особено от Държавната статистическа служба.\r\nВчерашното решение на Специализираната прокуратура да започне разследване на неуспешното провеждане на преброяването, силно раздвижи обществеността Македония.\r\nСпоред прокуратурата председателя на ДСИ Али Ахмети и тогавашният министър-председател Никола Груевски са заподозрени, че са се съгласили да прекратят преброяването, с което бюджетът е бил ощетен с  повече от 170 милиона денара (приблизително 5,4 млн.лв). Виктор Турмаков", "date": "2018.03.22", "title": "„Сител“ (Македония): Според македонския депутат Артан Груби решението за прекратяването на преброяването в страната е на парламента"}
{"url": "http://www.focus-news.net/news/2018/03/22/2502840/aktsenti-v-sutreshniya-blok-dobro-utro-balgariya-na-radio-fokus-na-23-mart.html", "text": "За опасно време предупреждават синоптиците в цялата страна. Ще проследим каква е обстановката в София в сутрешния блок „Добро утро, България” на Радио „Фокус”, в разговор със зам.-кмета на София в направление „Зелена система, екология и земеползване” Йоана Христова. Ще се отправим и към Община Шумен и ще разговаряме с кмета Любомир Христов за зимните условия и мерките, които предприема Общината.\r\nИзтичане на лични данни от „Фейсбук” - може ли скандалът да се окаже заплаха за бизнес модела на социалната медия? Какви действия трябва да бъдат предприети и от кого? Темата ще коментираме с евродепутата от ГЕРБ/ЕНП Емил Радев.\r\nКметът на Чепеларе Славка Чакърова ще ни разкаже за жителите на село Проглед, които протестираха, защото смятат, че Общинският съвет пренасочва за други цели парите, предназначени за улични ремонти. С нея ще коментираме и темата за чуждестранни граждани, които дължат 1 млн. лева за данъци на общоните Чепеларе и Смолян. \r\nВтори Балкански рафтинг фестивал ще се проведе на 24 и 25 март в Кресненското дефиле край Симитли. Повече ще научим от колегата Ливия Нинова от Радио „Фокус“ – Пирин.\r\nВъв Велинград ще се състои седмото издание на националния фолклорен фестивал „Пролетно хоро“. За него ще ни разкаже колегата Ваня Николова от Радио „Фокус“ – Пазарджик.\r\nТези и още теми - в „Добро утро, България“, от 06.00 до 10.00 часа на 23 март, с водещ Йоланда Пелова.", "date": "2018.03.22", "title": "Акценти в сутрешния блок „Добро утро, България“ на Радио „Фокус“ на 23 март"}
{"url": "http://www.focus-news.net/news/2018/03/22/2502841/sitel-studenoto-vreme-v-makedoniya-shte-prodalzhi-oshte-dalgo.html", "text": "На територията на цяла Македония от миналата нощ се наблюдава силен снеговалеж, образувал снежна покривка. Най-дебела е снежната покривка в Маврово, където снежната покривка е седем сантимента, а температурата -6 градуса. \r\nДо края на деня времето се очаква да бъде облачно и студено със случайни снеговалежи, в южните части на дъжд и сняг и в крайната югоизточна част само от дъжд. На няколко места валежите ще са по-обилни и ще надвишават 15 литра на квадратен метър. В по-голямата част на страната ще се образува снежна покривка, а планините значителна. \r\nМакедонските метеоролози обявяват силни валежи и следващите дни. В петък все още ще има дъждове и сняг, но в края на деня те ще спрат. В събота ще се къпе мътна с лек сняг. В събота и неделя сутринта на няколко места температурите ще бъдат под и около нула, в интервал минус четири до един . Ще има постепенно затопляне от неделя през деня, когато ще има местни валежи предимно от дъжд. Виктор Турмаков", "date": "2018.03.22", "title": "\"Сител\": Студеното време в Македония ще продължи още дълго"}
{"url": "http://www.focus-news.net/news/2018/03/22/2502812/sitel-makedoniya-spored-prezidenta-na-gartsiya-makedoniya-tryabva-parvo-da-prerazgleda-konstitutsiyata-si-i-da-premahne-iredentizma-i-sled-tova-shte-mozhe-da-stane-chlen-na-nato-i-es.html", "text": "Според гръцкия президент Прокопис Павлополус решението за името с необходимите гаранции за изкореняването на иредентизма и промени в конституцията на Македония да предварителните условия, които тя трябва да изпълни, за да стане член на ЕС и на НАТО, предава скопският телевизионен канал \"Сител\".\r\n\"Подкрепяме интеграцията на БЮРМ в НАТО и Европейския съюз. Но това, с цел уважение към историята, международното право и европейското законодателство, изискват решение за името, което да съдържа необходимите гаранции за изкореняване на иредентизма\", заяви Павлополус. Според него, има един начин да се върви напред интеграцията на Македония в НАТО и ЕС: \"Първо, предварително преразглеждане на нейната конституция, нещо, което ще отбележи и уважението, което показват Гърция, Европейския съюз и НАТО към нейния правен ред и върховенството на закона . И на второ място, споразумение, което ще покрие всички гаранции за премахване на иредентизма, за който споменах\".  Виктор Турмаков", "date": "2018.03.22", "title": "\"Сител\" (Македония): Според президента на Гърция Македония трябва първо да преразгледа конституцията си и да премахне иредентизма и след това ще може да стане член на НАТО и ЕС"}
{"url": "http://www.focus-news.net/news/2018/03/22/2502837/api-otpada-ogranichenieto-za-mps-nad-12-tona-po-pat-i-3-yablanitsa-pleven-byala-i-5-v-posoka-kam-ruse-v-uchastaka-ot-haskovo-do-ruse-prez-prohoda-na-republikata-v-posoka-ruse.html", "text": "Отпада ограничението за МПС над 12 тона по път I-3 Ябланица - Плевен - Бяла, I- 5 в посока към Русе в участъка от Хасково до Русе, през Прохода на Републиката - в посока Русе. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.22", "title": "АПИ: Отпада ограничението за МПС над 12 тона по път I-3 Ябланица - Плевен - Бяла, I- 5 в посока към Русе в участъка от Хасково до Русе, през Прохода на Републиката - в посока Русе"}
{"url": "http://www.focus-news.net/news/2018/03/22/2502844/radio-svobodna-evropa-makedoniya-spored-vmro-dpmne-talat-dzhaferi-ne-tryabva-da-podpisva-zakona-za-ezitsite-vmesto-prezidenta.html", "text": "Опозиционната македонска партия ВМРО-ДПМНЕ заяви, че конституцията и законите на страната са ясни и председателят на парламента Талат Джафери не може да си позволи да сложи подписа на Закона за езиците на мястото, където президентът Георги Димитров трябва да постави своя. Според партията директорът на Държавен вестник не може да публикува закона без подписа на Иванов, защото ще злоупотреби с официалната длъжност и власт, предава радио \"Свободна Европа\" в своята македонска редакция.\r\n\"Конституцията трябва да бъде уважавана. Без подписан указ от президента на Република Македония няма закон, а ако някой се опита и дръзне да нарушава Конституцията ще носи и съответната наказателна отговорност\", посочва ВМРО-ДПМНЕ.\r\nОт партията посочват, че законът е противоконституционен и напълно неприложим, а последиците му ще бъдат огромни и вредни за държавата. Виктор Турмаков", "date": "2018.03.22", "title": "Радио \"Свободна Европа\" (Македония): Според ВМРО-ДПМНЕ Талат Джафери не трябва да подписва Закона за езиците вместо президента"}
{"url": "http://www.focus-news.net/news/2018/03/22/2502843/api-zapochva-poetapnoto-puskane-na-mps-nad-12-t-po-avtomagistrala-hemus.html", "text": "Започва поетапното пускане на МПС над 12 т по автомагистрала \"Хемус\" в посока Русе. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.22", "title": "АПИ: Започва поетапното пускане на МПС над 12 т по автомагистрала \"Хемус\""}
{"url": "http://www.focus-news.net/news/2018/03/22/2502833/afp-proba-ot-kravta-na-sergey-skripal-shte-bade-dadena-na-ozho-za-izsledvane.html", "text": "Английският съд реши, че проба от кръвта на атакувания с нервопаралитичен газ на територията на Великобритания бивш служител на руското ГРУ Сергей Скрипал ще бъде изпратена на Организацията за забрана на химическото оръжие, предава  AFP.\r\nСъдия Дейвид Уилямс заяви, че лекарите имат право „да вземат кръвни проби за ОЗХО, както и копия от медицинските картони на жертвите“. „\r\nВеликобритания обвинява Русия за нападението на Скрипал и на дъщеря му в град Солсбъри. В момента те са в кома в болницата в стабилно състояние.  Виктор Турмаков", "date": "2018.03.22", "title": "AFP: Проба от кръвта на Сергей Скрипал ще бъде дадена на ОЗХО за изследване"}
{"url": "http://www.focus-news.net/news/2018/03/22/2502846/a1on-makedoniya-sreshtu-pasko-kuzman-sa-povdignati-obvineniya-za-zloupotrebi-po-vreme-na-remonta-na-universiteta-sveti-kliment.html", "text": "Срещу бившия директор на македонската Служба за защита на културното наследство Паско Кузман за повдигнати обвинения от дирекция \"Финансова полиция\". Той и хърватски гражданин с инициали Ш.С. са заподозрени в злоупотреба с длъжност при разрешението за ремонта на университета \"Свети Климент\", предава македонската телевизия \"A1on\"\r\nСпоред информация от администрацията, Кузман през 2010 г., след предварително проведено процедура за обществена поръчка, е сключил договор за изпълнение на строителни дейности  за ремонта с изпълнител \"Конструктор Инженеринг АД Сплит\" с представителство в Македония, за която е предоставена гаранция за предложението, но не и банкова гаранция за качествено изпълнение на дейността.\r\nПаско Кузман дава разрешение и въпреки че не е избран орган за надзор и одобрение за строежа, е позволил да бъдат платени 19 милиона денара (600 хил. лв). Кузман, въпреки че е бил длъжен, не е прекратил договора и не е анулирал банковата гаранция, за която бюджетът на Службата за защита на културното наследство е ощетен . Виктор Турмаков", "date": "2018.03.22", "title": "\"A1on\" (Македония): Срещу Паско Кузман са повдигнати обвинения за злоупотреби по време на ремонта на университета \"Свети Климент\""}
{"url": "http://www.focus-news.net/news/2018/03/22/2502848/galya-marinova-bibliotechen-spetsialist-mnogo-e-vazhno-da-mozhem-da-razlichavame-priznatsite-na-falshivata-informatsiya.html", "text": "Много е важно да можем да различаваме признаците на фалшивата информация, за да можем да се възползваме от полезните знания. Това заяви Галя Маринова, главен библиотекар в направление  „Библиотечно-библиографско и информационно обслужване“ в Регионална библиотека „Дора Габе“ в Добрич, предаде кореспондентът на Радио „Фокус” – Варна. До 25 март продължава инициативата „Цифрова седмица 2018“. С различни прояви в нея участва библиотеката в добруджанския град. Един от акцентите тематично е осъзнаването и борбата с фалшивите новини. През седмицата на инициативата в Центъра за информация и справочно-библиографско обслужване на Регионална библиотека „Дора Габе“ в Добрич се организира презентация на тема „Безопасен интернет”. Единственото необходимо е да бъде заявен удобен час за желаещите. Специалистите в библиотеката раздават флаери с Правила за сигурност и безопасност в Интернет и съвети как да бъдат разпознавани фалшивите новини. \r\n„Позволихме си да акцентираме на някои моменти при търсене на информация, които да ни дадат възможност да отличим фалшивата от добрата новина. Например ние съветваме гражданите да не се подвеждат по шокиращи заглавия, такива които изцяло са изписани с главни букви, или съдържащи множество удивителни знаци, или съдържат думи, като „шок“, „ужас“ и могат да ни повлияят и да кликнем на дадения линк. Разбира се идеята на създателите на сайта е точно това да направим. Апелът ни е да не бързаме да кликваме, а да се интересуваме от други източници. Много е важно човек да обърне внимание на адреса на сайта, който е публикувал новината. Контактите, които са посочени в един сайт, също са от значение, ако е анонимен авторът или няма връзка с редакцията на сайта“, посочи Галя Маринова. \r\nЖулиета НИКОЛОВА", "date": "2018.03.22", "title": "Галя Маринова, библиотечен специалист: Много е важно да можем да различаваме признаците на фалшивата информация"}
{"url": "http://www.focus-news.net/news/2018/03/22/2502850/nimh-prez-sledvashtoto-denonoshtie-meteorologichnata-obstanovka-shte-prodalzhi-da-se-uslozhnyava.html", "text": "През следващото денонощие метеорологичната обстановка ще продължи да се усложнява. Това съобщи за Агенция „Фокус“ Красимир Стоев, дежурен синоптик в Националния институт по метеорология и хидрология (НИМХ) към Българската академия на науките (БАН). През нощта снеговалежите ще се усилят и снежната покривка ще се увеличава. С умерен и временно силен североизточен вятър ще продължи да нахлува студен въздух. Ще има снежни виелици и ще се образуват преспи и навявания. Минималните температури ще бъдат предимно между минус 5° и 0°. Утре от югозапад валежите временно ще отслабват и в много райони за кратко ще спрат, но привечер от юг отново ще се активизират. Североизточният вятър ще отслабне, ще се ориентира от северозапад и в източната половина от страната ще е умерен, по Черноморието и временно силен. Максималните температури в по-голямата част от Северна България ще са около нулата – там ще вали сняг, в Южна и по Черноморието – до 6°-8° и там снегът временно ще преминава в дъжд, и има условия за обледяване на проводници. \r\nПрез нощта срещу събота в по-голямата част от страната отново ще вали сняг.\r\nНад Черноморието ще е облачно с валежи, като през деня снегът ще премине дъжд. Ще духа умерен и временно силен северозападен вятър. Максимални температури на въздуха: 6-8°. Температурата на морската вода е 7°. Вълнението на морето ще е 4 бала.   \r\nНад планините ще бъде облачно със снеговалежи, които през деня временно ще отслабнат, на места и ще спрат, но вечерта от юг отново ще се активизират. Ще духа умерен север-северозападен, по билата силен юг-югозападен вятър. Максимална температура на височина 1200 метра около 0°, на 2000 метра – около минус 5°.\r\nАтмосферното налягане е по-ниско от средното за месеца и ще се понижава.\r\nВ събота ще преобладава облачно време, на места ще превали слаб сняг. Вятърът в Западна България ще стихне. Сутрешните температури ще са отрицателни – в Северна България ще са и под минус 5°, дневните ще са предимно между 0° и 5°. В неделя ще има временни разкъсвания и намаления на облачността. Вятърът ще се ориентира от юг-югоизток и ще се затопля, повече в източната половина от страната, където вятърът ще е умерен. След временно спиране на валежите, към вечерта от юг-югозапад ще завали дъжд. В началото на следващата седмица затоплянето ще продължи, но в много райони, главно в Южна и Източна България ще превалява дъжд.", "date": "2018.03.22", "title": "НИМХ: През следващото денонощие метеорологичната обстановка ще продължи да се усложнява"}
{"url": "http://www.focus-news.net/news/2018/03/22/2502845/veliko-tarnovo-vazstanoveno-e-dvizhenieto-po-pat-iii-407-pavel-sovata.html", "text": "Възстановено е движението по път III-407 Павел-Совата. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.22", "title": "Велико Търново: Възстановено е движението по път III-407 Павел-Совата"}
{"url": "http://www.focus-news.net/news/2018/03/22/2502851/makfaks-poveche-ot-1600-kg-narkotitsi-sa-konfiskuvani-po-vreme-na-politseyski-operatsii-v-turtsiya-i-v-italiya.html", "text": "Турската полиция е конфискувала над 1,2 тона албански наркотици, пристигащи по море в страната, предава македонската медия \"Макфакс\"\r\nСпоред албанската телевизия \"Клан\" 16 албански граждани са арестувани по случая. Наркотиците са открити в склад близо до туристическия морски град Бодрум. Същият източник съобщи, че конфискуваният канабис е оценен на 5,2 млн. евро.\r\nСпоред \"Клан\" при друга операция в Италия са иззети  над 450 кг наркотици- марихуана и кокаин, който са пристигнали от Албания и същевременно италианската полиция е арестувала група албански граждани. Виктор Турмаков", "date": "2018.03.22", "title": "\"Макфакс\": Повече от 1600 кг. наркотици са конфискувани по време на полицейски операции в Турция и в Италия"}
{"url": "http://www.focus-news.net/news/2018/03/22/2502842/afp-donald-tramp-saobshti-che-nalozhenite-ot-nego-mita-sreshtu-kitayskiya-vnos-shte-badat-v-razmer-ot-60-mlrd-dolara.html", "text": "Президентът на САЩ Доналд Тръмп заяви, че е подписал нови мита срещу вноса от Китай, „които могат да ударят“ неговия внос с 60 милиарда долара, но уточни, че той остава негов „приятел“, предава  AFP.\r\n„Имам огромно уважение към президента на Китай Си Дзинпин“, заяви Тръмп. „Имаме страхотни отношения и смятам страната му за наш приятел“, допълни той. Виктор Турмаков", "date": "2018.03.22", "title": "AFP: Доналд Тръмп съобщи, че наложените от него мита срещу китайския внос ще бъдат в размер от 60 млрд. долара"}
{"url": "http://www.focus-news.net/news/2018/03/22/2502853/burgas-za-vtora-poredna-godina-ou-al-g-kodzhakafaliyata-shte-osashtestvi-priem-v-v-klas.html", "text": "За втора поредна година най-новото учебно заведение в Бургас - ОУ “Ал. Г. Коджакафалията“, ще осъществи прием в V  клас в две паралелки по 24 ученици. Това съобщиха от пресцентъра на Община Бургас. Децата ще се обучават по иновативна учебна програма, интегрираща информационни технологии, математика и английски език, с целодневна организация на учебния процес.\r\nПриемът ще се осъществява посредством подаване на електронно заявление, което се публикува на електронната страница на училището www.ouagk.com на 1 юни 2018 г. Към него трябва да се прикачи сканирано копие от Удостоверението за завършен начален етап в pdf формат, портфолио, удостоверяващо постижения в олимпиади, състезания и конкурси през учебната 2017/2018 г. и документи, доказващи наличие и предимство по социални критерии.\r\nВ еднодневен срок след подаването на заявлението кандидатът получава по електронната поща уникален идентификационен код, в съответствие с чл. 23, ал.1 от ЗЗЛД и Регламент за защита на личните данни на ЕС, чрез който може да провери своя резултат след публикуването на класирането на 23.06.2018 г.\r\nКомисията за прием разглежда подадените заявления и определя състезателния бал на учениците на база следните критерии, по формулата: Раздел А + Раздел Б + Раздел В.", "date": "2018.03.22", "title": "Бургас: За втора поредна година ОУ “Ал. Г. Коджакафалията“ ще осъществи прием в V клас"}
{"url": "http://www.focus-news.net/news/2018/03/22/2502832/sitel-makedoniya-spored-pressekretarya-na-gratskoto-pravitelstvo-sastavnoto-ime-shte-bade-reshenie-za-tsyalostna-upotreba.html", "text": "Прессекретарят на гръцкото правителство Димитрис Цанакопулос изрази надежда преговорите по спора за името да продължат с добра воля, за да се намери взаимно приемливо решение. Същевременно той повтори официалните позиции на Атина за сложно, \"ерга омнес\" име, без да навлиза в допълнителни технически подробности какво точно съдържа текстът, изпратен от гръцка до македонска страна, предава скопският телевизионен канал \"Сител\".\r\nТва, което е включено в конкретния текст, е споразумение, основаващо се на общата позиция на гръцкото правителство: сложно име, което е валидно за всички и за цялостната му употреба. Какво означава за всеки? Във всеки случай е необходим конституционен преглед, което означава, че това име трябва да се използва във вътрешността на съседната страна\", заяви Цанакопулос. Той допълни, че решението трябва да се движи точно в тази рамка.\r\nНа въпрос дали евентуално споразумение би бил цялостно решение или проблемът би се решавали на части, говорителят на гръцкото правителство обяснява, че \"когато говорим за международни въпроси, които са доста сложни и се отнасят и за вътрешните административни процедури, е необходимо време\", а самите международните споразумения \"задължават страните и трябва да бъдат изпълнени, защото в противен случай те са нарушили международното право.\" Виктор Турмаков", "date": "2018.03.22", "title": "\"Сител\" (Македония): Според прессекретаря на гръцкото правителство съставното име ще бъде решение за цялостна употреба"}
{"url": "http://www.focus-news.net/news/2018/03/22/2502847/afp-parvata-valna-buntovnitsi-e-napusnala-iztochna-guta-v-posoka-provintsiyata-idlib.html", "text": "Първата вълна бунтовници е напуснала контролирания от тях анклав Източна Гута край Дамаск  в рамките на споразумение за евакуация и са се отправили към северозападната провинция Идлиб, предаде  AFP.\r\nДържавната телевизия на Сирия обяви „заминаването на автобуси, превозващи бойци от град Хараста в Източна Гута към Идлиб“, който е контролиран от бунтовници и джихадисти. \r\nКореспондент на AFP съобщава,  че е видял автобусите как напускат свиващия се анклав. Това е първата подобна евакуация според споразумение между опозицията и правителството.  Виктор Турмаков", "date": "2018.03.22", "title": "AFP: Първата вълна бунтовници е напуснала Източна Гута в посока провинцията Идлиб"}
{"url": "http://www.focus-news.net/news/2018/03/22/2502852/ustoychivoto-razvitie-na-nauchnoizsledovatelskite-infrastrukturi-v-evropa-beshe-obsadeno-na-forum-organiziran-ot-ministerstvo-na-obrazovanieto-i-naukite-obzor.html", "text": "Българското председателство ще представи своята визия за използването на научноизследователската инфраструктура за съществено подобряване на изследователската екосистема. Това каза министърът на образованието и науката Красимир Вълчев в словото си по време на откриването на конференцията „Подобряване на дългосрочната устойчивост и отваряне на научноизследователските инфраструктури към обществото и промишлеността\". Форумът, организиран от Министерство на образованието и науката, се проведе в София и е част от календара на Българското председателство на Съвета на Европейския съюз. Той се реализира по проект, финансиран от Рамковата програма за научни изследвания и иновации „Хоризонт 2020“.\r\nТемата на конференцията бе част от продължаващите обсъжданията на предложението за следващата Многогодишна финансова рамка и Девета рамкова програма за научни изследвания и иновации на Европейската комисия.  \r\nПред участниците в конференцията министър Вълчев заяви: „Имаме отговорна цел - да дадем старт на дискусиите как да се увеличи въздействието на научните изследвания и иновациите върху обществото и промишлеността в отговор на потребностите и очакванията на хората от цифровизацията, измененията на климата и глобализацията”. Според него научноизследователската среда в цяла Европа има нужда от разговори за капацитета, ресурсите, инфраструктурата и човешкия потенциал, за да може да е конкурентоспособна и да прави общозначими и приоритетни изследвания. Министър Вълчев подчерта и важността на разговора за необходимостта от още средства за научна инфраструктура. \r\nОсвен приветственото слово на министър Вълчев, видео обръщение отправи еврокомисарят по наука и иновации Карлош Моедаш, а лектори, модератори и участници в отделните панели на програмата бяха представители на Европейската комисия, членове на Европейския парламен и др. \r\nУчастниците дискутираха възможностите за насърчаване на публично-частните партньорства, целящи осигуряване на възможности за устойчиво развитие на научноизследователските инфраструктури в Европа. \r\nПо време на събитието се проведоха и дискусии за политиките, свързани с научноизследователските инфраструктури и техния принос за върховите постижения в научните изследвания и иновациите. Сред темите бяха и разширяване на въздействието на научноизследователските инфраструктури върху растежа, заетостта, промишлеността и обществото. \r\nИван ЛАЗАРОВ", "date": "2018.03.22", "title": "Устойчивото развитие на научноизследователските инфраструктури в Европа беше обсъдено на форум, организиран от Министерство на образованието и науките (ОБЗОР)"}
{"url": "http://www.focus-news.net/news/2018/03/22/2502856/makfaksmakedoniya-spored-predsedatelya-na-kosovskiya-parlament-nyama-da-ima-promyana-na-granitsata-sas-sarbiya-no-bihme-iskali-da-poluchim-preshevo-i-medvedzha.html", "text": "Председателят на косовския парламент Кадри Весели  заяви, че няма възможност за промяна на границите в региона, но все пак лично би желал Косово да заеме общините в южната част на Централна Сърбия - Прешево и Медведжа, ако Сърбия се съгласи на това. Същевременно той допълни, че Косово няма какво да даде в замяна на Белград.\r\n\"Не бих искал нищо повече от това Прешево и Меджеджа да се присъединят към Косово. Ние с удоволствие бихме приели двустранно споразумение, ако Сърбия го приеме, но нямаме какво да дадем в замяна\", заяви Весели. \r\nВ миналото Весели е говорил, че границите на Косово трябва да достигат до Ниш, сега заяви, че откриването на въпроса за очертаването на границите на Балканите винаги е означавало война.\r\nТой подчертава, че Прищина е отворена за възможността долината Прешево да стане част от територията на Косово. Виктор Турмаков", "date": "2018.03.22", "title": "\"Макфакс\"(Македония): Според председателя на косовския парламент няма да има промяна на границата със Сърбия, но \"бихме искали да получим Прешево и Медведжа\""}
{"url": "http://www.focus-news.net/news/2018/03/22/2502849/sitel-makedoniya-zoran-zaev-blagodarya-vi-moskva-no-vse-oshte-sme-za-nato.html", "text": "Македонският министър-председател  Зоран Заев отговори на Москва, че Македония, откакто е независима, е строго отдадена за членство в НАТО, подкрепено от голям брой граждани на страната, предава скопският телевизионен канал \"Сител\" \r\n\"Македония след обявяването на независимостта си през деветдесетте години се е отдала на членство си в НАТО и има пълна подкрепа от македонските граждани. Нашият избор и еднозначна решителност са евроатлантическите интеграции\", заяви Заев.\r\nТова е отговорът на Зоран Заев след предупреждението, което руското външно министерство официално изпрати вчера в Македония.\r\nМосква предупреди Скопие за отрицателните последици за регионалната сигурност и двустранните отношения в случай на  присъединяването му към НАТО. Виктор Турмаков", "date": "2018.03.22", "title": "\"Сител\" (Македония): Зоран Заев: Благодаря ви, Москва, но все още сме за НАТО"}
{"url": "http://www.focus-news.net/news/2018/03/22/2502858/sitel-makedoniya-dvama-makedonski-voennosluzheshti-sa-bili-raneni-s-edin-kurshum-dokato-sa-chisteli-kartechnitsa.html", "text": "Двама професионални войници от казармите в Тетово са ранени, докато са почиствали картечница. Един куршум от картечница е нанесъл рани в краката на 28-годишния Мирослав Йовановски и на 37-годишния Казва Шабани. Ранените членове на македонските въоръжени сили са незабавно прехвърлени в болницата, предава македонската медия \"Сител\".\r\nСпоред официално заявление на генералния щаб двамата са първоначално настанени в болница в Тетово, където са установени фрактури на костите, а след това са прехвърлени в Скопие. \r\n\"Раните не са застрашаващи живота. И двамата са в стабилно състояние, нямат проблеми при движенията на крайниците. И на двамата са извършени операции\", заяви Венко Филипче - министър на здравеопазването на Македония.\r\nОт МВР на страната съобщиха, че работят по пълното разясняване на случая.  Виктор Турмаков", "date": "2018.03.22", "title": "\"Сител\" (Македония): Двама македонски военнослужещи са били ранени с един куршум, докато са чистели картечница"}
{"url": "http://www.focus-news.net/news/2018/03/22/2502854/ministarat-na-okolnata-sreda-i-vodite-neno-dimov-i-kmetat-georgi-ikonomov-otkriha-prechistvatelnata-stantsiya-za-otpadachni-vodi-na-bansko-obzor.html", "text": "Министърът на околната среда и водите Нено Димов и кметът Георги Икономов откриха пречиствателна станция за отпадни води в Банско. Станцията е реализирана по проект „Втора фаза на проект „Рехабилитация на водоснабдителната и канализационна мрежа на гр. Банско с изграждане на ПСОВ”, финансиран по ОП „Околна среда 2014-2020”. Лентата бе прерязана от министъра на околната среда и водите Нено Димов, кметът на Община Банско Георги Икономов и областният управител на Благоевград Бисер Михайлов. Веднага след официалната част бе представена информация за проекта в Посетителски информационен център- Банско. На събитието присъстваха представители от Община Банско, кметове на съседните общини, експерти и граждани. Министърът на околната среда и водите Нено Димов каза, че това е един изстрадан проект, който приключва успешно и ще донесе комфорт на жителите и гостите на града и ще го направи още по-атрактивна дестинация. С откриването на пречиствателната станция завършва проектът „Рехабилитация на водоснабдителната и канализационната мрежа на Банско с изграждане на ПСОВ“, който започна с финансиране по Оперативна програма „Околна среда“ 2007-2013. Георги Икономов отбеляза, че проектът е срещнал много трудности в процеса на изпълнение. Той благодари на MОСВ и на Управляващия орган на ОПОС за подкрепата не само да спасят този важен проект, но и да го доведат до успешен край. Проектът на община Банско е един от осемте фазирани проекта, на които се предостави възможност да бъдат довършени с финансиране по ОПОС за периода 2014-2020. Общият размер на инвестицията по двете фази на проекта е 83,8 млн. лв., а безвъзмездната финансова помощ от двата програмни периода на Оперативната програма е в размер на 64,6 млн. лв. Новоизграденото съоръжение е проектирано за близо 30 000 еквивалент жители. Реконструирана и новоизградена е 64 км ВиК мрежа.\r\nЛора КАЛЧЕВА", "date": "2018.03.22", "title": "Министърът на околната среда и водите Нено Димов и кметът Георги Икономов откриха пречиствателната станция за отпадъчни води на Банско (ОБЗОР)"}
{"url": "http://www.focus-news.net/news/2018/03/22/2502877/api-shofyorite-da-se-dvizhat-s-povisheno-vnimanie-po-pat-i-8-kalotina-sofiya-poradi-silen-stranichen-vyatar-i-navyavaniya.html", "text": "Шофьорите да се движат с повишено внимание по път I-8 Калотина – София, поради силен страничен вятър и навявания. За това призоваха от пресцентъра на Агенция \"Пътна инфраструктура\" (АПИ).", "date": "2018.03.22", "title": "АПИ: Шофьорите да се движат с повишено внимание по път I-8 Калотина – София, поради силен страничен вятър и навявания"}
{"url": "http://www.focus-news.net/news/2018/03/22/2502857/varna-vazstanoveno-e-dvizhenieto-po-pat-ii-29-varna-dobrich-pri-s-izvorsko.html", "text": "Възстановено е движението по път II-29 Варна – Добрич при с. Изворско. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.22", "title": "Варна: Възстановено е движението по път II-29 Варна – Добрич при с. Изворско"}
{"url": "http://www.focus-news.net/news/2018/03/22/2502876/temata-balgariya-v-mezhdunarodnite-medii-poseshtenieto-na-rumen-radev-v-izrael-i-palestinskata-avtonomiya-iztrebiteli-agentsiya-fokus.html", "text": "Министерството на отбраната на България сключи рамково споразумение с руската самолетостроителна корпорация „МиГ“ за интегрирана логистична поддръжка на изтребителите МиГ-29, намиращи се на въоръжение в българската авиация, предава  Regnum.\r\nДоговорът на обща сума от 81 млн. лева предвижда доставката на резервни части и оказване на услуги по ремонта на самолетите. Замяната на резервните части ще се изпълнява от българските инженери на авиобаза „Граф Игнатиево“.\r\n„По тази начин ще бъде осигурена техническата поддръжка на 12-те бойни и трите учебно-бойни самолети МиГ-29 в течение на четири години. Ще бъде възстановена полетната готовност на изтребителите от ВВС и ще се гарантира експлоатацията им, в това число ще се изпълняват задачи по охрана на въздушното пространство на страната“, пише в официално заявление на българското министерство на отбраната.\r\n***\r\n Българският президент Румен Радев посети Националния екип за реакцията при извънредни компютърни ситуации на Израел в град Беершеба с делегация от министри, официални лица и бизнесмени и обсъди възможностите за сътрудничество в киберсигурността с Израел, пише  The Times of Israel.\r\nПо време на срещата директорът на Националния киберотдел на Израел Игал Уна представи мястото, неговите сфери на отговорност и как взаимодейства с другите дирекции за киберсигурност в Израел.  \r\n„Посещението е част от усилията на Израел да разшири сътрудничеството си със страните от Централна и Източна Европа“, пише в официално заявление на израелското правителство. \r\nПосещението на Радев е първото посещение на държавен глава в Националния екип за реакци при извънредни компютърни ситуации.\r\n***\r\nПрезидентът на България Румен Радев пристигна на официално посещение в Палестинската автономия, в Рамала, предава  Anadolu Agency.\r\nПри пристигането си Радев положи венец на гроба на палестинския президент Ясер Арафат. Официалното посрещане се състоя в  президентството на Палестинската автономия, на което присъстваха нейния президент Махмуд Аббас, министър-председателят Рами ал Хамдала и други високопоставени палестински политици. \r\nДвамата президенти ще проведат преговори, а след това и съвместна пресконференция по-късно в четвъртък. \r\nВ по-ранно заявление Майди Калиди, съветник на Аббас, заяви, че посещението на Радев „съвпада с палестинските усилия да се открие международна подкрепа за мирния процес и България в момента е поела ротационното председателство в Съвета на ЕС“. \r\n***\r\n Войната в Сирия не свършва. САЩ продължават да снабдяват опозиционните групировки в Сирия с оръжия от Източна Европа. Eurasia Daily продължава да следи за доставките: само през февруари и само от България американските контрагенти на Пентагона са получили 23 тона боеприпаси за сирийските джихадисти. Част от тях се използват от откровени ислямски джихадисти, а в официалните документи на Пентагона не се разкриват видовете боеприпаси, които се доставят в Сирия, пише в материал на руското електронно издание Eurasia Daily, представен по-долу без редакторска намеса.23 тона смърт\r\nСпоред данни от международния портал за митнически декларации Panjiva, през февруари българските предприятия са извършили две доставки на боеприпаси в САЩ. На 16 февруари българското предприятие за производство на боеприпаси „Дунарит“ е доставило на американското подразделение на британската корпорация Chemring Military Products 5,7 тона снаряди и минометни бомби. От България товарът е изпратен в германското пристанище Бремерхафен, а от там, контейнеровозът Philadelphia Express го е пренесъл в американското пристанище Чарлстън. От тук въоръжението се доставя основно в Йордания, където е разположен един от щабовете за разпределение на въоръжение сред лоялните сили на САЩ в Сирия. За това е разказал подробно един от командирите на „Свободната сирийска армия“ (ССА). \r\nПо същия маршрут, в Чарлстън от Бремерхафен, на 25 февруари британската корпорация е получила 17,3 тона въоръжение от най-големия производител на оръжие в България - „Вазовския машиностроителен завод“ (ВМЗ). Основните видове доставени боеприпаси са ракети „Град“ и заряди за преносими гранатомети РПГ-7.\r\nВсички тези видове боеприпаси се използват активно именно от сирийските терористи. EA Daily напомня, че джихадистите обстрелват руската военновъздушна база в Хмеймим именно с ракети „Град“.\r\nСамата Chemring Military Products през септември м.г. бе назована като една от четирите компании, която ще доставя, по договор с Пентагона, въоръжение, което не се използва от НАТО на партньорите на САЩ в борбата с „Ислямска държава“ в Ирак и Сирия. Picatinny Arsenal, структура за снабдяване на армията на САЩ, съобщи за пет контракта на обща стойност до 500 млн. долара. Покупките се правят по програма за поддръжка на съюзниците на САЩ с нестандартно оръжие, в рамките на която в Сирия се доставят въоръжение и боеприпаси.\r\nСпоред данни от сайта на Федералната система за покупки в САЩ, Департаментът на американската армия “Командване на обединените въоръжения“ е поръчал на Chemring Military Products, само по един от договорите на стойност 73 хиляди долара, да осъществи доставка на боеприпаси и минометни системи от България за използване извън САЩ до 8 май тази година.Залог на съветското: през 2019 година на бойците ще бъдат предадени 25 хиляди автомата \"Калашников\"\r\nДесет тона от февруарската пратка са ракети „Град“, които се използват от откровени ислямистки бойци. Например, джихадистката групировка „Ахрар ал Шам“, която е разположена в провинция Идлиб.\r\nТози вид боеприпаси не се споменава в документите за финансиране на програмата за подготовка и въоръжение на силите за борба с „Ислямска държава“ в Ирак и Сирия (CTEF), публикувани на 18 февруари. За сметка на това се казва, че Пентагонът, както и по-рано, ще заложи на евтино въоръжение за терористите – лесно за използване, но надеждно оръжие съветски модел. Планира се през тази година за Сирия да бъдат отделени 500 милиона долара и 300 милиона през следващата.\r\nОсновните разходи са за закупуване на нестандартно въоръжение и боеприпаси. Например, през 2019 година Пентагонът предлага да се купят за сирийската „опозиция“ 25 хиляди автомата АК-47, 1500 модернизирани картечници \"Калашников\" (ПКМ), 500 тежки картечници ДШК и 400 ръчни противотанкови гранатомета РПГ-7.\r\nВ документа се казва, че Пентагонът има намерение да осигури въоръжение за 60-65 хиляди бойци от сирийската „опозиция“. Част от тях, очевидно, се отнасят към „Сирийските демократични сили“ (СДС), начело със сирийските кюрди, които освободиха Ракка. Другата част са ислямистки групировки, които не попадат под забрана. В момента тя се разпространява само над „Ислямска държава“ и „Хаят Тахрир ал Шам“, която всъщност е сирийската „Ал Кайда“, независимо, че обяви, че се отделя от нея.\r\nEA Daily следи доставките на въоръжение в Сирия и вече невъднъж е писало за тях. Бойците биват снабдявани с източноевропейско оръжие от Саудитска Арабия и САЩ. И с всяка година доставките само се увеличават. Например, през 2016 година само България е увеличила продажбата на съветски модели въоръжение за двете държави три пъти. Компаниите и държавните органи на САЩ и Саудитска Арабия са придобили български оръжия и боеприпаси съответно за 239 милиона евро и 97,8 милиона евро, което съставя общо една трета от целия оръжеен износ от България. В сравнение с 2015 година, общите продажби на въоръжение към двете страни са нараснали близо три пъти – със 121 милиона евро – до 336,2 милиона евро.Новият разцвет на българските оръжейни заводи. Украйна е „в темата“\r\nНезависимо от заявленията на Доналд Тръмп относно желанието му да приключи войната в Сирия, тя продължава и САЩ подхвърлят оръжие в „огъня“. При това, миналата година, когато Тръмп тъкмо застъпи на президентската длъжност, не стана изключение. По това може да се съди, например, по финансовите резултати от работата на „ВМЗ“, които бяха публикувани от българското издание „Труд“. За 9 месеца на 2017 година най-голямото предприятие за производство на въоръжение в страната е увеличило производството на оръжие с една трета в сравнение с 2016 година – до 400 милиона лева (250 милиона долара) и е отчело печалба 152 милиона лева (95 милиона долара). При това са наети допълнително нови 900 служители. Данните бяха публикувани през ноември и както съобщава „Труд“, до края на годината „ВМЗ“ е трябвало да изпълни договори за още 130 милиона лева (81 милиона долара).\r\nНараснали са очевидно и продажбите на другите български производители. Продължили са покупките, например, от предприятието „Арсенал“. Според данните от сайта за митнически декларации Importgenius, през юни 2017 година „дъщерна“ компания, Spring Factory Co, е доставила на купувача на Пентагона UDC USA („Украинский оборонний консалтинг“) 53 хиляди пълнителя за автомати АК-47.\r\nА скандално известната Purple Shovel е трябвало да достави до 22 септември на Главното управление на войските със специално назначение на Министерството на отбраната на САЩ (US SOCOM) преносими ракетни гранатомети РПГ-7 за 4,2 милиона долара.\r\nEA Daily разкрива, че през миналата година активно участие в производството на българските въоръжения е започнала да има Украйна. Предприятията в страната са започнали да доставят на българските оръжейни компании капсул-възпламенители и капсул-детонатори за производство на зенитни снаряди, гранатометни изстрели, снаряди за автоматични оръдия ЗУ-23 и зенитни установки „Шилка“. Според наличните митнически документи за пратката, през втората половина на 2017 година „дъщерната“ на държавна компания „Укрспецекспорт“ – „Укринмаш“ – е доставила за българската „Аркус“ около осем милиона капсули.\r\n„Аркус“ стана известна, след като беше „осветена“ във връзка с пратките за сирийските терористи през декември 2016 година. Тогава, след освобождението на Алепо, правителствената армия показа на българската журналистка Диляна Гайтанджиева открит склад с български боеприпаси.\r\nВ кутиите имаше ракети „Град“, произведени от „ВМЗ“. А на етикетите като износител беше указана компания „Аркус“. На сайта на Федералната система за покупки на САЩ се казва, че през март миналата година, подизпълнителят на Пентагона по програмата за нестандартни въоръжения Alliance Techsystems Operations е подписал договор с българската компания за доставка на боеприпаси и техните компоненти на стойност 54 милиона долара.\r\nМоже да се предположи, че двете февруарски пратки на 23 тона боеприпаси за сирийските терористи не са били единствените. В митническите декларации се казва, че за превоза им е използван корабът Philadelphia Express. Според данните на навигационния портал Marinetraffic, на 18 март контейнеровозът е напуснал германското пристанище Бремерхафен и отново е отплавал за американския Чарлстън, където трябва да пристигне следващия понеделник, 26 март.", "date": "2018.03.22", "title": "Темата България в международните медии - Посещението на Румен Радев в Израел и Палестинската автономия, изтребители (Агенция \"Фокус\")"}
{"url": "http://www.focus-news.net/news/2018/03/22/2502880/anadolu-agency-v-tsentralna-turtsiya-se-e-razbil-ucheben-iztrebitel.html", "text": "Учебен изтребител се е разбил в централната част на Турция, предава  Anadolu Agency, позовавайки се на съобщение от въоръжените сили на страната.\r\nГенералният щаб съобщава, че изтребителят Ф-16 се е разбил в централната  провинция Невшехир по време на учебен полет. \r\nНа място са пристигнали пожарни коли, спасители, както и части на жандармерията.\r\nЗа момента не се споменава нищо за съдбата на пилота.  Виктор Турмаков", "date": "2018.03.22", "title": "Anadolu Agency: В Централна Турция се е разбил учебен изтребител"}
{"url": "http://www.focus-news.net/news/2018/03/22/2502859/meglena-kuneva-bivsh-evropeyski-komisar-evropeyskata-komisiya-govori-ot-imeto-na-obshtnostniya-podhod-i-zashtitava-tsyaloto.html", "text": "Европейската комисия говори от името на общностния подход и защитава цялото. Това каза в интервю за предаването „Това е България“ по Радио „Фокус“ Меглена Кунева, заместник-министър председател по координация на европейските политики и институционалните въпроси в периода 2014-2017 г. и бивш европейски комисар. Тя допълни, че в момента има наместване на силите и поясни, че за нея е много важно, комисията да запази облика си на разумен глас, който защитава общите интереси. Според Меглена Кунева Европейската комисия е силна, когато има силна администрация и така тя аргументира необходимостта от личности като Мартин Зелмайер на поста генерален секретар. \r\n„Аз смятам, че това трябва да продължи да бъде така. Имаме нужда от всички гласове и всички да са силни, в подкрепа на това, което Европейския съюз искаме да стане. Времената никак не са леки. Европейската комисия продължава да бъде пазител на договорите и затова трябва да се намерят най-способните хора, които да постигат общите цели. Г-н Зелмайер е с голяма визия и защитник на този общностен интерес на обединението, който пази включително и малките страни като нас“, допълни Меглена Кунева. Тя каза още, че никой няма интерес от слаба Европейска комисия, което означава да бъде силно не само политическото, но и административното ръководство. Меглена Кунева изрази надежда, че всички противоречия по въпроса в Европейският парламент скоро ще бъдат изчистени.", "date": "2018.03.22", "title": "Меглена Кунева бивш европейски комисар: Европейската комисия говори от името на общностния подход и защитава цялото"}
{"url": "http://www.focus-news.net/news/2018/03/22/2502878/temata-balgariya-v-mezhdunarodnite-medii-poseshtenieto-na-rumen-radev-v-izrael-i-palestinskata-avtonomiya-iztrebiteli-agentsiya-fokus.html", "text": "Министерството на отбраната на България сключи рамково споразумение с руската самолетостроителна корпорация „МиГ“ за интегрирана логистична поддръжка на изтребителите МиГ-29, намиращи се на въоръжение в българската авиация, предава  Regnum.\r\nДоговорът на обща сума от 81 млн. лева предвижда доставката на резервни части и оказване на услуги по ремонта на самолетите. Замяната на резервните части ще се изпълнява от българските инженери на авиобаза „Граф Игнатиево“.\r\n„По тази начин ще бъде осигурена техническата поддръжка на 12-те бойни и трите учебно-бойни самолети МиГ-29 в течение на четири години. Ще бъде възстановена полетната готовност на изтребителите от ВВС и ще се гарантира експлоатацията им, в това число ще се изпълняват задачи по охрана на въздушното пространство на страната“, пише в официално заявление на българското министерство на отбраната.\r\n***\r\n Българският президент Румен Радев посети Националния екип за реакцията при извънредни компютърни ситуации на Израел в град Беершеба с делегация от министри, официални лица и бизнесмени и обсъди възможностите за сътрудничество в киберсигурността с Израел, пише  The Times of Israel.\r\nПо време на срещата директорът на Националния киберотдел на Израел Игал Уна представи мястото, неговите сфери на отговорност и как взаимодейства с другите дирекции за киберсигурност в Израел.  \r\n„Посещението е част от усилията на Израел да разшири сътрудничеството си със страните от Централна и Източна Европа“, пише в официално заявление на израелското правителство. \r\nПосещението на Радев е първото посещение на държавен глава в Националния екип за реакци при извънредни компютърни ситуации.\r\n***\r\nПрезидентът на България Румен Радев пристигна на официално посещение в Палестинската автономия, в Рамала, предава  Anadolu Agency.\r\nПри пристигането си Радев положи венец на гроба на палестинския президент Ясер Арафат. Официалното посрещане се състоя в  президентството на Палестинската автономия, на което присъстваха нейния президент Махмуд Аббас, министър-председателят Рами ал Хамдала и други високопоставени палестински политици. \r\nДвамата президенти ще проведат преговори, а след това и съвместна пресконференция по-късно в четвъртък. \r\nВ по-ранно заявление Майди Калиди, съветник на Аббас, заяви, че посещението на Радев „съвпада с палестинските усилия да се открие международна подкрепа за мирния процес и България в момента е поела ротационното председателство в Съвета на ЕС“. \r\n***\r\n Войната в Сирия не свършва. САЩ продължават да снабдяват опозиционните групировки в Сирия с оръжия от Източна Европа. Eurasia Daily продължава да следи за доставките: само през февруари и само от България американските контрагенти на Пентагона са получили 23 тона боеприпаси за сирийските джихадисти. Част от тях се използват от откровени ислямски джихадисти, а в официалните документи на Пентагона не се разкриват видовете боеприпаси, които се доставят в Сирия, пише в материал на руското електронно издание Eurasia Daily, представен по-долу без редакторска намеса.23 тона смърт\r\nСпоред данни от международния портал за митнически декларации Panjiva, през февруари българските предприятия са извършили две доставки на боеприпаси в САЩ. На 16 февруари българското предприятие за производство на боеприпаси „Дунарит“ е доставило на американското подразделение на британската корпорация Chemring Military Products 5,7 тона снаряди и минометни бомби. От България товарът е изпратен в германското пристанище Бремерхафен, а от там, контейнеровозът Philadelphia Express го е пренесъл в американското пристанище Чарлстън. От тук въоръжението се доставя основно в Йордания, където е разположен един от щабовете за разпределение на въоръжение сред лоялните сили на САЩ в Сирия. За това е разказал подробно един от командирите на „Свободната сирийска армия“ (ССА). \r\nПо същия маршрут, в Чарлстън от Бремерхафен, на 25 февруари британската корпорация е получила 17,3 тона въоръжение от най-големия производител на оръжие в България - „Вазовския машиностроителен завод“ (ВМЗ). Основните видове доставени боеприпаси са ракети „Град“ и заряди за преносими гранатомети РПГ-7.\r\nВсички тези видове боеприпаси се използват активно именно от сирийските терористи. EA Daily напомня, че джихадистите обстрелват руската военновъздушна база в Хмеймим именно с ракети „Град“.\r\nСамата Chemring Military Products през септември м.г. бе назована като една от четирите компании, която ще доставя, по договор с Пентагона, въоръжение, което не се използва от НАТО на партньорите на САЩ в борбата с „Ислямска държава“ в Ирак и Сирия. Picatinny Arsenal, структура за снабдяване на армията на САЩ, съобщи за пет контракта на обща стойност до 500 млн. долара. Покупките се правят по програма за поддръжка на съюзниците на САЩ с нестандартно оръжие, в рамките на която в Сирия се доставят въоръжение и боеприпаси.\r\nСпоред данни от сайта на Федералната система за покупки в САЩ, Департаментът на американската армия “Командване на обединените въоръжения“ е поръчал на Chemring Military Products, само по един от договорите на стойност 73 хиляди долара, да осъществи доставка на боеприпаси и минометни системи от България за използване извън САЩ до 8 май тази година.Залог на съветското: през 2019 година на бойците ще бъдат предадени 25 хиляди автомата \"Калашников\"\r\nДесет тона от февруарската пратка са ракети „Град“, които се използват от откровени ислямистки бойци. Например, джихадистката групировка „Ахрар ал Шам“, която е разположена в провинция Идлиб.\r\nТози вид боеприпаси не се споменава в документите за финансиране на програмата за подготовка и въоръжение на силите за борба с „Ислямска държава“ в Ирак и Сирия (CTEF), публикувани на 18 февруари. За сметка на това се казва, че Пентагонът, както и по-рано, ще заложи на евтино въоръжение за терористите – лесно за използване, но надеждно оръжие съветски модел. Планира се през тази година за Сирия да бъдат отделени 500 милиона долара и 300 милиона през следващата.\r\nОсновните разходи са за закупуване на нестандартно въоръжение и боеприпаси. Например, през 2019 година Пентагонът предлага да се купят за сирийската „опозиция“ 25 хиляди автомата АК-47, 1500 модернизирани картечници \"Калашников\" (ПКМ), 500 тежки картечници ДШК и 400 ръчни противотанкови гранатомета РПГ-7.\r\nВ документа се казва, че Пентагонът има намерение да осигури въоръжение за 60-65 хиляди бойци от сирийската „опозиция“. Част от тях, очевидно, се отнасят към „Сирийските демократични сили“ (СДС), начело със сирийските кюрди, които освободиха Ракка. Другата част са ислямистки групировки, които не попадат под забрана. В момента тя се разпространява само над „Ислямска държава“ и „Хаят Тахрир ал Шам“, която всъщност е сирийската „Ал Кайда“, независимо, че обяви, че се отделя от нея.\r\nEA Daily следи доставките на въоръжение в Сирия и вече невъднъж е писало за тях. Бойците биват снабдявани с източноевропейско оръжие от Саудитска Арабия и САЩ. И с всяка година доставките само се увеличават. Например, през 2016 година само България е увеличила продажбата на съветски модели въоръжение за двете държави три пъти. Компаниите и държавните органи на САЩ и Саудитска Арабия са придобили български оръжия и боеприпаси съответно за 239 милиона евро и 97,8 милиона евро, което съставя общо една трета от целия оръжеен износ от България. В сравнение с 2015 година, общите продажби на въоръжение към двете страни са нараснали близо три пъти – със 121 милиона евро – до 336,2 милиона евро.Новият разцвет на българските оръжейни заводи. Украйна е „в темата“\r\nНезависимо от заявленията на Доналд Тръмп относно желанието му да приключи войната в Сирия, тя продължава и САЩ подхвърлят оръжие в „огъня“. При това, миналата година, когато Тръмп тъкмо застъпи на президентската длъжност, не стана изключение. По това може да се съди, например, по финансовите резултати от работата на „ВМЗ“, които бяха публикувани от българското издание „Труд“. За 9 месеца на 2017 година най-голямото предприятие за производство на въоръжение в страната е увеличило производството на оръжие с една трета в сравнение с 2016 година – до 400 милиона лева (250 милиона долара) и е отчело печалба 152 милиона лева (95 милиона долара). При това са наети допълнително нови 900 служители. Данните бяха публикувани през ноември и както съобщава „Труд“, до края на годината „ВМЗ“ е трябвало да изпълни договори за още 130 милиона лева (81 милиона долара).\r\nНараснали са очевидно и продажбите на другите български производители. Продължили са покупките, например, от предприятието „Арсенал“. Според данните от сайта за митнически декларации Importgenius, през юни 2017 година „дъщерна“ компания, Spring Factory Co, е доставила на купувача на Пентагона UDC USA („Украинский оборонний консалтинг“) 53 хиляди пълнителя за автомати АК-47.\r\nА скандално известната Purple Shovel е трябвало да достави до 22 септември на Главното управление на войските със специално назначение на Министерството на отбраната на САЩ (US SOCOM) преносими ракетни гранатомети РПГ-7 за 4,2 милиона долара.\r\nEA Daily разкрива, че през миналата година активно участие в производството на българските въоръжения е започнала да има Украйна. Предприятията в страната са започнали да доставят на българските оръжейни компании капсул-възпламенители и капсул-детонатори за производство на зенитни снаряди, гранатометни изстрели, снаряди за автоматични оръдия ЗУ-23 и зенитни установки „Шилка“. Според наличните митнически документи за пратката, през втората половина на 2017 година „дъщерната“ на държавна компания „Укрспецекспорт“ – „Укринмаш“ – е доставила за българската „Аркус“ около осем милиона капсули.\r\n„Аркус“ стана известна, след като беше „осветена“ във връзка с пратките за сирийските терористи през декември 2016 година. Тогава, след освобождението на Алепо, правителствената армия показа на българската журналистка Диляна Гайтанджиева открит склад с български боеприпаси.\r\nВ кутиите имаше ракети „Град“, произведени от „ВМЗ“. А на етикетите като износител беше указана компания „Аркус“. На сайта на Федералната система за покупки на САЩ се казва, че през март миналата година, подизпълнителят на Пентагона по програмата за нестандартни въоръжения Alliance Techsystems Operations е подписал договор с българската компания за доставка на боеприпаси и техните компоненти на стойност 54 милиона долара.\r\nМоже да се предположи, че двете февруарски пратки на 23 тона боеприпаси за сирийските терористи не са били единствените. В митническите декларации се казва, че за превоза им е използван корабът Philadelphia Express. Според данните на навигационния портал Marinetraffic, на 18 март контейнеровозът е напуснал германското пристанище Бремерхафен и отново е отплавал за американския Чарлстън, където трябва да пристигне следващия понеделник, 26 март.", "date": "2018.03.22", "title": "Темата България в международните медии - Посещението на Румен Радев в Израел и Палестинската автономия, изтребители (Агенция \"Фокус\")"}
{"url": "http://www.focus-news.net/news/2018/03/22/2502839/afp-ratko-mladich-obzhalva-prisadata-si-za-voenni-prestapleniya.html", "text": "Бившият командир на босненските сърби Ратко Младич обжалва присъдата си за геноцид и военни престъпления, призовавайки съдиите от ООН да го оправдаят по всички обвинения, предава  AFP.\r\nМладич бе осъден на доживотен затвор миналия ноември, включително и за клането в Сребреница.  В подадените от него в съда на ООН молби се посочва, че „всички грешни констатации“ трябва  да бъдат отменени.\r\nПрокуратурата също обжалва, призовавайки международния съд да признае Младич за виновен по обвинението за геноцид в редица босненски градове, по което той бе оправдан през ноември.  Виктор Турмаков", "date": "2018.03.22", "title": "AFP: Ратко Младич обжалва присъдата си за военни престъпления"}
{"url": "http://www.focus-news.net/news/2018/03/22/2502884/plovdiv-na-5-yuni-shte-badat-obyaveni-rezultatite-ot-parvoto-klasirane-za-priem-na-parvoklasnitsite-v-obshtinskite-uchilishta-v-grada.html", "text": "На 5 юни ще бъдат обявени резултатите от първото класиране за прием в първи клас в общинските училища в град Пловдив. Това съобщиха за Радио „Фокус“ – Пловдив от отдел „Връзки с обществеността“ в Общината и уточниха, че свободните места за това класиране ще бъдат публикувани в електронната система от училищата в срок до 2 май. Предвижда се след тази дата да започне подаването от родителите на заявления за участие в първото класиране онлайн в електронната система. Моментът на подаване на заявлението няма да има никаква тежест при класиранията. Важно е да бъде спазен само крайният срок. За първото класиране родителите следва да подадат заявления онлайн до 3 юни.\r\n„Ако нямат достъп до интернет и се затрудняват с въвеждането на заявление, могат да подадат на хартиен носител по образец своите заявления за кандидатстване в срок до 31 май в училището, което им е първо желание. Двата варианта са равностойни, но при подаването на заявления по интернет ще имат достъп до повече информация, в това число и до резултатите от класиранията, и възможността за промяна в желанията ще е по-лесна. Много важно изискване е подаването само на едно заявление – по интернет или на хартиен носител. Системата няма да позволи въвеждане на второ заявление за едно дете“, обясниха от Общината.\r\nПредвидени са второ и трето класиране, съответно на 19 юни и 3 юли. След третото класиране родителите на незаписаните деца ще подават заявления за записване в училищата, в които има останали свободни места.\r\nТони МИХАЙЛОВ", "date": "2018.03.22", "title": "Пловдив: На 5 юни ще бъдат обявени резултатите от първото класиране за прием на първокласниците в общинските училища в града"}
{"url": "http://www.focus-news.net/news/2018/03/22/2502882/stara-zagora-knigata-na-stefan-saranedelchev-zad-prevrazkata-temida-zakachlivo-ni-namiga-shte-bade-predstavena-v-ramkite-na-chudomirovi-praznitsi-2018-v-kazanlak.html", "text": "В Литературно-художествен музей „Чудомир“ в Казанлък от 17.15 часа на 25 март ще бъде представена книгата на Стефан Саранеделчев „Зад превръзката Темида закачливо ни намига“, каза за Радио „ Фокус“ директорът на музея Добрина Матова. Събитието е част от програмата на 25-те Чудомирови празници. \r\n„Зад превръзката Темида закачливо ни намига“ е сборник с весели и закачливи разкази на случки от неговата съдебната практика, както и тази на негови колеги и хора, свързани с правораздаването. Книгата представя интересни случки от живота, свързани с правораздаването в Казанлък и Стара Загора. Самият Стефан Саранеделчев е дългогодишен съдия с корени от Казанлък, но от десетилетия живее в Стара Загора. За силния професионализъм, високи нравствени качества и образцово изпълнение на служебните си задължения е първият съдия от Старозагорски съдебен регион, награден с „Личен почетен знак първа степен-златен“, което е и най-високото отличие по Закона за съдебната власт.\r\nСаранеделчев има разнородни интереси. Има немалко изследвания в областта на историята и краезнанието. Автор е и на още няколко книги.\r\nСлавяна ГАЙДАРОВА", "date": "2018.03.22", "title": "Стара Загора: Книгата на Стефан Саранеделчев „Зад превръзката Темида закачливо ни намига“ ще бъде представена в рамките на Чудомирови празници 2018 в Казанлък"}
{"url": "http://www.focus-news.net/news/2018/03/22/2502881/the-hill-donald-tramp-e-provel-telefonen-razgovor-s-redzhep-tayip-erdogan-otnosno-siriya.html", "text": "Президентът на САЩ Доналд Тръмп е провел разговор с турския си колега Реджеп Тайип Ердоган. Двете държави се опитват да загладят различията си относно начина за водене на борба срещу „Ислямска държава“, пише   The Hill.\r\nПо данни на Белия дом двамата лидери са обсъдили нуждата от силни отношения между САЩ и Турция и са поели ангажимент „да продължат с усилията за засилване на сътрудничеството по споделените стратегически предизвикателства“. \r\nПо-рано тази седмица правителството на САЩ съобщи, че е „дълбоко загрижено“ относно докладите, че турските военни сили са превзели сирийския град Африн от кюрдите. Това поставя турската политика в разрез с американската, предвид, че Вашингтон подкрепя кюрдските сили в Сирия в борбата им срещу „Ислямска държава“. Турция смята, че кюрдските групировки са терористични.  Виктор Турмаков", "date": "2018.03.22", "title": "The Hill: Доналд Тръмп е провел телефонен разговор с Реджеп Тайип Ердоган относно Сирия"}
{"url": "http://www.focus-news.net/news/2018/03/22/2502879/sofiya-dve-katastrofi-sa-stanali-na-severnata-skorostna-tangenta-pri-razklona-za-kv-trebich-dvama-sa-postradali.html", "text": "Две катастрофи, на по-малко от 1 км разстояние една от друга, са станали на Северната скоростна тангента при разклона за кв. „Требич“. Това съобщи за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. Сигналът за първия инцидент е подаден в 19.06 часа. Веднага към мястото са изпратени 2 линейки. Няколко минути по-късно е получен и сигналът за втората катастрофа, към която тръгва още една, трета линейка.\r\nПри първата катастрофа са пострадали двама души, които не са със сериозни наранявания, но са откарани до УМБАЛСМ „Н.И. Пирогов“ за преглед.\r\nУчастниците във втория инцидент са се разминали само с уплах и са отказали да бъдат отведени до болница с линейка.\r\nПо първоначална информация при първия инцидент ТИР е ударил няколко автомобила, а втория е възникнал при удар между леки автомобили.", "date": "2018.03.22", "title": "София: Две катастрофи са станали на Северната скоростна тангента при разклона за кв. „Требич“, двама са пострадали"}
{"url": "http://www.focus-news.net/news/2018/03/22/2502888/vidin-kmetat-na-obshtina-kula-d-r-vladimir-vladimirov-otkri-vazstanovenata-muzeyna-ekspozitsiya-kam-rimskata-krepost-kastra-martis.html", "text": "Кметът на Община Кула д-р Владимир Владимиров откри възстановената музейна експозиция към римската крепост „Кастра Мартис“, съобщиха за Радио „Фокус“ – Видин от Общината. В музейната експозиция са показани предмети, открити при археологически разкопки а късноантичната римска крепост, която се намира в центъра на Кула. Фионера Филипова, директор на Регионалния исторически музей във Видин, представи пред събралото се множество данни за експонираните предмети. Възстановената музейна експозиция приема посетители всеки работен ден, от 08.00 до 12.00 и от 13.00 до 17.00 часа.", "date": "2018.03.22", "title": "Видин: Кметът на Община Кула д-р Владимир Владимиров откри възстановената музейна експозиция към римската крепост „Кастра Мартис“"}
{"url": "http://www.focus-news.net/news/2018/03/22/2502887/kyustendil-946-mladezhi-ot-oblastta-sa-podali-zayavlenie-za-dopuskane-do-darzhaven-zrelosten-izpit.html", "text": "946 зрелостници от област Кюстендил са подали заявление за допускане до държавен зрелостен изпит. Това съобщиха за Радио „Фокус” – Кюстендил от Регионално управление на образованието – Кюстендил. 902 са заявилите първи задължителен изпит по български език и литература. На втори задължителен държавен зрелостен изпит по избор да се явят са пожелали 871 зрелостници от областта.  „Биология и здравно образование” е най-желаният предмет за втори зрелостен изпит. Него са предпочели 355 зрелостници. Английски език са избрали 191 младежи, „География и икономика” – 133, „Философски цикъл” – 84, а по математика ще се явяват 62. Предметът „История и цивилизация”  е пожелан от 24 зрелостници, испански език – 10, „Химия и опазване на околната среда” – 8, руски език – 3 и „Физика и астрономия” – 1. От област Кюстендил няма зрелостници, които да са заявили трети държавен зрелостен изпит по желание. Държавният зрелостен изпит по български език и литература ще се проведе на 21 май, а вторият задължителен зрелостен изпит – на 23 май.\r\nВенцеслав ИЛЧЕВ", "date": "2018.03.22", "title": "Кюстендил: 946 младежи от областта са подали заявление за допускане до държавен зрелостен изпит"}
{"url": "http://www.focus-news.net/news/2018/03/22/2502875/gen-kircho-kirov-edva-li-es-i-turtsiya-shte-izlyazat-udovletvoreni-ot-sreshtata-pomezhdu-si.html", "text": "Едва ли ЕС и Турция ще излязат удовлетворени от срещата помежду си. Това коментира в интервю за предаването „Това е България“ по Радио „Фокус“ във връзка с предстоящата среща във Варна ген. Кирчо Киров, началник на Националната разузнавателна служба в периода 2002-2012 г. Той изрази надежда за подновяване на диалога между Европейския съюз (ЕС) и Турция. Ген. Кирчо Киров допълни, че основният фокус на Турция ще бъде поставен върху разминаването на позициите на ЕС с тези на страната относно случващото се в Сирия, желанието на държавата да бъде отворена нова глава за преговори със съюза и премахването или облекчаването на визовия режим. \r\n„Разбира се, че, и Турция, и ръководителите на ЕС, ще дойдат в България с предварителни опорни точки, но опорни точки - в средата и центъра, на които се намира и нашата страна, поради близкото си и непосредствено съседство с Турция. В този смисъл срещата би могла да бъде твърде успешна за България, и като председател на Съвета на Европа, и като страна, която е непосредствен съсед, от гледна точка на това, че на територията на Турция е концентриран един огромен масив, една огромна маса от бежанци, които до този момент Турция изпълнява своите задължения да задържа на територията си“, допълни ген. Кирчо Киров. \r\nТой коментира също, че темата за отношенията между Турция, Гърция и Кипър и проблемите помежду им също ще бъде засегната в рамките на срещата. Ген. Киров поясни, че сблъсъкът не е за това кой да владее територии, а за природните богатства и в частност - разположените в шелфа газови находища.", "date": "2018.03.22", "title": "Ген. Кирчо Киров: Едва ли ЕС и Турция ще излязат удовлетворени от срещата помежду си"}
{"url": "http://www.focus-news.net/news/2018/03/22/2502886/varna-kmetat-na-dolni-chiflik-krasimira-anastasova-podpisa-dogovor-za-finansirane-na-proekt-za-rehabilitatsiya-na-ulichna-mrezha-po-programa-za-razvitie-na-selskite-rayoni.html", "text": "Кметът на Община Долни чифлик Красимира Анастасова подписа договор между Община Долни чифлик и Държавен фонд „Земеделие“ за финансиране на проект  „Реконструкция и рехабилитация на улична мрежа в гр. Долни чифлик и с. Старо Оряхово, общ. Долни чифлик“ по Програма за развитие на селските райони 2014-2020, подмярка 7.2. „Инвестиции в създаването, подобряването или разширяването на всички видове малка по мащаби инфраструктура”. Това съобщиха за Радио „Фокус“ – Варна от Община Долни чифлик. Общата стойност на проекта  е 1 911 598,08 лв. без вкл. ДДС.\r\nДейностите по проекта включват – 9753,98 кв. м цялостно преасфалтиране  и подмяна на 3800,01 кв. м тротоар по ул. „ Кирил и Методий” в с. Старо Оряхово,  4689 кв. м цялостно преасфалтиране  и подмяна на 3621,80 кв. м  тротоар по ул. „Демокрация”,  2655,69  кв. м цялостно преасфалтиране  и подмяна на 1986,42 кв. м  тротоар по ул. „Армейска”,  2189,75  кв. м  цялостно преасфалтиране и подмяна на 1491,73 кв. м  тротоар по ул. „Ив. Сокачев” и  2061,91 кв. м цялостно преасфалтиране  и  подмяна на 1104,21 кв. м тротоар по  ул.” Трети март” в гр. Долни чифлик. От администрацията допълниха, че реализацията на проекта ще допринесе за подобряване на транспортната инфраструктура и качеството на живот на населението.\r\nМарияна ВАЛЕНТИНОВА", "date": "2018.03.22", "title": "Варна: Кметът на Долни чифлик Красимира Анастасова подписа договор за финансиране на проект за рехабилитация на улична мрежа по Програма за развитие на селските райони"}
{"url": "http://www.focus-news.net/news/2018/03/22/2502883/parlamentat-izklyuchi-dogovorite-za-poddrazhka-na-ogradata-po-granitsata-ot-obhvata-na-zakona-za-obshtestvenite-porachki-obzor.html", "text": "Парламентът изключи договорите за поддръжка на оградата по границата от обхвата на Закона за обществените поръчки. Депутатите гласуваха промяната на второ четене с 94 гласа „за“, 51 „против“ и 8 „въздържали се“. Текстът е част от промените в Закона за обществените поръчки. В досега действащото законодателство Законът за обществените поръчки не се прилагаше за договори за услуги, доставки или строителство, свързани с изграждане на инженерни съоръжения от възпрепятстващ тип с цел опазване на държавната граница. С направените промени в това число се добавят и договорите за поддръжката на този тип съоръжения. Промените бяха внесени от ПГ на ГЕРБ и „Обединени патриоти“. \r\nТекстът предизвика дебати в зала, като против него се обявиха БСП и ДПС. Депутатът от ПГ на „БСП за България“ Филип Попов подчерта, че промените се правят, за да не могат да се сравнят офертите за поддръжката ѝ и да се прикрият далаверите. „Недоумяваме защо вие от управляващото мнозинство, когато специализираната прокуратурата е образувала досъдебно производство, правите това предложение. Очевидно е, че не е, за да се направи процедурата по-бърза и по-ефективна“, каза той и отчете, че и в сега действащото законодателство има възможност да се мине по бързата процедура, ако се наложи. Според него това се прави, за да няма прозрачност. \r\nНародният представител от ДПС Хамид Хамид заяви, че парламентарната му група няма да подкрепи текста на вносителя, защото считат, че в Закона за обществените поръчки този текст няма място. Според него това е абсолютно ненужен текст, който подсилва усещането в обществото, че около тази оградата продължават да се въртят нечисти дела от самото започване на този строеж до момента. По думите му този текст регламентира една далавера, каквато е и каналджийството. \r\nДиана Саватева от ГЕРБ подчерта, че изключването на договорите за поддръжка от обхвата на Закона за обществените поръчки е много разумен и рационален, защото не може да се предвиди какво ще се случва по оградното съоръжение след един порой. „За нас е доста нелогично да се размята тезата, че е необходима процедура по Закона за обществените поръчки, когато става въпрос за щети, случили се от природни бедствия. Трябва ли да чакаме да мине досъдебното производство, което е образувано от Специализираната прокуратура, за да се правят ремонти? Това меко казано е нелогично“, каза Саватева. Според нея, ако бързо се вземат мерки, ефектът ще бъде много по-силен. „Нищо няма да се замете, защото така или иначе досъдебното производство върви. Досъдебно производство означава просто една проверка\", каза депутатът и обърна внимание, че все още няма привлечени обвиняеми.\r\nХристиан Митев от „Обединени патриоти“ допълни, че се е говорело за „златна дупка“, но такава има в аргументите срещу този закон. Той подчерта, че не може да разбере каква връзка има между законопроекта и провежданото досъдебно производство в Специализираната прокуратура. По думите му Специализираната прокуратура се произнася по досъдебно производство, свързано с изграждането на оградата. Той допълни, че когато видят становището на прокурора, тогава ще разберат коя от тезите е вярна по отношение на проверката за изграждане. „Другата неистина, която чух, беше, че тази процедура, която се предлага, не била необходима, защото имало друга. Беше ясно заявено и от страна на МВР, и от страна на тримата областни управители, че тази процедура би отнела между 3 и 6 месеца. Обвиненията, че няма да има възможност да се изберат фирми изпълнители на ремонтите, също са несъстоятелни“, заяви  Митев. Според него областните управители са заявили, че ще понесат цялата отговорност, каквато носи и Министерския съвет с избирането им за този пост.\r\nДимитър Лазаров от ГЕРБ посочи: „Понеже става въпрос за дупки, да не би да обсъждаме дупките в Цанков камък. Може би колегите се оглеждат във водното огледало на Кърджали. Ако става въпрос за тези дупки, нека темата да бъде дебат, но в друго време“, призова той. \r\nПавел Шопов от „Обединени патриоти“ подчерта, че за тях оградата не е въпрос на извличане на политически облаги, а на полза за държавата. „За колегите от БСП въпросът е обект на опозиционност и нищо друго. За ДПС нещата са съвсем различни – за тях това е проблем, защото оградата отделя страната ни от Турция“, каза още Шопов. \r\nВ отрицателен вот Йордан Цонев от ДПС заяви, че парламентът трябва да се ограничи в приемането на текстове, които създават хранителна среда за корупцията. По думите му всеки законодателен текст, който дава възможност за административен рекет, произвол, е хранителна среда за корупцията. \r\nАтанас Костадинов от БСП посочи, че е гласувал отрицателно, защото смята, че не е работа на народните представители да стават съучастници в среда, която отваря корупционни практики. „С този законопроект мисля, че няма да бъдем с вас от една страна на линията. Не искаме да оставим държавата на тарикатите“, добави той.\r\nЛюба АЛЕКСИЕВА", "date": "2018.03.22", "title": "Парламентът изключи договорите за поддръжка на оградата по границата от обхвата на Закона за обществените поръчки (ОБЗОР)"}
{"url": "http://www.focus-news.net/news/2018/03/22/2502885/sofiya-e-domakin-na-evropeyskiya-sporten-forum-2018-obzor.html", "text": "Министърът на младежта и спорта Красен Кралев, еврокомисарят по образование, култура, младеж и спорт Тибор Наврачич и кметът на София Йорданка Фандъкова откриха в столицата Европейски спортен форум 2018. Той се организира всяка година от Европейската комисия (ЕК) и е най-голямото събитие, на което се споделя опит и се обсъждат бъдещите насоки за развитието на спорта в Европа. През 2018 събитието се провежда на 22 и 23 март под мотото „Спортът в Европа, инвестиция в бъдещите поколения“. \r\nПо време на откриването министър Красен Кралев заяви, че форумът ще даде възможност да бъдат обсъдени и обмислени насоките за развитие на спорта не само в рамките на Европейския съюз, но и в света. По думите му споделянето на опит и идеи по време на спортния форум ще даде възможност да надграждане върху постигнатото във всяка една държава. Той благодари за конструктивното сътрудничество с Европейската комисия и отбеляза, че спортът е създаден, за да обединява хората, като даде позитивен пример със зимните игри в Пьонгчанг. Министър Кралев отбеляза и приоритетите на България по време на председателството на Съвета на ЕС, които са свързани с промотиране на европейските ценности в спорта, превенция на агресията, възможност за социална интеграция чрез спорт и битката срещу допинг употребата. \r\nЕврокомисарят Тибор Наврачич заяви, че форумът ще засегне важни за него самия теми, като: ролята на спорта в международното сътрудничество, осигуряване на устойчивостта на спортните събития, взаимодействието с опазването на околната среда и промотирането на здравословния начин на живот. Той подчерта, че трябва да се работи за популяризиране на необходимостта от физическа активност за всички граждани на Европейския съюз, чрез програмите и инициативите на ЕК, като една от тях е „Европейската седмица на спорта“, провеждаща се вече 3 години. „Миналата година над 16 млн. европейци в близо 3 700 събития са били физически активни по време на Европейската седмица на спорта. Тези цифри показват не само потенциала на спорта, но и факта, че позитивна промяна е възможна“, посочи Тибор Наврачич.\r\nКметът Йорданка Фандъкова от своя страна представи инициативите в София, част от Европейска столица на спорта 2018. „За нас Европейска столица на спорта е кауза да привлечем децата и всички граждани към спорта“, каза столичният кмет, като допълни, че през тази година Столична община предвижда над 200 спортни събития, в които ще участват над 1 милион участници. \"Разработихме специални програми и финансови инструменти, с които да подкрепяме спорта от най-ранна възраст. Основната ни задача са инвестициите в спортна база. През последните години изградихме много спортни площадки и фитнеси на открито и ще продължим. Тази година е кулминацията, но задачата ни е да не спира ентусиазмът, да продължаваме с инвестициите и София да се превърне в град на спорта, в който хората да имат алтернатива и да се погрижим децата ни да са здрави и възпитавани в дух на екипност и спортменство – качества, особено необходими в днешния ден\", каза още Йорданка Фандъкова. \r\nЧаст от темите на Европейския спортен форум 2018 през двата дни са свързани с устойчивия спорт, ролята му в международното сътрудничество, трансферите на играчи, промените в климата, утвърждаване на европейските ценности чрез спорта, както и Европейският работен план за спорта 2017-2020. Във форума участват и хърватският държавен секретар по спорта Яница Костелич, евродепутатът Богдан Вента, президентът на Испанската футболна лига Хавиер Тебас, вицепрезидентът на Европейските олимпийски комитети Нилс Нигаард, президентът на Асоциацията на волейболните лиги Филип Буун, президентът на Европейската атлетическа асоциация Свен Арне Хансен, представители на олимпийски комитети от Европа, експерти и представители на неправителствени организации.\r\nВ началото на февруари в София се проведе за трети пореден път ATP турнирът DIEMA XTRA Sofia Open, a предстоят Световно първенство по художествена гимнастика, Световно първенство по волейбол за мъже 2018, Световно първенство по гребане, Световно първенство по кану-каяк за юноши и младежи, Европейско първенство по олимпийско таекуондо и др.", "date": "2018.03.22", "title": "София е домакин на Европейския спортен форум 2018 (ОБЗОР)"}
{"url": "http://www.focus-news.net/news/2018/03/22/2502891/pazardzhik-polozhiha-parva-kopka-po-proekta-razvitie-na-nahodishte-banya-chrez-palnotsenno-izpolzvane-na-prirodniya-resurs-mineralna-voda.html", "text": "С официална церемония по полагане на първа копка започна реализацията на проекта „Развитие на находище „Баня“ чрез пълноценно използване на природния ресурс – минерална вода“. Това съобщи за Радио „Фокус“ – Пазарджик Радка Костуркова от Община Панагюрище. Тя обясни, че проектът се осъществява по пилотна схема Инвестиционна програма Минерални води на Национален доверителен екофонд. „Общата цел на проекта „Развитие на находище „Баня“ чрез пълноценно използване на природния ресурс – минерална вода“ е икономическо развитие в селския район чрез ефективно използване на природните ресурси на минералната вода в село Баня. Реализацията му ще доведе до подобряване на качеството и повишаване на количеството на минералната вода и подобряване на водосъбирателната и водоразпределителната мрежа за минерална вода в село Баня. Стойността на проекта е 342 480,00 лева, като от тях 50% – безвъзмездна финансова помощ и 50% – собствени средства. \r\nСрокът за изпълнение на строително–монтажните работи е 160 календарни дни. Проектът отразява общите цели на ръководството на община Панагюрище за преодоляване на негативните демографски тенденции, за задържане на младите хора, осигурявайки им по-добър живот чрез създаване на условия за развитие на местната икономика, привличане на инвеститори, подобряване привлекателността на средата и развитие на туризма“, коментира Костуркова.\r\nВаня НИКОЛОВА", "date": "2018.03.22", "title": "Пазарджик: Положиха първа копка по проекта „Развитие на находище „Баня“ чрез пълноценно използване на природния ресурс – минерална вода“"}
{"url": "http://www.focus-news.net/news/2018/03/22/2502889/varna-459-leva-sa-sabrani-v-devnya-na-blagotvoritelniya-kontsert-v-polza-na-sdruzhenieto-na-roditelite-na-detsa-sas-sindrom-na-daun.html", "text": "459 лева са събрани в Девня на благотворителния концерт в полза на Сдружението на родителите на деца със Синдром на Даун. Това съобщиха от Община Девня. В центъра на партито бе малката Роси Гендова, която взе участие в едно от изпълненията на модерния балет „Тиерра“ и с това доказа, че „слънчевите деца“ са като всички останали. Събитието в диско клуб „Амелия“ бе отразявано с живи видеовръзки от екипа на фейсбук страницата „Девня – древна и съвременна“.\r\nБългарски фолклорни и модерни танци, песни, фокус-бокус постановка, конкурс за Мини мис и Мини мистър „Даун синдром приятел“, шарени чорапи, аплодисменти и детски глъч изпълниха пространството на дискотеката във вечерните часове на 21 март – Международен ден на хората със Синдром на Даун. Водещ на партито бе чаровната Любослва Лазарова – треньор на детската школа по модерен балет „Тиерра“.\r\nЗа втора поредна година девненската общественост засвидетелства не само подкрепа към различните хора, но и показа, че ги възприема като всички останали. Концерта уважиха с присъствието си кметът на Община Девня Свилен Шитов, заместникът му Донка Йорданова, учителките на малката Роси от детската градина и нейни другарчета от групата, много деца и техните родители.\r\nВиртуозната фокусничка Жаклин от модерен балет „Тиерра“ въвлече в своя сценарий и кмета, който показа добри илюзионистки умения и артистизъм. Градоуправникът, заместничката му и учителката Боринка Йорданова журираха конкурса за Мини мис и Мини мистър „Даун синдром приятел“.\r\nСвилен Шитов заяви, че за него всички участници заслужават първото място и ги награди с ваучер за детско меню в общинската кафе-сладкарница „КъртикЪ“ – кв. „Повеляново“, която на Международния ден на хората със Синдром на Даун и Световен ден на поезията обяви конкурс за стихотворение, с идеята то да се превърне в химн на сладкарницата.\r\nСвилен Шитов благодари на всички, които се отзоваха на поканата за благотворителното събитие, за да дарят своята лепта, но и за да засвидетелстват морална подкрепа към хората със Синдром на Даун. Той поздрави родителите на малката Роси – Анна Гендова и Деян Ангелов –  за любовта и грижите, които полагат за своето дете, и декларира, че ще продължава да им помага.\r\nПрез октомври миналата година кметът Свилен Шитов бе отличен от Сдружението на родителите на деца със Синдром на Даун за отзивчивостта и съпричастността, които Община Девня проявява целогодишно към малката Роси.", "date": "2018.03.22", "title": "Варна: 459 лева са събрани в Девня на благотворителния концерт в полза на Сдружението на родителите на деца със Синдром на Даун"}
{"url": "http://www.focus-news.net/news/2018/03/22/2502855/nova-makedoniya-spored-gratskiya-opozitsioner-vasilis-kikilyas-po-golyamata-chast-ot-obshtestvoto-ne-e-saglasno-s-pravitelstvoto-po-vaprosa-za-skopie.html", "text": "Според члена на гръцката опозиционна партия „Нова Демокрация“ по-голямата част от гръцкото общество е против правителството по отношение на въпроса за името, срещу начина по-който външният министър Никос Кодзиас води тайна дипломация, предава македонската медия  „Нова Македония“.\r\nКикиляс изрази убеждение, че Кодзиас днес в Скопие ще обсъди нещо, за което не са съгласни гърците.\r\n„С тайна дипломация се опитват да решават скопското въпрос, без нашите съседи предварително да се съгласят да променят конституцията си, своите учебници, своите лични карти, паспорти“, заяви депутатът на „Нова демокрация“.\r\nСпоред Кикиляс в един момент трябва да се намери решение“, но въз основа на условията, поставени от гръцкото общество и „Нова демокрация“. Виктор Турмаков", "date": "2018.03.22", "title": "„Нова Македония“: Според гръцкия опозиционер Василис Кикиляс по-голямата част от обществото не е съгласно с правителството по въпроса за Скопие"}
{"url": "http://www.focus-news.net/news/2018/03/22/2502890/osinovitelite-na-dete-do-5-godishna-vazrast-shte-imat-pravo-na-1-godina-platen-otpusk-obzor.html", "text": "Осиновителите на дете до 5-годишна възраст ще имат право на 1 година платен отпуск, считано от 1 юли 2018 г. Това решиха депутатите единодушно със 125 гласа „за“ по време на окончателното гласуване на промените в Кодекса на труда. Размерът на обезщетението ще е 90% от работната заплатата или среднодневния осигурителен доход на лицето, върху който са внесени или дължими осигурителни вноски за периода от 24 календарни месеца, предхождащи месеца на настъпване на осигурителния риск. Платеният отпуск ще може да се ползва от деня на предаването на детето за осиновяване, но не по-късно от навършване на 5-годишната му възраст. Промените имат за цел да се гарантират равни права на осиновителите, да се осигури необходимата родителска грижа и семейна среда за отглеждане на децата и повишаване на мотивацията за осиновяване. С промените в Кодекса на труда се правят изменения и в разпоредбите на Кодекса за социално осигуряване, които регламентират обезщетенията при ползване на този вид отпуск. \r\nКогато осиновителката на дете до 5-годишна възраст или осиновителят, който сам е осиновил дете, не ползва отпуск за осиновяване, ще се изплаща парично обезщетение в размер на 50% от обезщетението, на което са имали право. Ако след изтичане на отпуска в размер на 365 дни, детето не е навършило 2-годишна възраст, осиновителката има право на допълнителен отпуск при отглеждане на дете до 2-годишна възраст, каквото право на отпуск има и рождената майка на детето. По време на този отпуск ще се изплаща обезщетение в размер, определен със Закона за бюджета на държавното обществено осигуряване за съответната година. Когато допълнителният отпуск не се ползва, осиновителката ще има право на обезщетение в размер 50% от обезщетението, което се изплаща, ако се ползва отпускът.\r\nКогато детето е осиновено от съпрузи, отпускът със съгласието на осиновителката може да се ползва вместо нея от осиновителя след изтичане на 6 месеца от деня на предаване на детето за осиновяване, но не по-късно от навършване на 5-годишната му възраст, когато работи по трудово правоотношение. Когато осиновителят е починал, отпускът може да се ползва от един от родителите на осиновителката или на осиновителя, когато работи по трудово правоотношение.\r\nОт БСП предложиха работничка или служителка, която осинови дете над 5-годишна възраст, да има право на отпуск в периода до изтичане на една година от осиновяването, в размер на 90 дни. Надя Клисурска от БСП аргументира предложението, като посочи, че става дума за неравнопоставеност и за невъзможността на родителите, които осиновяват деца над 5 години, да имат правото все пак на някакъв отпуск. „Нашето предложение създава една по-добра равнопоставеност“, добави тя. По думите ѝ това ще бъде целеви адаптационен отпуск. \r\nСветлана Ангелова от ГЕРБ заяви, че адаптацията започва още при първата среща на осиновените деца с кандидатите за родители. „Трябва да правите разлика между отпуск за адаптация и отпуск за отглеждане на дете. Това са две различни неща. Преди да излезете и да говорите някои неща, трябва да се подготвите добре“, подчерта тя. \r\nПредседателят на Комисията по социални въпроси и депутат от ДПС Хасан Адемов посочи, че се предлага да има допълнителен отпуск от 90 дни за семейства на осиновители за т.нар. адаптация. „Него го няма обаче при биологичните родители. И те имат проблеми, когато децата им стават първи клас или когато сменят едно училище с други“, коментира Адемов. В крайна сметка депутатите отхвърлиха предложението на БСП със 121 „за“, 7 „против“ и 75 „въздържали се“. \r\nЛюба АЛЕКСИЕВА", "date": "2018.03.22", "title": "Осиновителите на дете до 5-годишна възраст ще имат право на 1 година платен отпуск (ОБЗОР)"}
{"url": "http://www.focus-news.net/news/2018/03/22/2502892/sofiya-vazstanoveno-e-dvizhenieto-na-severna-skorostna-tangenta-na-grada.html", "text": "Възстановено е движението на Северна скоростна тангента на град София. За това призоваха от пресцентъра на Агенция \"Пътна инфраструктура\" (АПИ).", "date": "2018.03.22", "title": "София: Възстановено е движението на Северна скоростна тангента на града"}
{"url": "http://www.focus-news.net/news/2018/03/22/2502893/api-otpada-ogranichenieto-za-mps-nad-12-t-po-pat-ii-55-gurkovo-nova-zagora.html", "text": "Отпада ограничението за МПС над 12 т по път II-55 Гурково - Нова Загора. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.22", "title": "АПИ: Отпада ограничението за МПС над 12 т по път II-55 Гурково - Нова Загора"}
{"url": "http://www.focus-news.net/news/2018/03/22/2502894/kyustendil-radostina-vaseva-e-noviyat-direktor-na-regionalnata-sluzhba-sotsialno-podpomagane.html", "text": "Радостина Васева е новият директор на Регионалната служба „Социално подпомагане” в Кюстендил. Пред Радио „Фокус” – Кюстендил Радостина Васева каза, че тя е назначена на освободеното място. Радостина Васева има дългогодишен опит в социалната сфера. До момента тя заемаше поста на директор на Дирекция „Здравеопазване, социални дейности и жилищна политика” към Община Кюстендил. До нейното назначаване местната социална служба  се управляваше временно от юриста на ведомството Михаил Стоев. Той пое поста след напускането на  Светослава Макенджиева, която в момента работи към общинската социална дирекция.\r\nВенцеслав ИЛЧЕВ", "date": "2018.03.22", "title": "Кюстендил: Радостина Васева е новият директор на Регионалната служба „Социално подпомагане”"}
{"url": "http://www.focus-news.net/news/2018/03/22/2502895/varna-praznichen-kontsert-za-blagoveshtenie-shte-se-provede-v-grada.html", "text": "Празничен концерт за Благовещение ще се проведе във Варна. Това съобщиха от пресцентъра на Варненската и Великопреславска митрополия. С благословението на Негово Високопреосвещенство Варненския и Великопреславски митрополит Йоан, на 25 март – Благовещение от 12.30 ч. в Концертната зала на Радио Варна ще се състои празничен концерт под надслов: „Радвай се, благодатна! Господ е с тебе!” В него участие ще вземат Дамски камерен църковен хор и детски хор „Ангели” при храм „Св. Атанасий” под диригентството на Евгения Григорова, а на рояла ще е Мариана Григорова. В програмата са включени църковни песнопения, творби от световната класика, обработки на народни песни, детски песни посветени на майката и жената. Ще прозвучат произведения на композиторите: Лутвиг ван Бетовен, Франц Шуберт, Любомир Пипков, Филип Кутев, иконом Кирил Попов и др.\r\nКонцертът се организира от църковното настоятелство при храм „Св. Атанасий”  и е със свободен вход.", "date": "2018.03.22", "title": "Варна: Празничен концерт за Благовещение ще се проведе в града"}
{"url": "http://www.focus-news.net/news/2018/03/22/2502897/ogranicheno-e-dvizhenieto-za-vsichki-mps-po-pat-i-7-okop-mogila.html", "text": "Ограничено е движението за всички МПС по път I-7 Окоп – Могила, поради обърнат ТИР. Движението се осъществява по обходен маршрут: с. Веселиново – гр. Ямбол – с. Окоп, предават от АПИ.", "date": "2018.03.22", "title": "Ограничено е движението за всички МПС по път I-7 Окоп – Могила"}
{"url": "http://www.focus-news.net/news/2018/03/22/2502900/afp-siriyski-buntovnitsi-ot-iztochna-guta-obyavyavat-prekratyavane-na-oganya.html", "text": "Сирийска бунтовническа групировка , която все още контролира част от размирния анклав Източна Гута обяви прекратяване на огъня днес, което влиза в сила от полунощ, предаваAFP.\r\nГрупировката Файлак ал Рахман, която контролира южната част на анклава обяви това, за да даде възможност за преговори с правителството след интензивните бомбардировки в района. Юлиян Марков", "date": "2018.03.22", "title": "AFP: Сирийски бунтовници от Източна Гута обявяват прекратяване на огъня"}
{"url": "http://www.focus-news.net/news/2018/03/22/2502899/reuters-kitay-planira-otgovor-na-amerikanskite-mita.html", "text": "Китай планира широка гама от мерки в отговор на американските мита, като твърдо се противопоставя на протекционизма и все още се надява на диалог, предава Reuters.\r\nПо думите на китайския посланик към Световната търговска организация (СТО) Китай планира да подаде оплакване срещу пакета от мита, наложени от САЩ.\r\n„Това е легитимно право на Китай, но не се изключват и други възможности, ако наближава наводнение, трябва да направиш дига, за да се опазиш“, казва той.\r\nКитай, както и други страни-членки на СТО, може да обмислят също налагане на мита в отговор на американските .\r\n„Ние все още ценим  многостранната търговска система, но във въздуха се носи миризма на търговска война“, добавя дипломатът. Юлиян Марков", "date": "2018.03.22", "title": "Reuters: Китай  планира отговор на американските мита"}
{"url": "http://www.focus-news.net/news/2018/03/22/2502898/a1onmk-gratskiyat-ministar-na-vanshnite-raboti-pristigna-na-letishte-skopie.html", "text": "Гръцкият министър на външните работи Никос Кодзиас пристигна на посещение в Македония на международното летище в Скопие, предава A1on.mk.\r\nТова е първата визита на Кодзиас, осъществена със самолет и първото кацане на гръцки самолет в Скопие от 12 години насам. Това става малко след преименуването на летището в Скопие от „Александър Македонски“ на Международно летище Скопие, като част от отстъпките от македонската страна пред Гърция на фона на продължаващите преговори за името.\r\nВ програмата за визитата на външния министър на Гърция е предвидена работна вечеря с македонския му колега Никола Димитров като подготовка за утрешната богата програма на посещението.\r\nПредвидени са срещи с Никола Димитров, с македонския премиер Зоран Заев, с вицепремиера Буяр Османи и с председателят на Събранието на Република Македония Талат Джафери и с лидерите на ВМРО-ДПМНЕ Християн Мицкоски и Али Ахмети, председател на Демократичния съюз за интеграция.\r\nНа срещите се предвижда размяна  на проектодоговори за името на страната, които по думите на македонския външен министър се различават един от друг.\r\nНе се предвижда среща с македонския президент Георге Иванов, каквато според кабинетът на държавния глава не е била търсена от гръцка страна.\r\nНа 30 март предстои нова среща между двамата външни министри във Виена, където ще бъде и специалният посредник в спора за името Матю Нимиц. Юлиян Марков", "date": "2018.03.22", "title": "A1on.mk: Гръцкият министър на външните работи пристигна на летище Скопие"}
{"url": "http://www.focus-news.net/news/2018/03/22/2502896/sky-news-ostavat-neyasni-prognozite-za-sastoyanieto-na-sergey-skripal-i-dashterya-mu.html", "text": "Според специалния съд, защитаващ правата на хората, които са изпаднали в недееспособност поради нарушения на съзнанието, прогнозата за състоянието на бившия разузнавач Сергей Скрипал и дъщеря му остават неясни, а то продължава да се характеризира като „критично, но стабилно“, предава британският телевизионен канал Sky News.\r\n„Точният ефект от излагането им  (на действието на отровата) върху тяхното здраве остават неясни, въпреки, че медицински тестове показват, че умствените им способности могат да бъдат трайно нарушени в неопределена степен“,  се казва в заключението на съдия Уилямс.\r\nДвамата остават в болница, където са в състояние на дълбока седация. Сергей Скрипал не може да комуникира по „никакъв начин:, докато дъщеря му не може да комуникира „ по никакъв значим начин“.\r\nСъдът е разрешил да се вземат кръвни проби от двамата и да се дадат за изследване от Организацията за забрана на химическите оръжия (ОЗХО).\r\nМеждувременно от телевизионния канал съобщават, че полицаят, пострадал във връзка с този случай е изписан  от болницата в добро състояние. Юлиян Марков", "date": "2018.03.22", "title": "Sky News: Остават неясни прогнозите за състоянието на Сергей Скрипал и дъщеря му"}
{"url": "http://www.focus-news.net/news/2018/03/22/2502577/glavniyat-prokuror-sotir-tsatsarov-narusheniyata-pri-peshehodnite-saotvetstva-na-chernata-statistika-na-patya-no-ne-i-na-predizbornite-obeshtaniya.html", "text": "Съчетаването на всички възможни нарушения относно пешеходните пътеки съответства на черната статистика на броя на убитите и ранените, но не съответства,  нито на предизборните обещания, нито на заявените ангажименти, които кметските ръководства поемат към съгражданите си в тези населени места. Това каза главният прокурор Сотир Цацаров на брифинг за резултатите от проверките на пешеходните пътеки на територията на цялата страна, предаде репортер на Агенция „Фокус“. „Аз разчитам Министерството на регионалното развитие и благоустройството, освен съставянето на регистър на пешеходните пътеки в страната, какъвто ангажимент вече е поет от министър Нанков, в кратък срок да представи предложение за промяна на нормативната уредба, така че проверки като тази да се правят ежегодно на територията на цялата страна, а неизпълнението на задълженията да има за последица сериозни санкции. Министерството на вътрешните работи следва да използва в рамката на проверката и нейното финализиране всички възможности, които действащото законодателство предоставя, за да наложи стопаните на пътя, независимо дали говорим за улици в населеното място или част от републиканската пътна мрежа, да отстранят нарушенията за срок не по-дълъг от 30 юни 2018 година“, заяви Цацаров, като уточни, че са предвидени и санкции в размер на между 2 и 7 хиляди при неизпълнението на предписанията. Главният прокурор определи списъка в областите, в които са регистрирани най-много нарушения като „срамен“.", "date": "2018.03.22", "title": "Главният прокурор Сотир Цацаров: Нарушенията при пешеходните съответства на черната статистика на пътя, но не и на предизборните обещания"}
