{"url": "http://www.focus-news.net/news/2018/07/08/2543172/emsc-zemetresenie-s-magnitud-46-po-skalata-na-rihter-e-registrirano-v-tsentralno-sredizemno-more-blizo-do-gartsiya.html", "text": "Земетресение с магнитуд 4.6 по скалата на Рихтер е регистрирано в централната част на Средиземно море, в близост до Гърция, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 23:32 часа на дълбочина от 2 км. Епицентърът е на 73 км от село Платанос и на 313 км от столицата Атина. \r\nНяма данни за жертви и материални щети.  Йонислав Дочев", "date": "2018.07.08", "title": "EMSC: Земетресение с магнитуд 4.6 по скалата на Рихтер е регистрирано в Централно Средиземно море, близо до Гърция"}
{"url": "http://www.focus-news.net/news/2018/07/08/2543160/varna-sluchay-na-zabolyal-ot-marsilska-treska-e-registriran-v-regionalnata-zdravna-inspektsiya-prez-poslednata-sedmitsa.html", "text": "Случай на заболял от марсилска треска е регистриран в Регионалната здравна инспекция във Варна през последната седмица. Това съобщиха за  Радио „Фокус“ – Варна  от Регионалната здравна инспекция във Варна. За периода от 29 юни до 5 юли с бързо известие в здравната инспекция са съобщени 76 лица, ухапани от кърлежи. 35 от случаите са регистрирани на територията на Варна, а останалите 41 на територията на общини от областта. От началото на месец юли случаите на ухапани от кърлежи са 73. \r\nСпоред специалистите кърлежът трябва да се свали максимално бързо, по възможност от медицинско лице. Мястото на ухапването да се наблюдава за зачервяване, което се появява 5-10 дни до месец след ухапването от кърлежа, с диаметър поне 4-5 см и нараства бързо, без сърбеж и затопляне на кожата, възможни са също субфебрилна температура, увеличени лимфни възли около мястото на ухапването и общи грипоподобни оплаквания. Това са симптомите на ранна лаймска болест. Втората по честота, предавана с кърлежи инфекция в страната е марсилската треска. Тя започва с внезапно повишение на температурата, главоболие, болки в мускулите и ставите, тъмно петно на мястото на ухапването и дребен макуло-папулозен обрив по дланите и ходилата. След ухапване от кърлеж хората трябва да следят за развитие на описаните симптоми и при нужда да се консултират с личния си лекар. \r\nМарияна ВАЛЕНТИНОВА", "date": "2018.07.08", "title": "Варна: Случай на заболял от марсилска треска е регистриран в Регионалната здравна инспекция през последната седмица"}
{"url": "http://www.focus-news.net/news/2018/07/08/2543156/veliko-tarnovo-mezhdu-pet-i-deset-hilyadi-leva-e-obichayno-iskanata-suma-ot-telefonnite-izmamnitsi-v-oblastta.html", "text": "Между пет и десет хиляди лева е обичайно исканата сума от телефонните измамници в региона. Това показва анкетно проучване на  Радио „Фокус“ – Велико Търново . Пострадалите от телефонни измами посочват, че вече са добре запознати с репертоара на изнудвачите. „Внукът ми бил болен и затова ми искаха пари за лечение. Отървах се, защото се усетих веднага“, посочи анкетирана. Хората споделят още, че въпреки стреса и натиска, който изпитват първоначално от телефонните измамници, успяват да се се справят със ситуацията, без да търсят помощ от органите на реда. Освен това и повечето отговори на въпроса „били ли сте жертва на телефонна измама“, бяха отрицателни. Според обобщените отговори на великотърновци проблемът в региона не е толкова сериозен. \r\nЛуиза ТРАНЧЕВА", "date": "2018.07.08", "title": "Велико Търново: Между пет и десет хиляди лева е обичайно исканата сума от телефонните измамници в областта"}
{"url": "http://www.focus-news.net/news/2018/07/08/2543161/nimh-nay-golyamo-kolichestvo-valezhi-prez-dneshniya-den-sa-padnali-vav-veliko-tarnovo-24-l-kvm.html", "text": "Най-голямо количество валежи през днешния ден са паднали във Велико Търново - 24 л. кв./м. Това съобщиха за  Агенция \"Фокус\"  от Националния институт по метеорология и хидрология (НИМХ). В София днес количествата паднали валежи са 21 л. кв./м. На връх Мургаш са паднали 23 л. кв./м.; в гр. Враца са паднали 21 л. кв./м.; в Добрич валежите са достигнали 16 л. кв./м., а в Пловдив 18 л. кв./м.", "date": "2018.07.08", "title": "НИМХ: Най-голямо количество валежи през днешния ден са паднали във Велико Търново - 24 л. кв./м."}
{"url": "http://www.focus-news.net/news/2018/07/08/2543157/mvnr-nyama-zaginali-ili-raneni-balgarski-grazhdani-pri-vlakova-katastrofa-v-zapadnata-turska-provintsiya-tekirdag.html", "text": "По информация на генералното консулство на Република България в Одрин няма загинали или ранени български граждани при влакова катастрофа в западната турска провинция Текирдаг, при което загинаха най-малко 10 души, а други 70 бяха ранени. Наши сънародници не са се обръщали към генералното консулство в Одрин с молба за съдействие в резултат на катастрофата.Това съобщиха от пресцентъра на  Министерство на външните работи  (МВнР). \r\nПо-рано днес пет вагона от пътническа композиция, пътуваща от Узункьопрю за Истанбул, дерайлираха край село Сарълар в окръг Чорлу. Според министерството на здравеопазването на Република Турция причина за инцидента е активирано свлачище в резултат на поройни дъждове. \r\nДежурен телефон на генералното консулство на Република България в Одрин: + 90 533 7396140  \r\nСигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2018.07.08", "title": "МВнР: Няма загинали или ранени български граждани при влакова катастрофа в западната турска провинция Текирдаг"}
{"url": "http://www.focus-news.net/news/2018/07/08/2543162/sputnik-bivshiyat-premier-na-avstraliya-toni-abat-lobira-za-premestvane-na-posolstvoto-na-stranata-v-erusalim.html", "text": "Бившият министър-председател на Австралия Тони Абът предложи на правителството в Канбера да премести посолството на страната в Израел от Тел Авив в Ерусалим, предава  Sputnik . \r\nТой е направил няколко предложения за преместването и е убеден, че австралийското правителство ще предприеме действия скоро. Абът, който беше министър-председател от 2013 до 2015 година, отбеляза пред израелското електронно издание „The Jerusalem Post“, че е отправил предложение за преместване на посолството още през декември 2016 година, преди това да направи президентът на САЩ Доналд Тръмп. \r\nВръщайки се към годините, в които е бил премиер, Абът заяви че идеята за преместване на посолството „не е била в приоритетите му“. По-късно, след като вече не е на власт, е приел идеята от Доналд Тръмп по време на предизборната му кампания. \r\nСпоред него настоящото правителство на Австралия може да се противопостави на преместването, но предрече че посолството може да бъде трансферирано към Ерусалим преди 2020 година.  Йонислав Дочев", "date": "2018.07.08", "title": "Sputnik: Бившият премиер на Австралия Тони Абът лобира за преместване на посолството на страната в Ерусалим"}
{"url": "http://www.focus-news.net/news/2018/07/08/2543159/ria-novosti-federalen-sadiya-v-braziliya-otmeni-reshenieto-za-osvobozhdavane-na-luis-inasio-lula-da-silva.html", "text": "Федералният съдия на Бразилия Жоан Педро Жебран Нето отмени в неделя решението на своите колеги от апелативния съд в Порто Алегри за освобождаване на бившия президент на страната Луис Инасио Лула да Силва, съобщава  РИА Новости , като се позовава на информация на телевизионния канал „Globo“. \r\nПо-рано в неделя съдия Рожерио Фаврето подписа решение за освобождаването на 72-годишния бивш президент. \r\n„Приемам определението, че правораздавателните власти и федералната полиция на щата Парана са длъжни да се въздържат от вземането на каквито и да е решения, изменящи съдебно решение (за лишаването от свобода на Лула)“, се казва в текста, подписан от Жебран.  Йонислав Дочев", "date": "2018.07.08", "title": "РИА Новости: Федерален съдия в Бразилия отмени решението за освобождаване на Луис Инасио Лула да Силва"}
{"url": "http://www.focus-news.net/news/2018/07/08/2543163/yane-petkov-chovekat-amfibiya-shte-napravi-opit-za-rekord-na-gines-pluvayki-v-ohridskoto-ezero-sas-zavarzani-ratse-i-kraka-v-chuval-na-24-yuli.html", "text": "Яне Петков, познат като Човекът-амфибия ще направи опит за рекорд на Гинес, плувайки в Охридското езеро със завързани ръце и крака, в чувал. Това съобщи за  Радио „Фокус“ – Пирин  Евгени Илиев, един от организаторите на събитието, което ще се проведе на 24 юли. Опитът за рекорд ще бъде реализиран благодарение на съдействието, което Петков е получил от Община Петрич и кметът Димитър Бръчков, както и от сдружение Национален съюз „Спорт и сигурност”. \r\nИлиев обясни, че към момента няма фиксиран точен час за провеждането на събитието, тъй като се изчаква метеорологичната прогноза. „Заминаваме за Охрид, защото искаме да подобрим рекорда, поставен от индиеца Гопал Карди. През 2013 година той успява да преплува около 3071 метра в Индийският океан с вързани ръце и крака. Идеята на Яне Петков е да подобри този рекорд, като освен, че ще е със завързани крайници, той ще бъде и в чувал“, уточни Илиев. \r\nТой отбеляза, че Човекът-амфибия и преди е плувал в Охридското езеро, като тогава е изминал дестинация от около 2 300 метра. „Идеята на Яне за подобряване на рекорда се появи след като един журналист му задава въпрос „Имате ли намерение да подобрите рекорд на Гинес?“, от своя страна Яне отговаря, че за него няма проблем това да се случи, но отбелязва, че основната му цел винаги е била да показва колко необятен е човешкият дух и че човешките възможности нямат таван“, заяви Илиев. \r\nНа 9 юли – Яне Петков, заедно с представители на Община Петрич и хора от екипа му заминават за Охрид, където ще започнат тренировки, които ще се провеждат през ден до 24 юли. Преди това те ще проведат и среща с кметът на македонският град, на която ще се обсъдят детайли около предстоящото събитие. \r\nЛивия НИНОВА", "date": "2018.07.08", "title": "Яне Петков – Човекът-амфибия ще направи опит за рекорд на Гинес, плувайки в Охридското езеро със завързани ръце и крака, в чувал на 24 юли"}
{"url": "http://www.focus-news.net/news/2018/07/08/2543164/kyustendil-barmani-i-servityori-sa-predpochitanite-profesii-ot-nepalnoletnite-za-rabota-prez-lyatnata-vakantsiya.html", "text": "Бармани и сервитьори са предпочитаните професии от непълнолетните за работа през лятната ваканция. Това съобщи за  Радио „Фокус” – Кюстендил  инж. Валентин Златински, директор на Дирекция „Инспекция по труда” – Кюстендил. По думите му до момента са подадени 18 искания от страна на работодатели, желаещи да наемат непълнолетни лица в рамките на летния сезон. „Всяка година в началото на летния сезон се засилва интересът от страна на младежите за намиране на временна работа през летните месеци. Според чл. 302 за лица, ненавършили 16 години, както и чл. 303 от Кодекса на труда, за лица от 16 до 18 години, работодателите могат да наемат непълнолетни младежи само с разрешение от Инспекция по труда”, каза Валентин Златински. По думите му на интернет сайта на Главна дирекция „Инспекция по труда” са публикувани и достъпни за ползване всички необходими документи за работодателите, искащи разрешение за работа на непълнолетни лица. Такива документи има и в дирекцията в Кюстендил. „За неспазване на изискванията на Кодекса на труда, по отношение на наемането на непълнолетни лица, освен имуществените санкции за юридически лица – от 1 500 до 15 000 лева, се подава до прокуратурата и за извършено престъпления”, каза Валентин Златински. По думите му през цялата 2017 година са издадени 44 разрешения за работа на непълнолетни лица. \r\nВенцеслав ИЛЧЕВ", "date": "2018.07.08", "title": "Кюстендил: Бармани и сервитьори са предпочитаните професии от непълнолетните за работа през лятната ваканция"}
{"url": "http://www.focus-news.net/news/2018/07/08/2543165/pazardzhik-zapochvat-arheologicheskite-prouchvaniya-na-emporion-pistiros.html", "text": "Археологическите проучвания през това лято на емпорион Пистирос започват на 9 юли, каза за Радио „Фокус“ -Пазарджик доц. д-р Алексей Гоцев от НАИМ-БАН. Той обясни, че и през тази година финансирането на разкопките е осигурено от Министерството на културата. „Ще проучваме централен район от обекта, който до сега не е проучван. За това очакваме нови резултати за периода на развитие на селището. Работим и с помощта на Фондация „Балканско наследство“ в централната част на обекта и в югоизточния му край. Няма да участват чужди експедиции“, коментира доц. Гоцев. Той допълни, че обектът е уникални и сложен и очакванията на специалистите са за приятни изненади при разкопките това лято. Емпорион Пистирос, който се намира близо до град Ветрен, община Септември, е основан от търговци от остров Тасос по времето на първите царе на Одриската държава (втората половина на V в. пр.Хр.). Той става център за производство и износ на метали и метални изделия от Тракия за Гърция. По времето на тракийския цар Котис, през IV в. пр.Хр., Пистирос преживява своя голям разцвет. В края на III в.пр.Хр. градът е опожарен и разрушен. \r\nВаня НИКОЛОВА", "date": "2018.07.08", "title": "Пазарджик: Започват археологическите проучвания на емпорион Пистирос"}
{"url": "http://www.focus-news.net/news/2018/07/08/2543169/emsc-zemetresenie-s-magnitud-41-po-skalata-na-rihter-e-registrirano-blizo-do-gartsiya-i-turtsiya.html", "text": "Земетресение с магнитуд 4.1 по скалата на Рихтер е регистрирано в източната част на Средиземно море, в близост до Гърция и Турция, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 22:43 часа на дълбочина от 12 км. Епицентърът е на 48 км от село Лардос, остров Родос и на 164 км от турския град Мугла. \r\nНяма данни за жертви и материални щети.  Йонислав Дочев", "date": "2018.07.08", "title": "EMSC: Земетресение с магнитуд 4.1 по скалата на Рихтер е регистрирано близо до Гърция и Турция"}
{"url": "http://www.focus-news.net/news/2018/07/08/2543155/kathimerini-tezhki-valezhi-sa-prichinili-problemi-v-atika.html", "text": "Тежки валежи в неделя вечерта са причинили сериозни проблеми в Атика, принуждавайки пътната полиция да затвори наводнени улици, докато пожарната е получик сигнали за наводнени къщи и мазета, предава електронното издание на гръцкия вестник  Kathimerini . \r\nЧаст от магистралата Атина-Коринт е била затворена. Към пожарната са били подадени сигнали и за мотористи, заседнали в потопени улици на север от Атина. \r\nОчаква се дъждовното време да продължи и в понеделник със сериозни валежи и гръмотевични бури, придвижвайки се от източно от провинция Македония, Тракия и северната част на Егейско море на юг към централната част на Гърция.  Йонислав Дочев", "date": "2018.07.08", "title": "Kathimerini: Тежки валежи са причинили проблеми в Атика"}
{"url": "http://www.focus-news.net/news/2018/07/08/2543167/al-jazeera-redzhep-tayip-erdogan-shte-se-zakalne-kato-parviya-prezident-na-turtsiya-s-izpalnitelna-vlast.html", "text": "Настоящият президент на Турция Реджеп Тайип Ердоган ще се закълне в понеделник като президент на Турция, след изборната му победа през изминалия месец, която му позволи да задържи поста си, но с увеличени правомощия, пише  Al Jazeera . \r\nНа церемонията по встъпване в длъжност ще присъстват редица чуждестранни лидери и представители, включително министър-председателят на Русия Дмитрий Медведев, президентът на Венецуела Николас Мадуро и емирът на Катар шейх Тамин бин Хамад Ал Тани. \r\nСъбитието в столицата Анкара, ще включва преминаването от парламентарна система към президентска, в съответствие с конституционните промени, одобрени на референдум през април 2017 година. \r\nСпоред новата система, 64-годишният Ердоган ще ръководи изпълнителната власт на страната и ще има право да назначава и премахва вицепрезиденти, която ще бъде нова позиция, както и министри, висшестоящи чиновници и висши съдии – без одобрението на парламента. \r\nПрезидентът ще има властта и да разпуска парламента, издава изпълнителни декрети и въвежда извънредно положение. Постът на министър-председател не съществува в новата система. \r\nПо-късно в понеделник, Ердоган ще обяви и своя кабинет. \r\nТой беше обявил, че няма да има членове или депутати от своята Партия на справедливостта и развитието (ПСР) в новия кабинет, намеквайки че той ще бъде изграден от бивши политици и бюрократи. Контрол на властта и баланс, икономика \r\nРеджеп Ердоган неколкократно наблегна на това, че силната роля на президента ще създаде стабилна обстановка, което ще позволи на страната да предприеме „стъпки за бъдещето в още по-силен маниер“. \r\nВъпреки това, опозиционните партии, Западните съюзници на Турция и други критици, твърдят че системата предоставя на президента голяма власт, без нужния контрол и баланс, определяйки я като „еднолично управление“. \r\nЕрдоган започва новия си мандат изправен пред редица икономически предизвикателства, включително повишаващите се лихвени проценти и инфлацията, както и остро девалвираната турска лира спрямо щатския долар. \r\nТанер Беркшой, професор по икономика и колумнист, заяви че намаляването на лихвените проценти ще бъде очевиден приоритет за новото правителство. \r\n„Към момента, истинските лихвени проценти не са достатъчни, за да задържат ниска инфлацията и тепърва ще видим какво ще направят по въпроса икономистите в кабинета“, заяви Беркшой пред Al Jazeera. \r\n„Въпреки това, лихвените проценти ще покажат спад при всички случаи, тъй като предполагаемия (икономически) риск за Турция ще падне постепенно след инаугурацията“, допълни той. \r\nСпоред него спадът на лихвените проценти „ще зависи и от това до каква степен новото правителство ще се меси в политиките на Централната банка“. \r\nПо време на предизборната си кампания, Ердоган открито заяви, че ще бъде по-активен в полето на икономиката и ще работи за намаляването на лихвените проценти. Извънредно положение \r\nДруго ключово обещание от Ердоган беше отмяната на извънредното положение, което беше в сила от юли 2016 година, след проваления опит за преврат. \r\nОт тогава правителството арестува или уволни над 100 000 души, включително и 18 500 държавни служители в неделя. По-смекчена реторика към Европейския съюз \r\nПреговорите за членство на Турция с Европейския съюз са в застой в последните няколко години, докато отношенията със САЩ също са обтегнати. \r\nГалип Далай, политически анализатор, заяви че не очаква големи промени във външната политика на Турция след встъпването в длъжност на Ердоган. \r\n„Очаквам по-умерена реторика между ЕС и Анкара в предстоящия период, в частност като резултат от отмяната на извънредното положение и икономическите проблеми в Турция“, заяви Далай пред Al Jazeera. \r\nТой допълни, че не предвижда „сериозно развитие“ върху различията в двете страни, „тъй като корените на тези проблеми между Анкара и ЕС съществуват много преди извънредното положение“. \r\nМеждувременно, Анкара работи в тясно сътрудничество с Техеран и Москва за приключване на сирийската война. В същото време, сътрудничеството на Турция с Русия се е разширило в множество области, от енергетиката до отбраната. \r\n„Очаквам САЩ и Анкара да си говорят повече за Сирия“, заяви Далай. \r\nТой добави, че сътрудничеството между Русия, Иран и Турция ще бъде „по-малко натоварено, имайки предвид че Вашингтон е главният отговарящ за целите на Турция в северна Сирия“.  Йонислав Дочев", "date": "2018.07.08", "title": "Al Jazeera: Реджеп Тайип Ердоган ще се закълне като първия президент на Турция с изпълнителна власт"}
{"url": "http://www.focus-news.net/news/2018/07/08/2542958/predstoyashti-sabitiya-v-stranata-za-8-yuli-agentsiya-fokus.html", "text": "*** \r\nОт 11.00 часа в Борисовата градина ще се проведе Детско представление „Един необикновен рожден ден или пакости край тортата” на Жар театър.  \r\n*** \r\nОт 14.00 часа пред \"Съюз на ловците и риболовците в България\" (бул. „Витоша“ 33) ще се проведе национален протест за криминализиране на лова.  \r\n*** \r\nОт 18.00 часа на лятната сцена при НДК (до бул. „Фритьоф Нансен“) ще се състои концерт на Дамска вокална група „Наслада“ и Детска вокална група „Сладкишчета“. \r\n*** \r\nОт 19.00 часа в Борисовата градина ще се проведе Концерт на Оркестър „Прима Виста”.  \r\n*** \r\nОт 12.30 часа на хълма Шилото край к-с „Меден рудник“ ще се проведе петото издание на турнира по планинско колоездене DownHill BURGAS. \r\n*** \r\nОт 20.00 часа в Летния театър ще прозвучи Саундракът от поредицата за Агент 007 в изпълнение на симфоничния оркестър на Софийската филхармония.  \r\n*** \r\nОт 20.00 часа заместник-кметът на Община Видин инж. Цветан Асенов ще бъде гост на храмовия празник на с. Бела Рада, който ще се проведе в двора на църквата \"Св. Великомъченик Прокопий\". \r\n*** \r\nОт 18.00 часа в Исторически музей-Павликени ще бъде открита изложба с пленер Международен проект България и Република Корея. \r\n*** \r\nОт 20.00 часа на площад „Свобода“ ще започне Coca-Cola The Voice Happy Energy Tour. \r\n*** \r\nОт 13.00 часа на площад „Свобода“ ще се проведе награждаването на победителите от рали „Твърдица 2018″. \r\n*** \r\nОт 11.00 часа в кукления театър ще се състои куклен спектакъл за деца „Дядо вади ряпа“ по Ран Босилек.  \r\n*** \r\nОт 19.00 часа в парк „Пети октомври“ ще се проведе общоградска инициатива „Хора за хората“.  \r\n*** \r\nОт 21.00 часа на стадион „Берое“ оперната певица Мария Гулегина ще участва в грандиозния спектакъл на операта „Набуко“ от Джузепе Верди в третото издание на Опера на стадиона 2018 – Стара Загора.", "date": "2018.07.08", "title": "Предстоящи събития в страната за 8 юли (Агенция „Фокус“)"}
{"url": "http://www.focus-news.net/news/2018/07/08/2543168/afp-siriyskata-vazdushna-otbrana-e-reagirala-na-agresiya-kam-svoya-vazdushna-baza-v-homs.html", "text": "Сирийската въздушна отбрана в неделя е реагирала на „агресия“ срещу своя въздушна база в централната провинция Хомс, съобщава  AFP , като се позовава на сирийската държавна информационна агенция „SANA“. \r\nРами Абдел Рахман, началник на Сирийската обсерватория за човешки права, заяви пред AFP, че ракетна бомбардировка е била насочена към „ирански бойци“ в база Т-4. \r\nСъоръжението и преди е било цел на ракетни нападения, за които Дамаск обвинява Израел. Източникът на нападението все още е непотвърден.  Йонислав Дочев", "date": "2018.07.08", "title": "AFP: Сирийската въздушна отбрана е реагирала на „агресия“ към своя въздушна база в Хомс"}
{"url": "http://www.focus-news.net/news/2018/07/08/2542957/pregled-na-osnovnite-temi-v-svetovniya-pechat-agentsiya-fokus.html", "text": "В събота Северна Корея заяви, че преговорите на високо ниво с американската делегация, водена от държавния секретар Майк Помпео, са „жалки“ и обвини Вашингтон за това, че се опитва едностранно да окаже натиск върху страната да се откаже от ядрените си оръжия, пише американското електронно издание  Politico . \r\nИзявлението на Северна Корея идва часове, след като Помпео приключи двудневните си разговори с висшестоящите представители на Северна Корея, без обаче да се среща с лидера на страната Ким Чен-ун, но с ангажименти за нови разговори за денуклеаризацията и връщането на останките на американски военнослужещи, загинали по време на Корейската война. \r\nПреди да излети от Пхенян, Помпео заяви пред журналисти, че преговорите му с висшестоящия представител на Северна Корея Ким Йонг-чол е било „продуктивно“, проведено с „добри намерения“ и че „голям прогрес“ е бил постигнат в някои области. Той отбеляза, че „все още има много работа за вършене“ в други области, много от които ще бъдат решени от работни групи, които двете страни ще създадат. \r\nОт Северна Корея се появиха много по-яростни оценки за разговорите, заявявайки че САЩ са се отвърнали от добрия дух на срещата на върха от миналия месец между президента Доналд Тръмп и севернокорейския лидер Ким Чен-ун, като са поставили „едностранни и престъпни“ искания за пълното, доказуемо и необратимо ядрено разоръжаване на страната. \r\nОт Пхенян заявиха, че изходът от разговорите е бил „много притеснителен“, защото е довел до „опасна фаза, която може да разклати нашата готовност за денуклеаризация, която беше твърда“. \r\n„Очакваме, че американската страна ще предложи конструктивни мерки, които ще помогнат за изграждането на доверие, базирано на добрия дух от срещата между двамата лидери… обмисляхме и предоставянето на реципрочни мерки“, е заявил неназован говорител на севернокорейското външно министерство в изявление, предадено от Корейската държавна информационна агенция (KCNA). \r\n„Въпреки това, отношението и позицията на САЩ показани по време на първата среща на високо равнище, без съмнение беше жалка“, допълни говорителят. \r\n***   Израелският журналист Сет Францман, в анализ за израелското електронно издание   The Jerusalem Post , пише за наскоро постигнатото мирно споразумение между сирийските бунтовници и Русия в южната сирийска провинция Дараа. Според журналиста, това споразумение няма да промени ситуацията за Израел и въпросите за сигурността му остават. Агенция „Фокус“ представя материала без редакторска намеса. \r\nХиляди сирийци, които избягаха от бойните действия, започнаха да се завръщат по домовете си в петък, след като сирийските бунтовници в Южна Сирия постигнаха споразумение с Русия. Русия е ключов съюзник на сирийския режим и водеше преговори за прекратяване на огъня. \r\nБунтовниците се съгласиха да предадат тежкото си въоръжение и някои от районите, които контролират близо до Дараа. Споразумението е добра новина за Дамаск, Иран, Хизбула и Москва, които спечелиха този кръг и лесно подчиниха бунтовниците в Юга, след седемгодишната гражданска война. Това са добри новини и за Йордания, защото масовият натиск от близо 200 000 цивилни, които избягаха от бойните действия към йорданската граница, сега най-вероятно ще намалее и тези цивилни ще се завърнат вкъщи. \r\nВъпреки това, за Израел споразумението може и да не донесе мир. Пълните детайли на споразумението не са ясни, но не изглежда то да съдържа контролираните от сирийските бунтовници области, съседни на Голанските възвишения. То не съдържа и областта контролирана от Ислямска държава близо до Голан. Това означава, че отбранителните интереси на Израел не са част от споразумението. Всъщност иранската държавна телевизия отпразнува споразумението, твърдейки че то ще подрине „сътрудничеството“ на Израел с „бунтовниците“ до Кунейтра и ще подкопае контрола на Израел върху Голан. \r\nВ петък Ерусалим реагира на отломка, която попадна на израелската част от линията за прекратяване на огъня от 1974 година в Голан, като порази позиция на сирийския режим от другата страна. Това не вещае добро за предстоящия период. Има достатъчно притеснения за Ерусалим. Първо и най-важно е присъствието на Иран в Сирия и подкрепените от Иран бунтовници, които участваха в скорошната офанзива. Израел заяви, че Иран трябва да напусне Сирия, след като войната вече затихва, но бунтовниците на Иран са активни и в южната част на Сирия. Допълнително, Хизбула е активна недалеч от Кунейтра. Докато бунтовниците губят контрол, тези антиизраелски сили продължават със стремежа си да контролират района около Голан. \r\nТогава идва и въпросът за хилядите сирийски цивилни граждани, които намериха подслон близо до голанската граница. Те пристигнаха през последните две седмици и Ерусалим ги снабди с хуманитарна помощ. Много от тези цивилни се страхуват от бруталността на сирийския режим и отмъстителните нападения. Ще успеят ли те да се завърнат у дома при споразумение на по-късен етап? \r\nИзраел е изолиран в преговорите за южната част на Сирия. Това е от части и по собствената вина. Той не участва в сирийския конфликт и не е приел голям брой бежанци, както го направиха Йордания, Ливан и Турция. Въпреки това, Израел отбеляза на няколко пъти, че иранската заплаха в Сирия е червена линия. В тази посока имаше редица въздушни удари, някои обявени, а други съобщени по чуждестранните медии, през последните няколко години. Тези напрежения се увеличиха драстично през последната година. Ирански дрон навлезе в израелското въздушно пространство през февруари, а на 20 май към Израел бяха изстреляни ракети от иранските сили в Сирия. \r\nВъпреки това, дори докато Иран провокираше Израел, за да разбере какъв ще е отговорът му, сирийският лидер Башар Асад заяви пред журналисти, че иранските сили не присъстват в Сирия. Москва обяви, че „чуждестранните“ сили трябва да напуснат Сирия. Всичко това сочи към многопластов опит на Иран да се скрие в Сирия, преструвайки се, че „официалните“ му сили на присъстват, докато пипалата на влияние на Техеран се разпространяват. Например, в средата на юни иракски бунтовници, подкрепени от Иран, бяха нападнати от мистериозен въздушен удар на сирийската граница с Ирак. Тези бунтовници бяха установили база върху стратегически наземен коридор между Ирак и Сирия. Дамаск обвини САЩ за удара, докато САЩ обвиниха Израел. \r\nВ някои аспекти победата над бунтовниците в южната част на Сирия отбелязва края на сирийския конфликт. Гражданската война започна именно с протестите в Дараа. Бунтовниците не бяха победени директно, или пък завършиха под турска протекция в Севера. Но сега започва нов рунд – битката за поствоенна Сирия. Това е сложна борба, включваща САЩ и Турция, но засягаща и Израел. И за Ерусалим основният въпрос е дали Дамаск ще излезе по-силен, или Иран ще излезе повече като победите в Южна Сирия, както и какво означава руската роля. Ако споразумението с бунтовниците в Дараа успее, режимът на Башар Асад ще насочи поглед към пограничния район до Голанските възвишения и всички тези въпроси ще придобият още по-голямо значение за Израел. \r\n***  Настоящият министър-председател на Турция Бинали Йълдъръм, чийто пост ще бъде премахнат след установяването на новата президентска система в понеделник, беше номиниран в събота от своята Партия на справедливостта и развитието (ПСР) за поста председател на парламента, пише турският вестник  Daily Sabah . \r\nДепутатът Наджи Бостанджъ, който беше избран за председател на парламентарната група на ПСР, направи предложението. \r\nВ първите си коментари Йълдъръм заяви: „Надявам се това да бъде добър избор за нашата държава и нашата нация. Други кандидати също ще се появяват. Каквото реши нашият парламент, това ще бъде“. \r\nСпоред турския държавен протокол, председателят на парламента е вторият по значимост пост в държавата. Настоящият председател Исмаил Кахраман, който изкара два мандата, не пожела да изкара трети, заради напредналата си възраст и здравословните си проблеми. \r\nДругите партии в парламента тепърва ще обявяват своите кандидати. \r\nЗа Бинали Йълдъръм, който е дългогодишен съюзник на президента Реджеп Тайип Ердоган, се носят слухове, че може да бъде номиниран за кмет на Истанбул в местните избори, насрочени за март 2019 година. \r\n*** Политиката на Доналд Тръмп спрямо Иран води до по-високи цени на петрола, пише американският вестник  The Washington Examiner . \r\nПрезидентът Тръмп се конфронтира с петролния картел ОПЕК, но експертите твърдят, че собствената му политика е донякъде виновна за покачването на цените на петрола, което може да доведе до по-високи цени на бензина само месеци преди частичните избори за Конгрес в САЩ \r\nПрез юни администрацията на Тръмп заяви, че ще предприеме подход за нулева толерантност при налагането на санкции на Иран, след като през май прекрати ядреното споразумение с Ислямската република. Белият дом иска страните да преустановят вноса на петрол от Иран до ноември, а ако това се случи, повечето от тях очакват по-високи цени на петрола и бензина. \r\n\"Това са две полярни противоположни крайности, ако Тръмп иска да извади от пазара 2,4 млн. барела петрол на ден и цените да останат стабилни, ако не и по-ниски“, казва Ричард Нефю, старши изследовател в Центъра по глобална енергийна политика на Колумбийския университет, който отговаряше за санкционната политика в Държавния департамент по време на администрацията на бившия президент Барак Обама.  \r\n\"Не съм запознат някъде да има достатъчно свободен капацитет за добив на петрол , за да може да компенсира изваждането на Иран от пазара\", добави Нефю. \"Единственият начин да се разреши този проблем е чрез  по-високи цени. Това е просто математика. \" \r\nИран е третият по големина производител от ОПЕК и продава около 2,4 милиона барела на ден или повече от 2% от световните доставки, след  премахването на санкциите през 2016 година.", "date": "2018.07.08", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/07/08/2542959/harvatiya-e-na-polufinal-sled-duzpi-sreshtu-rusiya.html", "text": "Футбол: Хърватия се класира на полуфинал на Мондиала в Русия. На Олимпийския стадион „Фишт“ в Сочи, Русия и Хърватия завършиха наравно 1:1 в редовното време. В продълженията си размениха по един гол и се стигна до изпълнение на дузпи. Хърватия победи с 4:3. Фьодор Смолов и голмайсторът от продълженията Марио Фернандес направиха пропуски, докато Акинфеев успя да улови удара на Матео Ковачич.  \r\nТака на 11 юли на стадион „Лужники“ в Москва Хърватия ще играе срещу Англия. Другите двама полуфиналисти са Франция и Белгия.", "date": "2018.07.08", "title": "Хърватия е на полуфинал след дузпи срещу Русия"}
{"url": "http://www.focus-news.net/news/2018/07/08/2542962/sport-real-madrid-iska-da-zakupi-zvezdata-na-latsio-sergey-milinkovich-savich.html", "text": "Футбол: Реал Мадрид иска да закупи звездата на римския Лацио и сръбския национален отбор Сергей Милинкович-Савич, като е предложил на римските орли сумата от 155 милиона евро, по информация от италианската преса. \r\nСергей Милинкович-Савич, който е на 23 години, направи силен сезон за Лацио, като отбеляза 12 гола в 35 мача.", "date": "2018.07.08", "title": "Спорт: Реал Мадрид иска да закупи звездата на Лацио Сергей Милинкович-Савич"}
{"url": "http://www.focus-news.net/news/2018/07/08/2542961/reaktsii-na-ruskata-presa-i-nyakoi-ofitsialni-litsa-na-otpadaneto-na-rusiya-ot-svetovnoto-parvenstvo-po-futbol.html", "text": "Публикуваме водещите заглавия на руския печат, както и думите на официални лица, след драматичното отпадане на руския национален отбор по футбол от Световното първенство. “Московский Комсомолец“ : Отборът на Черчесов се бори до последно, приказката за Русия свърши. “Независимая газета“ : Хърватска  победи Русия на дузпи. Русия отпадна на четвъртфинала. “Коммерсантъ“ :Поражение, от което не ни е срам. “Взгляд“ : Русия напуска Световното първенство, не успя да достигне до полуфинал. Станислав Черчесов  (треньор на националния отбор): \"Отборът накара цяла Русия да се влюби в него. На дузпите победи този, който беше по-готов\". Дмитрий Медведев  (министър-председател):  „Огромна благодарност на целия отбор!“. Премиерът е определил играта на националния отбор срещу Хърватска като \"най-силната досега\". Виталий Мутко  (вицепремиер):“ В този отбор (на Русия) се влюбиха милиони!“  Юлиян Марков", "date": "2018.07.08", "title": "Реакции на руската преса и някои официални лица на отпадането на Русия от световното първенство по Футбол"}
{"url": "http://www.focus-news.net/news/2018/07/08/2542965/rumen-hristov-e-noviyat-predsedatel-na-sds-obzor.html", "text": "На най-висшия си форум СДС избра Румен Христов за председател на партията. На 23-та Национална извънредна отчетно-изборна конференция гласуваха 719 делегати. Румен Христов получи 369 гласа, а д-р Антон Койчев- 322. Новият лидер на СДС беше избран с тайно гласуване, а вотът и броенето на гласовете продължиха над 4 часа. За зам.-председатели на синята партия делегатите избраха Теодор Петков, Емил Кабаиванов, Марияна Лазарова и Костадин Марков. До гласуването се стигна след като на 12 май Божидар Лукарски обяви, че няма да се кандидатира за нов мандат като лидер на СДС. Той смята, че партията трябва да има консервативно-патриотичен профил и да води разговори за коалиция с НФСБ. Това негово виждане предизвика критики в партията. На заседанието на 17 април се стигна и до физическа саморазправа между двата лагера в СДС. Божидар Лукарски бе избран за лидер на 6 юли 2013 г. Така той е бил председател на СДС над 5 години. Лукарски ще остане в историята като вторият най-дългогодишен председател на СДС след Иван Костов. Преди да стане ясно кой ще оглави СДС, досегашният лидер Божидар Лукарски отчете мандата си. „Като председател съм се стремял да водя партията към реални цели“, обяви той и припомни, че част от СДС е решила, че е пречка за партията. Според него СДС трябва да тръгне в консервативно- патриотична посока, а коалиция с ДСБ и „Да, България“ не е приемлива.  \r\nРумен Христов заяви, че като председател иска да върне СДС към корените й, като емблема на демокрацията в България. По думите му синята партия е допуснала много грешки, преди всичко заради силното его на лидерите. Според него пред СДС има три варианта за коалиции- идейна със сродна партия, конюнктурна за събиране на гласове за влизане в парламента, както и коалиция антистатукво. Румен Христов обяви, че ще работи за консолидация на СДС и няма да има „лов на вещици“.  „Няма да има разделение, защото през последните години много оредяха редиците на СДС“, заяви той. През есента предстои конференция, на която СДС ще определи идейното си позициониране и ще обсъди подготовката за местните и европейските избори. \r\nБиляна ИВАНОВА", "date": "2018.07.08", "title": "Румен Христов е новият председател на СДС (ОБЗОР)"}
{"url": "http://www.focus-news.net/news/2018/07/08/2542963/zlatko-dalich-trenyor-na-harvatska-rusiya-nadskochi-sebe-si-na-domakinskiya-mondial.html", "text": "Русия надскочи себе си на домакинския Мондиал, каза на пресконференцията след мача треньорът на националния отбор на Хърватска, цитиран от  TACC . \r\n\"Искам да поздравя Станислав  Черчесов  и целия отбор за постигнатия  резултат. Те имат своя собствена игра, свой стил пред своите фенове, те са надскочили себе си. Това е отбор от най-високо ниво, не всеки може да достигне до четвъртфиналите на Световното първенство по футбол ...\", каза Далич  Юлиян Марков", "date": "2018.07.08", "title": "Златко Далич (треньор на Хърватска): Русия надскочи себе си на домакинския Мондиал"}
{"url": "http://www.focus-news.net/news/2018/07/08/2542964/emsc-registrirano-e-zemetresenie-s-magnitud-61-kray-novozelandskite-ostrovi-kermadek-v-tihiya-okean.html", "text": "Регистрирано е земетресение с магнитуд 6.1 край новозеландските острови Кермадек в Тихия океан, съобщава страницата на  Европейския средиземноморски сеизмологичен център . \r\nЗеметресението е станало в 0:33 българско време в неделя на 908 километра североизточно от град Уангарей в Нова Зеландия на дълбочина 10 километра на дъното на Тихия океан. \r\nНе се съобщава за материални щети или пострадали хора. Не е обявявана опасност от възникване на цунами.  Юлиян Марков", "date": "2018.07.08", "title": "EMSC: Регистрирано е земетресение с магнитуд 6.1 край новозеландските острови Кермадек в Тихия океан"}
{"url": "http://www.focus-news.net/news/2018/07/08/2543170/kathimerini-priemat-na-makedoniya-v-nato-zavisi-ot-dogovora-za-imeto.html", "text": "Крайната декларация на срещата на върха на НАТО в Брюксел през тази седмица се очаква да потвърди, че приемът на Македония в Алианса зависи от ратификацията на договора за името, подписан с Атина през изминалия месец, пише електронното издание на гръцкия вестник  Kathimerini , позовавайки се на информация от чернова, до която вестникът е получил достъп. \r\nУсловията за приема ще бъдат отбелязани в член 59 и 60 на декларацията, според информацията на Kathimerini. \r\nПравителствени източници твърдят, че Атина и партньорите ѝ са на едно мнение по този въпрос, а казусът беше обсъден и от американския вицепрезидент Майк Пенс по време на телефонни разговори с премиерите на Гърция и Македония, Алексис Ципрас и Зоран Заев. \r\nИмайки предвид условията за прием, се очаква Зоран Заев да задейства в следващите десет дена процедурите за организиране на референдума. \r\nВ интервю на 5 юли за гръцката държавна радио и телевизия „ERT“, Заев обяви че референдумът ще бъде проведен в една от неделите между 23 септември и 7 октомври. \r\nСпоред информации, правителството на Зоран Заев е взело решение, преди референдума, да работи по програма, която да информира гласоподавателите, че без ратификацията на договора за името с Гърция, Македония няма да може да се присъедини към НАТО. \r\nСъветниците на македонския премиер вярват, че договорът ще бъде одобрен на референдум от поне половината население на страната. \r\nВъпреки усилията на Заев да ратифицира договора, президентът на Македония Георги Иванов направи изявление в петък, заявявайки че „никакъв размер на натиск и изнудване“  няма да го принудят да промени мнението си и да подкрепи договора.  Йонислав Дочев", "date": "2018.07.08", "title": "Kathimerini: Приемът на Македония в НАТО зависи от договора за името"}
{"url": "http://www.focus-news.net/news/2018/07/08/2542968/afp-narastva-broyat-na-zhertvite-ot-navodneniyata-v-yaponiya.html", "text": "Нараства броят на жертвите от наводненията в Япония, предава  AFP . \r\nЖертвите на  рекордни дъждове, които са опустошили части от Япония, са нараснали в неделя до най-малко  44, съобщиха властите, като се издават нови предупреждения за проливни дъждове. \r\nМестните медии определят броя на загиналите на 50, както и девет изчезнали, като  броят на смъртните случаи се очаква да се увеличи допълнително. \r\nКъм загиналите се причислява и един човек, загинал миналата седмица, когато системата от тайфуни, която доведе до силните дъждове, за пръв път достигна  Япония, но повечето от смъртните случаи са от последните няколко дни. \r\nДъждът, който е най-силен в западните части на страната, напълно е потопил някои села, принуждавайки жителите им  да се спасяват на покривите на домовете си, докато чакат спасителните екипи. \r\nПроливните дъждове предизвикаха наводнения и свлачища и принудиха властите да наредят евакуацията на два милиона души. \r\nСтотици са ранени и десетки домове са напълно унищожени от катастрофалните проливни дъждове.  Юлиян Марков", "date": "2018.07.08", "title": "AFP: Нараства броят на жертвите от наводненията в Япония"}
{"url": "http://www.focus-news.net/news/2018/07/08/2542960/afp-britanski-politsay-e-pod-meditsinsko-nablyudenie-zaradi-vazmozhen-kontakt-s-nevrotoksina-novichok.html", "text": "Един полицейски служител се тества за възможно излагане на невротоксичния  агент „Новичок“ във връзка с отравянето на двойка в Еймсбъри, Югозападна Англия миналия уикенд, съобщиха от болницата в Солсбъри в  събота, предава  AFP . \r\nПолицаят потърси \"медицинска помощ във връзка с продължаващия инцидент в Еймсбъри\" и е бил прехвърлен в болница в близкия град Солсбъри за \"специализирани тестове\", заяви говорител на районната болницата  в града, където бяха лекувани отровените с „Новичок“ бивш руски агент Сергей Скрипал и дъщеря му Юлия.  Юлиян Марков", "date": "2018.07.08", "title": "АFP: Британски полицай е под медицинско наблюдение заради възможен контакт с невротоксина „Новичок“"}
{"url": "http://www.focus-news.net/news/2018/07/08/2543166/the-times-of-israel-silite-na-hamas-shte-se-izteglyat-nazad-kam-granitsata-mezhdu-gaza-i-izrael-v-opit-da-uspokoyat-naprezhenieto.html", "text": "Силите на „Хамас“ са започнали да изтеглят силите си за сигурност назад към границата между Ивицата Газа и Израел, което се случва за първи път от сблъсъците, които започнаха през месец март, предава израелското електронно издание  The Times of Israel . \r\nСилите, които са част от поделение на „Хамас“ имащо задачата да поддържа спокойствието на границата и да предотвратява нападения от „бунтовнически“ терористични групировки, бяха разположени в неделя на две основни места по границата. \r\nИзтеглянето на тези сили най-вероятно е причинено от напрежението между „Хамас“ и „Ислямски джихад“, и е направено с цел да се възстанови контрола на „Хамас“ над границата. \r\nВъпреки опита за успокояване на напрежението, информация на израелската радио и телевизия „Kan“ твърди, че „Хамас“ се намира в положение на завишена готовност през последния месец и е засилила обученията на военното си крило, в случай на въоръжен конфликт с Израел. \r\nСпоред „Kan“, обаче, министерството на отбраната на Израел вярва, че „Хамас“ ще прекрати бойните действия в името на подобряването на хуманитарната ситуация в Газа, където има липса на електричество, питейна вода и канализация.  Йонислав Дочев", "date": "2018.07.08", "title": "The Times of Israel: Силите на „Хамас“ ще се изтеглят назад към границата между Газа и Израел в опит да успокоят напрежението"}
{"url": "http://www.focus-news.net/news/2018/07/08/2542971/tass-sasht-opredelyat-kato-normalno-preminavaneto-na-dva-raketni-razrushitelya-prez-tayvanskiya-proliv.html", "text": "Пентагонът не вижда нищо необичайно във факта, че в събота два ракетни разрушители от САЩ са преминали през Тайванския пролив, предава   TACC . \r\nТова се посочва в изявление, публикувано в събота от представителя на Тихоокеанския флот капитан Чарли Браун. \r\n\"Два кораба на ВМС на САЩ, извършващи нормално преминаване през международни води в Тайванския пролив на 7 юли, които се движат между Южнокитайско море и Източнокитайско море са правили нещо, извършвано в продължение на много години“, се казва в изявление. Браун не уточни кои разрушители са участвали в тази маневра. Министерството на отбраната на Тайван, което за пръв път съобщи за преминаването на кораби, ги представи като USS Mustin и USS Benfold. \r\nПо-рано през юни, Ройтерс отбелязва, че Вашингтон обмисля изпращането на кораби, за първи път от почти една година, през Тайванския пролив, което може да предизвика острата реакция на Китай в период на силно напрежение между двете страни на фона на конфронтация в областта на търговията. Според представители на американската администрация, подобен ход би могъл да даде отговор на китайските военни  учения в района на спорните острови в Южнокитайско море, на което се противопоставят Вашингтон и редица страни в региона. Според източници на агенцията, САЩ  са проучвали  възможността за изпращане на един самолетоносач през пролива, но са се отказали от подобни планове, за да не  напрягат  допълнително отношенията си с Китай.  Юлиян Марков", "date": "2018.07.08", "title": "ТАСС: САЩ  определят като нормално преминаването на два ракетни разрушителя през Тайванския пролив"}
{"url": "http://www.focus-news.net/news/2018/07/08/2542972/", "text": "Федерация „Просвета“ към Градския съвет на БСП – София организира кръгла маса на тема „Проблеми в системата на средното образование“. Събитието беше открито от лидерът на БСП – София Калоян Паргов. В кръглата маса се включиха и проф. Ваня Добрева, заместник-председател на столичните социалисти, Александър Грозданов, експерт на БСП към Комисията по образование, култура, наука и културно многообразие в СОС, както и професори и учители от София и страната. \r\nОт думите на лидерът на БСП – София Калоян Паргов стана ясно, че принципът „парите следват ученика“ вече не е актуален, а мерките с районирането доказват, че има голям проблем. Според него заради този принцип системата изключително силно се дебалансира – води до това едни училища да бъдат предпочитани пред други. Паргов отбеляза, че липсата на еднакво високо качество на българските училища вече е огромен проблем, който ясно се е очертал след влизането в сила на районирането при приема на ученици. По думите му една от необходимите мерки е създаване на информационна система, подобна на тази за приема на деца в детските градини.  \r\nПаргов коментира и промяната на Наредбата за прием на ученици и добавянето на критерия за райониране. Според него резултат от несъвършената система е съществуването в момента на училища, в които има наличие на 50 и повече процента деца от ромски произход. По думите му интеграцията на тези деца би била успешна, ако бъдат равномерно разпределени в различни училища.  \r\nЗаместник-председателят на столичните социалисти проф. Ваня Добрева беше категорична, че по въпросите на образованието трябва да има национален консенсус, то не е поле за партийни деления. Според нея на полето на образованието не може да има политически и партийни деления. По думите й от гледна точка на учебното съдържание в момента има голям проблем. Тя заяви, че чрез сегашната образователна система формираме граждани, които нямат национално самосъзнание. Тя допълни, че формирането на такъв тип ценности при тази демографска криза у нас е голям проблем.  \r\n„В системата на образованието трябва да има политика, но тя да е свързана с развитие и подобряване на качеството му, а не с партии“, добави експертът към Комисията по образование, култура, наука и културно многообразие в СОС Александър Грозданов. По думите му образованието е обществена ценност, то е благо, достъп до което трябва да има всеки.  \r\nЦветелин ДИМИТРОВ", "date": "2018.07.08", "title": "От БСП-София ще търсят варианти за по-равномерно етническо разпределение на учениците по училищата (ОБЗОР)"}
{"url": "http://www.focus-news.net/news/2018/07/08/2542973/sport-hamiltan-startira-ot-polpozishan-na-silvarstoun.html", "text": "Люис Хамилтън ще потегли пръв в състезанието за Гран при на Великобритания, след като спечели квалификацията на легендарната писта \"Силвърстоун\". Пилотът на Мерцедес надделя в оспорвана битка със съперниците от Ферари. Той изпревари с 0,044 сек Себастиан Фетел, а Кими Райконен остана трети, на 0,098 сек от англичанина. \r\nОт Торо Росо съобщиха, че Брендън Хартли няма да вземе участие в сесията, тъй като екипът не успя да поправи автомобила му навреме. Пилотът катастрофира по време на третата свободна тренировка по-рано днес. \r\nОще в началото на квалификацията Ланс Строл се завъртя и заседна в зоната за сигурност на Брукландс, а сесията бе спряна за окло десетина минути. \r\nВалтери Ботас допусна да бъде изместен от третата позиция в самия край на квалификацията. Макс Верстапен и Даниел Рикиардо станаха пети и шести. Магнусен зае седма позиция, а Грожан, Льоклер и Окон допълниха „Топ 10“.", "date": "2018.07.08", "title": "Спорт: Хамилтън стартира от полпозишън на \"Силвърстоун\""}
{"url": "http://www.focus-news.net/news/2018/07/08/2542967/the-guardian-politsayat-koyto-e-potarsil-meditsinska-pomosht-po-povod-samneniya-za-otravyane-s-novichok-e-zdrav.html", "text": "Полицаят, който е потърсил медицинска помощ по повод съмнения за отравяне с „Новичок“ е здрав, пише британският вестник  The Guardian . \r\nОфицерът, за който се смята, че е от полицията в Уилтшър, първоначално е посещавал болницата в Суиндън след неразположение. \r\nПо-късно той бил отведен в районната болница в Солсбъри, близо до Еймсбъри, където 44-годишната Даун Стърджис и 45-годишният й партньор Чарли Роули бяха открити  в безсъзнание предишната събота. \r\nТе остават в критично състояние в болница след контакт с невротоксичното вещество „Новичок“, като се предполга, че са държали заразен предмет. \r\nГоворител на болница заяви: \"Полицаят, който беше доведен в районната болница в Солсбъри тази вечер, е прегледан и не се нуждае от лечение. Той не е бил отровен от невротоксичен агент. \r\n\"Лицето  е напуснало  болницата. Привеждането му в тази болница е било предпазна мярка“ \r\nСъдебните следователи продължават да търсят следи  в Уилтшир след последното невротоксично  отравяне - второто голямо разследване, включващо „Новичок“ тази година, след случая със Сергей и Юлия Скриплал през март.  Юлиян Марков", "date": "2018.07.08", "title": "The Guardian: Полицаят, който е потърсил медицинска помощ по повод съмнения за отравяне с „Новичок“ е здрав"}
{"url": "http://www.focus-news.net/news/2018/07/08/2542974/cnn-evropeyskata-migratsionna-politika-ne-se-razlichava-mnogo-ot-tazi-na-donald-tramp.html", "text": "Европейската миграционна политика не се различава много от тази на Доналд Тръмп, пише в аналитичен материал  CNN .  \r\nЕвропейският отговор на \"нулевата толерантност\" на администрацията на \"Тръмп\" към незаконната миграция и особено на противоречивото отделяне на децата от родителите им до голяма степен е възмущение и отвращение. \r\n\"Ние не споделяме същия модел на цивилизация\", заяви говорителят на френското правителство Бенджамин Гриво през юни. \"Показвал ли е досега американският президент такава пълна липса на съпричастност, такъв дефицит на обикновена човечност?\" писа британският вестник The Observer в редакционна статия. \r\nНо за американския президент, Европа е тази, която е сбъркала. \"Престъпността в Германия  расте\", пише той през юни, въпреки че статистиката показва друго. \r\n\"Голяма грешка направи Европа като допусна милиони хора, които толкова силно и насилствено промениха нейната култура!\" Добави Тръмп . \r\nМного европейци недоволстват от думите на Тръмп. Но дори и да не се подпишат под неговия подход на \"нулева толерантност\" към миграцията, европейските правителства също станаха много по-твърди  с мигрантите, търсещите убежище и дори с малцинствата, които вече живеят в европейските страни. \r\nПовече от 1 000 бъдещи имигранти и бежанци е известно, че са загинали в морето тази година, опитвайки се да стигнат до Европа. Но няма координиран спасителен отговор. Европейският съюз го е оставил на търговските кораби и на неправителствените организации, за да спасяват удавниците. И два от тези кораби на неправителствени организации са задържани в Малта. \r\nФокусът  на европейците се насочва към връщането на проблема в Близкия изток и Северна Африка. Италия подкрепя либийската брегова охрана  и повече имигранти се изпращат обратно в вече претъпканите центрове за задържане в Либия. \r\nГерманският канцлер Ангела Меркел, която се стреми да запази поста си, предложи създаването на \"приемни центрове\" в няколко държави от Северна Африка, повечето от които вече заявиха, че не подкрепят плана. Тя също така предложи да помогне на България, Хърватия и Словения да подобрят граничната сигурност. \r\nТези, които стигат до Германия, ще бъдат задържани до 18 месеца в това, което Берлин нарича \"приемни центрове\" - големи лагери близо до границата - докато техните молби за убежище се обработват. \r\nМеждувременно, броят на мигрантите, пресичащи Средиземноморието, рязко намаля след 2015 г. от 1,07 млн. До 360 000 през 2016 г. и 172 000 през 2017 г., според Международната организация по миграция. За какво са  драстичните мерки, ако потокът от мигранти вече е изчезнал? \r\nНякои правителства, особено на Меркел, реагират на натиска на популистките движения и десни партии, за които имиграцията е доминиращ въпрос. Мотивът просто е политическо оцеляване. Други правителства - в Унгария и сега в Италия – са съставени  от тези популистки и десни партии. Резултатът е последователност от закони, с които се прави по-трудно предоставянето на убежище, улеснява се  репатрирането  и се изграждат лагери  за задържане.  Юлиян Марков", "date": "2018.07.08", "title": "CNN: Европейската миграционна политика не се различава много от тази на Доналд Тръмп"}
{"url": "http://www.focus-news.net/news/2018/07/08/2542975/ria-novosti-ot-nato-se-gordeyat-che-vsichki-strani-polufinalisti-na-svetovnoto-parvenstvo-sa-chlenove-na-pakta.html", "text": "От НАТО се гордеят, че всички страни-полуфиналисти на Световното първенство са членове на Пакта, предава руската информационна агенция  РИА Новости . \r\n\"Останалите четири отбора в Световното първенство по футбол принадлежат на страни от НАТО.\" Успех на всички отбори! \", се казва в съобщението в официалната страница на Пакта в социалната мрежа „Туитър“.  Юлиян Марков", "date": "2018.07.08", "title": "РИА Новости: От НАТО се гордеят, че всички страни-полуфиналисти на Световното първенство са членове на Пакта"}
{"url": "http://www.focus-news.net/news/2018/07/08/2542976/", "text": "Седмото издание на форума „16+1“ събра в София правителствените ръководители на 16 европейски държави (България, Албания, Босна и Херцеговина, Естония, Латвия, Литва, Полша, Република Македония, Румъния, Словакия, Словения, Сърбия, Унгария, Хърватия, Черна гора, Чехия) и китайския премиер Ли Къцян. В рамките на форума се проведе пленарна среща на правителствените ръководители, както и секторни заседания в почти всички области на сътрудничеството - инфраструктура, енергетика, технологии, туризъм, култура, и човешки контакти. Като резултати от разговорите може да бъдат откроени обещанието на китайския премиер за по-ниски мита за стоки от Европа, както и създаването на глобален център за партньорство на държавите от Централна и източна Европа и Китай, който да се занимава с консултиране и подпомагане на инвеститорите и от едната, и от другата страна, които искат да реализират проекти съответно в Европа или в Китай. Вносът на български тютюн в Китай също е бил сред договорените споразумения между китайския и българския премиер.  \r\nВ изказването си по време на срещата българският министър-председател подчерта, че България високо цени отношенията си с Китайската народна република, които се основават на традиционно приятелство, взаимно уважение и желание за разширяване на сътрудничеството и за изпълването му с конкретни практически резултати. Такива по думите на Борисов биха били изграждането на автомагистралите „Хемус“ и „Черно море“, както и рехабилитацията на жп линията Русе-Варна. Премиерът отбелязва, че през вчерашния ден в рамките на посещението на китайския премиери Ли Къцян в страната ни са били подписани 15 споразумения, които според него говорят за издигането на сътрудничеството между България и Китай на ново, по-високо равнище.  \r\nКитайският премиер Ли Къцян отчете от своя страна, че в първите 5 месеца на тази година търговията между Китай и страните от Централна и Източна Европа се е увеличила с 24,5%. По думите му търговската война никога не е била решение, а китайският пазар е отворен към Европа и отслабването на ЕС би било лоша новина за китайската страна. Той подчерта, че няма конфликт между стратегическите интереси на Китай и Европа.  \r\nВ рамките на форума бяха подписани множество двустранни споразумения, като в срещата освен ръководителите на 16-те държави от Централна и Източна Европа и Китай участваха и представители на ЕС, на Световната банка, на Европейската банка за възстановяване и развитите и повече от 1500 фирми от различните държави.", "date": "2018.07.08", "title": "„16+1“:  Договорихме внос на български тютюн в Китай  (ОБЗОР)"}
{"url": "http://www.focus-news.net/news/2018/07/08/2542977/afp-protesten-karnaval-ochakva-donald-tramp-vav-velikobritaniya.html", "text": "Протестен карнавал очаква Доналд Тръмп във Великобритания, предава   AFP . \r\n Серия от протести из цялата страна ще посрещнат американския президент Доналд Тръмп по време на четиридневното му пътуване във Великобритания от четвъртък, като организаторите се надяват да съберат една от най-големите демонстрации в страната от десетилетия след поредица от дипломатически разправии. \r\nРазделящият обществото американски лидер, пристигащ след срещата на върха на НАТО в Брюксел, ще бъде предимно далеч от Лондон по време на обиколката, която се очаква да изкара десетки хиляди хора по британските улици. \r\n\"Убедени сме, че ще има огромни демонстрации срещу Тръмп, където и да се появи\", каза Крис Найнам от коалицията \"Спри войната\", която помага за организирането на така наречения \"протестен карнавал\". \r\n\"Протестът срещу Тръмп ще бъде истински празник на разнообразието, което обичаме в Обединеното кралство - и ще даде силен сигнал, че неговото послание за омраза и разделение не е добре дошло в тази страна\". \r\nАмериканският президент е непопулярен във Великобритания, където неговият остър стил и твърдата  политика \"Америка на първо място\" предизвикаха недоволство в целия политически спектър и в обществото. \r\nТой беше силно критикуван миналата година, включително от премиера Тереза Мей, след като сподели три предизвикателни  анти-мюсюлмански видеозаписа, публикувани от крайнодясната група „Великобритания на първо място“. \r\nОпозиционни парламентаристи, подкрепени от онлайн петиция, подписана от близо 1,9 милиона души, призоваха Тереза Мей да отмени поканата за държавна визита, когато се срещна с Тръмп във Вашингтон след инагурацията  му през януари миналата година.  Юлиян Марков", "date": "2018.07.08", "title": "AFP: Протестен карнавал очаква Доналд Тръмп във Великобритания"}
{"url": "http://www.focus-news.net/news/2018/07/08/2542978/pregled-na-osnovnite-temi-v-britanskiya-pechat-agentsiya-fokus.html", "text": "Предложението на Тереза Мей за споразумение за напускане на ЕС e широко критикувано, пише британският седмичник   The Observer . \r\nОтчаяните опити на Тереза Май да обедини партията и страната зад нов проект на Брекзит бяха подложени на силни критики в събота вечерта, след като повече от 100 предприемачи и основатели на британски фирми го отхвърлиха като неприложимо. А привържениците на ‚твърд“  Брекзит го определиха като по-лош вариант от \"никаква сделка\" изобщо. \r\nИмаше и признаци, че Брюксел е по-малко впечатлен след първоначалния преглед на плановете, които бяха изработени и одобрени от целия кабинет на целодневна среща на пълния състава на правителството в извънградската резиденция на премиера в петък.  \r\nПредложенията включват нова \"улеснена митническа договореност\", която има за цел да премахне необходимостта от твърда граница в Ирландия и създаването на зона за свободна търговия между Обединеното кралство и ЕС, в която Обединеното кралство ще спазва \"стандартните правила\" , съобразно европейските регламенти. Тъй като министър-председателят и нейните служители подновиха призивите за лоялност на министрите и прекратяване на борбата с привържениците на външния министър Борис Джонсън,  твърдолинейните критици от нейната партия нарушиха мира , а бизнес лидерите заявиха, че плановете на правителството  биха  означавали допълнителна бюрокрация и разходи, тъй като те настояваха за пълноправно членство в митническия съюз на ЕС. \r\nВ писмо, публикувано в събота вечерта от водещи бизнесмени те  заявиха, че предложението за митниците на Мей ще бъде скъпо и бюрократично за британските фирми. Те призоваха депутатите да подкрепят изменения в правителствените търговски и митнически закони, които биха осигурили пълно членство в митническия съюз, когато законодателството за напускането на ЕС се разглежда в парламента. \r\nОт другата страна на спора  депутатът-консерватор и лидер на  хардлайнерите, настояващи за твърд Брекзит, Джейкъб Рийз-Мог, поставиха под въпрос дали това споразумение с ЕС би означавало Брекзит изобщо. \r\nТой предупреди, че спазването на общите правила може да направи сделките \"почти невъзможни\", като добави, че \"възможно е тази сделка да е по-лоша\" от \"липсата на сделка\" за  Брекзит. \r\n*** Полицаят, който е потърсил медицинска помощ по повод съмнения за отравяне с „Новичок“ е здрав, пише британският вестник  The Guardian . \r\nОфицерът, за който се смята, че е от полицията в Уилтшър, първоначално е посещавал болницата в Суиндън след неразположение. \r\nПо-късно той бил отведен в районната болница в Солсбъри, близо до Еймсбъри, където 44-годишната Даун Стърджис и 45-годишният й партньор Чарли Роули бяха открити  в безсъзнание предишната събота. \r\nТе остават в критично състояние в болница след контакт с невротоксичното вещество „Новичок“, като се предполга, че са държали заразен предмет. \r\nГоворител на болница заяви: \"Полицаят, който беше доведен в районната болница в Солсбъри тази вечер, е прегледан и не се нуждае от лечение. Той не е бил отровен от невротоксичен агент. \r\n\"Лицето  е напуснало  болницата. Привеждането му в тази болница е било предпазна мярка“ \r\nСъдебните следователи продължават да търсят следи  в Уилтшир след последното невротоксично  отравяне - второто голямо разследване, включващо „Новичок“ тази година, след случая със Сергей и Юлия Скриплал през март. \r\n*** The Independent: Обществото иска парламентарни избори, ако Тереза Мей бъде свалена от противниците си, пише британският вестник  The Independent . \r\nМнозинството от британците искат общи избори, ако консерваторите, привърженици на „твърд“ Брекзит свалят Тереза Май и я заменят с някой от нейните съперници, сочи проучване. \r\nПовече от половината от анкетираните в ексклузивното проучване на BMG за The Independent заявиха, че консерваторите не могат да сменят лидерите си, без да се обърнат към избирателите. \r\nИзследването изпраща силно послание на потенциални опоненти като Борис Джонсън, Джереми Хънт, Саджид Джавид и Майкъл Гоув, че обществеността не приема да има нов премиер, избран вместо тях от консервативните хардлайнери. \r\nПроучването показа, че двете основни партии са с много близки резултати, което прави изборите непредсказуеми, с риск от загуба на парламентарното мнозинство и перспектива за правителство на Джеръми Корбин. \r\nПроучването се прави , след като Мей успя да избегне оставките на членове на  кабинета си в петък заради плановете , които ще  задържат Великобритания по-близо до митническия съюз и единния пазар на Европейския съюз. \r\nНо въпреки постигнатия напредък повечето консерватори все още вярват, че дните на премиера са преброени като очакват ходове  срещу нея след  Брекзит, в края на март 2019 година. \r\nПовече от 1500 анкетирани бяха помолени да си представят сценарий, в който Тереза Май подава оставка като лидер на консерваторите, след което са попитани  дали партията трябва да избере нов лидер и премиер \"без провеждането на общи избори\" или \" изборите да се провеждат веднага след това \". \r\nБолшинството от 51% заявяват, че ще трябва да се проведат избори, ако бъде заменен лидера, само 29% заявяват, че няма нужда от избори и 20% заявяват, че не знаят. \r\n*** Нарастват страховете от оттегляне на американските войски от Европа преди срещата на НАТО, пише британският вестник  The Telegraph . \r\nДоналд Тръмп може да заплаши да изтегли американски войски от Украйна и да откаже САЩ да участват в съвместни учения на НАТО, ако Великобритания и други европейски държави не се ангажират с увеличаване на разходите за отбрана, страхуват се военни фигури и дипломати. \r\nВисокопоставени  източници, участващи в подготовката за срещата на върха на НАТО през тази седмица, са загрижени, че американският президент ще започне преговори с Владимир Путин за \"преначертаване на пейзажа на сигурността\" в Европа, ако лидерите откажат да изпълнят исканията на г-н Тръмп да поемат по-голям дял от разходите за отбрана. \r\nВоенни и дипломатически лица завиха  пред \"Телеграф\" за страховете за евентуална оферта, която Тръмп може да направи на Путин на планирана среща на върха между двамата лидери в Хелзинки на 16 юли - четири дни след срещата на върха в четвъртък в Брюксел. \r\nОтделно, министърът в министерството на отбраната Тобаяс Еллууд предупреди: \"Като се има предвид военното присъствие на САЩ в Европа и неотдавнашните враждебни действия на Путин, които разрушиха континенталната стабилност, много зависи от резултата от предстоящите две срещи на високо равнище. Великобритания, като най-голямата и най-способна военна сила в Европа, има право да играе роля в промяната на американското мислене.\" \r\nТова изявление идва, когато посланикът на Великобритания в Америка днес обяви категорична запазване на отношенията между Великобритания и САЩ  по време на администрацията  на Доналд Тръмп, настоявайки военните връзки да останат \"по-силни от всякога\" въпреки някои политически различия. \r\nТой обаче добавя, че само защото Великобритания и Америка имат отношения, които са \"толкова близо и отворени\", те могат да споделят оплакванията си с честност. \r\nСАЩ имат военно присъствие, вариращо от войници до самолети, в Украйна, Полша, Германия, Литва, Латвия, Естония. \r\nЩатите намаляваха присъствието си в Европа до присъединяването на Крим към Русия през 2014 г., когато бившият президент Барак Обама стартира нов подход за подкрепа и обучение на въоръжените сили на държавите от НАТО по границите с Русия, за да се предпазят от бъдещи агресивни ходове. Само миналия месец САЩ проведоха съвместно учение на НАТО в Полша и в балтийските държави, включващо 18 000 войници. \r\nДипломатически източник каза, че участници в подготовката на срещата на НАТО се опасяват, че Доналд Тръмп ще използва срещата на върха тази седмица, за да оттегли американската военна подкрепа заради недостатъчните средства, отделяни за отбрана от европейските партньори. \"Украйна наистина е в опасност\", каза източникът. \r\nОфициално запознат с подготовката на Великобритания за срещата на върха добави: \"Бихме могли да сме в ситуация, в която Тръмп и Путин ще излязат с някаква сделка, която ще се опитат да представят като политическа победа и на двете страни, в крайна сметка да оставим Европа открита и уязвима в решаващ момент в нашата история с толкова много нестабилност на континента.\"", "date": "2018.07.08", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/08/2542979/emsc-registrirano-e-zemetresenie-s-magnitud-55-v-rayona-na-nova-kaledoniya.html", "text": "Регистрирано е земетресение с магнитуд  5.5 в района на Нова Каледония в Тихия океан, съобщава страницата на  Европейския средиземноморски сеизмологичен център . \r\nЗеметресението е регистрирано в 4:08 българско време на 242 километра североизточно от столицата на Нова Каледония Ноумеа и на 74 километра североизточно от най-близкия град Тадин на дълбочина 10 километра. Няма данни за причинени материални щети и пострадали хора. Не е обявявана опасност от възникване на цунами.  Юлиян Марков", "date": "2018.07.08", "title": "EMSC: Регистрирано е земетресение с магнитуд  5.5 в района на Нова Каледония"}
{"url": "http://www.focus-news.net/news/2018/07/08/2542969/the-independent-obshtestvoto-iska-parlamentarni-izbori-ako-tereza-mey-bade-svalena-ot-protivnitsite-si.html", "text": "The Independent: Обществото иска парламентарни избори, ако Тереза Мей бъде свалена от противниците си, пише британският вестник  The Independent . \r\nМнозинството от британците искат общи избори, ако консерваторите, привърженици на „твърд“ Брекзит свалят Тереза Май и я заменят с някой от нейните съперници, сочи проучване. \r\nПовече от половината от анкетираните в ексклузивното проучване на BMG за The Independent заявиха, че консерваторите не могат да сменят лидерите си, без да се обърнат към избирателите. \r\nИзследването изпраща силно послание на потенциални опоненти като Борис Джонсън, Джереми Хънт, Саджид Джавид и Майкъл Гоув, че обществеността не приема да има нов премиер, избран вместо тях от консервативните хардлайнери. \r\nПроучването показа, че двете основни партии са с много близки резултати, което прави изборите непредсказуеми, с риск от загуба на парламентарното мнозинство и перспектива за правителство на Джеръми Корбин. \r\nПроучването се прави , след като Мей успя да избегне оставките на членове на  кабинета си в петък заради плановете , които ще  задържат Великобритания по-близо до митническия съюз и единния пазар на Европейския съюз. \r\nНо въпреки постигнатия напредък повечето консерватори все още вярват, че дните на премиера са преброени като очакват ходове  срещу нея след  Брекзит, в края на март 2019 година. \r\nПовече от 1500 анкетирани бяха помолени да си представят сценарий, в който Тереза Май подава оставка като лидер на консерваторите, след което са попитани  дали партията трябва да избере нов лидер и премиер \"без провеждането на общи избори\" или \" изборите да се провеждат веднага след това \". \r\nБолшинството от 51% заявяват, че ще трябва да се проведат избори, ако бъде заменен лидера, само 29% заявяват, че няма нужда от избори и 20% заявяват, че не знаят.  Юлиян Марков", "date": "2018.07.08", "title": "The Independent: Обществото иска парламентарни избори, ако Тереза Мей бъде свалена от противниците си"}
{"url": "http://www.focus-news.net/news/2018/07/08/2542982/santa-barbara-independent-gorskiyat-pozhar-unishtozhi-20-postroyki-samo-tazi-nosht.html", "text": "Горският пожар  унищожи 20 постройки само тази нощ, пише американското регионално издание  Santa Barbara Independent . \r\nРекордните  температури и горещите ветрове от север разгоряха допълнително пожара през последната нощ. Това накара властите в Санта Барбара, щата Калифорния, да обявят извънредно положение около 1 часа след полунощ. Няма съобщения за пострадали лица според актуализираните данни на Съвместния информационен център в окръга. Обявена е зона на задължителна евакуация на населението от районите в близост до пожара.  Юлиян Марков", "date": "2018.07.08", "title": "Santa Barbara Independent: Горският пожар унищожи  20 постройки само тази нощ"}
{"url": "http://www.focus-news.net/news/2018/07/08/2542981/pregled-na-mezhdunarodnite-novini-do-6-chasa-agentsiya-fokus.html", "text": "Политиката на Доналд Тръмп спрямо Иран води до по-високи цени на петрола. \r\nПрезидентът Тръмп се конфронтира с петролния картел ОПЕК, но експертите твърдят, че собствената му политика е донякъде виновна за покачването на цените на петрола, което може да доведе до по-високи цени на бензина само месеци преди частичните избори за Конгрес в САЩ \r\nПрез юни администрацията на Тръмп заяви, че ще предприеме подход за нулева толерантност при налагането на санкции на Иран, след като през май прекрати ядреното споразумение с Ислямската република. Белият дом иска страните да преустановят вноса на петрол от Иран до ноември, а ако това се случи, повечето от тях очакват по-високи цени на петрола и бензина. \r\n\"Това са две полярни противоположни крайности, ако Тръмп иска да извади от пазара 2,4 млн. барела петрол на ден и цените да останат стабилни, ако не и по-ниски“, казва Ричард Нефю, старши изследовател в Центъра по глобална енергийна политика на Колумбийския университет, който отговаряше за санкционната политика в Държавния департамент по време на администрацията на бившия президент Барак Обама.  \r\n\"Не съм запознат някъде да има достатъчно свободен капацитет за добив на петрол , за да може да компенсира изваждането на Иран от пазара\", добави Нефю. \"Единственият начин да се разреши този проблем е чрез  по-високи цени. Това е просто математика. \" \r\nИран е третият по големина производител от ОПЕК и продава около 2,4 милиона барела на ден или повече от 2% от световните доставки, след  премахването на санкциите през 2016 година. \r\n***  В събота американски военнослужещ е бил убит, а други двама са ранени в „очевидна вътрешна атака“ в южната част на Афганистан, съобщиха от НАТО. \r\n„Ранените военнослужещи, които са в стабилно състояние, в момента биват обгрижвани“, заявиха от мисията на НАТО в Афганистан. \r\nВсе още няма информация за мотивите на нападението или самоличността на убития военнослужещ. \r\n*** Извънредно положение е обявено заради обилните валежи в някои части на Сърбия. \r\nСилните дъждове в Младеновац, Лиг и Аранджеловац наводниха улиците и няколко сгради. RTS съобщи, че е обявено извънредно положение в Лиг и Аранджеловац. \r\nБурята е засегнала най-сериозно центъра на Аранджеловац, където река Кубуршница е излязла от коритото си и е наводнила жилищни и търговски сгради. \r\nИ в района на Чачак има наводнени къщи в четири населени места. Там река Лозничка е излязла от коритото си и е наводнила пътя. \r\n*** Италия и Либия в събота се съгласиха да подновят  Договора  за приятелство, подписан преди десетилетие, който позволява мигрантите да бъдат връщани  на либийска територия. \r\n\"Ние се съгласихме да активираме  отново италианско-либийския договор за приятелство от 2008 година\", каза външният министър на Либия Мохамад Сиала на съвместна пресконференция в Триполи с италианския си колега Ензо Моаверо Миланези. \r\nМиланези приветства споразумението, постигнато по време на първото си посещение в Триполи, като \"значимо и обещаващо\". \r\nПървоначалният договор бе подписан от бившия либийски диктатор Муамар Кадафи и тогавашния италиански премиер Силвио Берлускони, като те искаха да обърнат страницата на 40-годишни напрегнати отношения между северноафриканската страна и нейния бивш колонизатор. \r\nНо Договорът беше спрян през февруари 2011 година, след началото на въстанието, в което Кадафи бе свален от власт и убит. \r\nПървоначалният договор предвиждаше осигуряването на италианските инвестиции в Либия в размер на 5 милиарда долара (4,2 милиарда евро) като компенсация за колонизацията от Рим в миналото. \r\nВ замяна Либия обещава да работи, за да спре незаконните имигранти, напускащи бреговете й  и да приеме обратно мигрантите върнати от Италия, клауза, отхвърлена  от активисти за правата на човека. \r\n*** Италианската полиция днес залови тон наркотици в моторна лодка край туристическото крайбрежие на Санта Мария ди Лука. Стойността на наркотика се оценява на 10 млн. евро. \r\nСпоред албанските медии, които се позовават на източници от италианската полиция, става дума за канабис, превозван в моторна лодка, потеглила от албанския бряг. \r\nНаркотиците са били опаковани в 49 торби, а полицията в акцията арестува трима членове на бандата, намиращи се в лодката -, двама албанци и един италиански гражданин. \r\nТрафикът на наркотици от Албания до Италия по море се наблюдава непрекъснато. Само тази година в района на Пулия в Италия, полицията е задържала 9 моторни лодки и е конфискувала 13 тона наркотици. Повече от 23-ма контрабандисти са били арестувани,  като повечето от тях са албански граждани. \r\n*** Хиляди протестират срещу огнестрелните оръжия  в Чикаго в събота, като са блокирали частично важна пътна артерия  в третия по големина град в САЩ, който води статистиката в страната по убийства. \r\nДемонстрантите, водени от местен пастор, познат от десетилетия на застъпничество за борба с насилието в южните части на Чикаго, са затворили напълно едната страна на градската магистрала \"Дан Райън\" за около час. \r\nОсновната артерия пресича южната част на града, където живее преобладаващо афроамериканско население и са разположени няколко квартала, където насилието с оръжие, подхранвано предимно от наркоразпространение и войни от малките банди, е част от ежедневието. \r\n\"Днес получихме вниманието на (политиците)\", каза отец Майкъл Пфлегер пред WLS-TV. \r\n\"Хората спечелиха днес, защото хората показаха, че са уморени от проклетото насилие в Чикаго\", каза той. \r\nСпоред полицията мегаполисът от Средния Запад води в мрачната статистика с  254 убийства и 1114 престрелки до 1 юли тази година. Докато убийствата са спаднали с 23% в сравнение със същия период на миналата година, в Чикаго те са все още има най-много в сравнение с всеки  друг град в страната. \r\n*** Полицаят, който е потърсил медицинска помощ по повод съмнения за отравяне с „Новичок“ е здрав. \r\nОфицерът, за който се смята, че е от полицията в Уилтшър, първоначално е посещавал болницата в Суиндън след неразположение. \r\nПо-късно той бил отведен в районната болница в Солсбъри, близо до Еймсбъри, където 44-годишната Даун Стърджис и 45-годишният й партньор Чарли Роули бяха открити  в безсъзнание предишната събота. \r\nТе остават в критично състояние в болница след контакт с невротоксичното вещество „Новичок“, като се предполга, че са държали заразен предмет. \r\nГоворител на болница заяви: \"Полицаят, който беше доведен в районната болница в Солсбъри тази вечер, е прегледан и не се нуждае от лечение. Той не е бил отровен от невротоксичен агент. \r\n\"Лицето  е напуснало  болницата. Привеждането му в тази болница е било предпазна мярка“ \r\nСъдебните следователи продължават да търсят следи  в Уилтшир след последното невротоксично  отравяне - второто голямо разследване, включващо „Новичок“ тази година, след случая със Сергей и Юлия Скриплал през март. \r\n*** Регистрирано е земетресение с магнитуд 6.1 край новозеландските острови Кермадек в Тихия океан, съобщава страницата на  Европейския средиземноморски сеизмологичен център . \r\nЗеметресението е станало в 0:33 българско време в неделя на 908 километра североизточно от град Уангарей в Нова Зеландия на дълбочина 10 километра на дъното на Тихия океан. \r\nНе се съобщава за материални щети или пострадали хора. Не е обявявана опасност от възникване на цунами. \r\n*** Регистрирано е земетресение с магнитуд  5.5 в района на Нова Каледония в Тихия океан, съобщава страницата на  Европейския средиземноморски сеизмологичен център . \r\nЗеметресението е регистрирано в 4:08 българско време на 242 километра североизточно от столицата на Нова Каледония Ноумеа и на 74 километра североизточно от най-близкия град Тадин на дълбочина 10 километра. Няма данни за причинени материални щети и пострадали хора. Не е обявявана опасност от възникване на цунами. \r\n*** САЩ и Япония са обсъдили проблемите със сигурността,свързани със Северна Корея. \r\nЯпония заедно със САЩ иска да реши проблемите на националната и регионалната сигурност, свързани с Пхенян.  Това заявих в неделя на срещата с американския държавен секретар Майкъл Помпео  японският премиер Шиндзо Абе. \r\nРакетната и ядрената програма на Северна Корея, проблемът с отвлечените японски граждани, националната и регионалната сигурност и стабилност са много важни въпроси и искаме да ги решим с близко сътрудничество между Япония и Америка\", подчерта Абе. \r\nПомпео пристигна в Япония, където ще проведе тристранни разговори с външните министри на Япония и Южна Корея в неделя. Преди това държавният секретар на САЩ прекара два дни в Пхенян, където обсъди със севернокорейското ръководство проблема за пълното ядрено разоръжаване на Северна Корея.", "date": "2018.07.08", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/08/2542984/rt-hilyadi-germantsi-protestiraha-v-dyuseldorf-sreshtu-uvelichavaneto-na-pravomoshtiyata-na-politsiyata-za-sledene-i-nablyudenie.html", "text": "Хиляди демонстранти са излезли на улиците в Дюселдорф, Германия, за да протестират срещу проектозакон, който ще разшири правомощията на полицията за следене в най-населената германска провинция Северен Рейн-Вестфалия, предава  Russia Today . \r\nПротестиращите, които преминаха  през центъра на града към регионалния  парламент, за да се противопоставят на предложеното законодателство, което ще позволи на полицията да наблюдава и прихваща телефонни обаждания и текстови съобщения, да задържа заподозрените в затвора до 28 дни и да налага тримесечни превантивни забранителни мерки. Той също така ще позволи на властите да качват шпионски софтуер незабелязано и дискретно на смартфоните и лаптопите на хора под наблюдение, което ще им осигури достъп до криптирани данни от услуги за съобщения като WhatsApp. \r\nПроектозаконът също  така би позволил да се използват причините \"непосредствена опасност\", \"предстояща опасност от тероризъм\" и \"потенциален нарушител\" като основание на полицията да започне наблюдение. Критиците, включително Амнести интернешънъл, обаче твърдят, че формулировката е прекалено неясна и би могла да наруши правилата, определени от Конституционния съд на Германия. Законът би позволил на полицията да спира и проверява лица, без да има конкретни подозрения, че те са извършили престъпления. \r\nОрганизаторите съобщиха, че са участвали около 20 хиляди души, но полицията определи броят им на 9 300.  Юлиян Марков", "date": "2018.07.08", "title": "RT: Хиляди германци протестираха в Дюселдорф срещу увеличаването на правомощията на полицията за следене и наблюдение"}
{"url": "http://www.focus-news.net/news/2018/07/08/2542966/the-observer-predlozhenieto-na-tereza-mey-za-sporazumenie-za-napuskane-na-es-e-shiroko-kritikuvano.html", "text": "Предложението на Тереза Мей за споразумение за напускане на ЕС e широко критикувано, пише британският седмичник   The Observer . \r\nОтчаяните опити на Тереза Май да обедини партията и страната зад нов проект на Брекзит бяха подложени на силни критики в събота вечерта, след като повече от 100 предприемачи и основатели на британски фирми го отхвърлиха като неприложимо. А привържениците на ‚твърд“  Брекзит го определиха като по-лош вариант от \"никаква сделка\" изобщо. \r\nИмаше и признаци, че Брюксел е по-малко впечатлен след първоначалния преглед на плановете, които бяха изработени и одобрени от целия кабинет на целодневна среща на пълния състава на правителството в извънградската резиденция на премиера в петък.  \r\nПредложенията включват нова \"улеснена митническа договореност\", която има за цел да премахне необходимостта от твърда граница в Ирландия и създаването на зона за свободна търговия между Обединеното кралство и ЕС, в която Обединеното кралство ще спазва \"стандартните правила\" , съобразно европейските регламенти. Тъй като министър-председателят и нейните служители подновиха призивите за лоялност на министрите и прекратяване на борбата с привържениците на външния министър Борис Джонсън,  твърдолинейните критици от нейната партия нарушиха мира , а бизнес лидерите заявиха, че плановете на правителството  биха  означавали допълнителна бюрокрация и разходи, тъй като те настояваха за пълноправно членство в митническия съюз на ЕС. \r\nВ писмо, публикувано в събота вечерта от водещи бизнесмени те  заявиха, че предложението за митниците на Мей ще бъде скъпо и бюрократично за британските фирми. Те призоваха депутатите да подкрепят изменения в правителствените търговски и митнически закони, които биха осигурили пълно членство в митническия съюз, когато законодателството за напускането на ЕС се разглежда в парламента. \r\nОт другата страна на спора  депутатът-консерватор и лидер на  хардлайнерите, настояващи за твърд Брекзит, Джейкъб Рийз-Мог, поставиха под въпрос дали това споразумение с ЕС би означавало Брекзит изобщо. \r\nТой предупреди, че спазването на общите правила може да направи сделките \"почти невъзможни\", като добави, че \"възможно е тази сделка да е по-лоша\" от \"липсата на сделка\" за  Брекзит.  Юлиян Марков", "date": "2018.07.08", "title": "The Observer: Предложението на Тереза Мей за споразумение за напускане на ЕС e широко критикувано"}
{"url": "http://www.focus-news.net/news/2018/07/08/2542985/aktualna-patna-obstanovka.html", "text": "През следващото денонощие над по-голямата част от страната облачността ще е значителна, предимно купеста и купесто-дъждовна. В много райони ще има краткотрайни валежи и гръмотевични бури, през деня са възможни и градушки. На повече места и по-интензивни ще са явленията в Северна България и Родопите. Ще се появи слаб до умерен северозападен вятър и с него ще прониква по-хладен въздух. Максималните температури в повечето места ще са между 22° и 27°, в крайните югозападни и югоизточни райони, където ще има повече слънчеви часове – до около 30°. Това съобщиха от пресцентъра на  Агенция \"Пътна инфраструктура\" .  Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София - Пловдив; \r\nв неделя от 16 ч. до 20 ч. в посока Бургас - София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ - ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград - АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-5 Русе-Велико Търново; \r\n•\tпът I-9 Варна-Бургас; \r\n•\tпът II-99 Бургас-Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. І. Състояние на автомагистралите: \r\nАМ „Тракия“: \r\nОбласт София:  \r\n- Движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман е ограничено поради ремонтни дейности. \r\nОбходни маршрути: \r\n- по направление София – Костенец през пътен възел „Ихтиман“ при км 34+000. \r\n- по направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г. \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г. \r\nДвижението по АМ \"Тракия\" от км 25+500 до км 26+500 посока Бургас се осъществява в една лента поради ремонтни дейности по пътното платно в активната лента. Движението се извършва в изпреварващата лента. Срок до 09.07.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.  \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 16.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. ІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІI. Състояние на републиканската пътна мрежа: Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799.  \r\nОбласт Стара Загора: \r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nЧерноочене – Кърджали – ограничено е движението на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. \r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 13.07.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението по път І-6 /София-Бургас/ участъка от с. Тополчане  до с. Калояново  от км 402+700 до км 405+000 се осъществява в едната лента поради извършване  ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип;  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. III. Състояние на републиканската пътна мрежа   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път III-208 в село Добромир от км 52+000 до км 52+800 се извършва с повишено внимание поради полагане на напречна маркировка. Организацията на движение е сигнализирана с пътни знаци. Срок до 09.07.2018 г. \r\nПът III-208: Движението по път III-208 в село Дъскотна от км 67+100 до км 69+800 се извършва с повишено внимание поради полагане на напречна маркировка.Организацията на движение е сигнализирана с пътни знаци.Срок до 09.07.2018 г. \r\nПът III-705: Движението по път III-705 Сунгурларе – Вълчин от км 12+300 до км 24+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.; \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 20.07.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 12.07.2018 г.; \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.; \r\nПът III-101: Движението по път III-101 в района на град Враца от км 0+000 до км 3+500 се осъществява с повишено внимание поради почистване на банкети и окопи. Работният участък е сигнализиран с пътни знаци. Срок до 08.07.2018 г.; \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 10.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 09.07.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци.  \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 31.08.2018 г. \r\nРемонтни дейности: \r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г.; \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nПът II-81: Движението по път ІІ-81 Бързия – Благово от км 70+500 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 12.07.2018 г.; \r\nПът II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.; \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 11.07.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г.; \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Бяла река от км 2+870 до км 2+905 се осъществява в една лента поради пропадане на пътното платно. Участъкът е сигнализиран с пътни знаци. Срок 31.07.2018 г.  \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч. Срок до 29.08.2018 г. \r\nОбходен маршрут: пътен възел на път I-5 с път II-57 и пътен възел на път III-554 с път II-57; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 13.07.2018 г.; \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 13.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.08", "title": "Актуална пътна обстановка"}
{"url": "http://www.focus-news.net/news/2018/07/08/2542986/predstoyashti-sabitiya-v-stranata-za-8-yuli-agentsiya-fokus.html", "text": "*** \r\nОт 11.00 часа в Борисовата градина ще се проведе Детско представление „Един необикновен рожден ден или пакости край тортата” на Жар театър.  \r\n*** \r\nОт 14.00 часа пред \"Съюз на ловците и риболовците в България\" (бул. „Витоша“ 33) ще се проведе национален протест за криминализиране на лова.  \r\n*** \r\nОт 18.00 часа на лятната сцена при НДК (до бул. „Фритьоф Нансен“) ще се състои концерт на Дамска вокална група „Наслада“ и Детска вокална група „Сладкишчета“. \r\n*** \r\nОт 19.00 часа в Борисовата градина ще се проведе Концерт на Оркестър „Прима Виста”.  \r\n*** \r\nОт 12.30 часа на хълма Шилото край к-с „Меден рудник“ ще се проведе петото издание на турнира по планинско колоездене DownHill BURGAS. \r\n*** \r\nОт 20.00 часа в Летния театър ще прозвучи Саундракът от поредицата за Агент 007 в изпълнение на симфоничния оркестър на Софийската филхармония.  \r\n*** \r\nОт 20.00 часа заместник-кметът на Община Видин инж. Цветан Асенов ще бъде гост на храмовия празник на с. Бела Рада, който ще се проведе в двора на църквата \"Св. Великомъченик Прокопий\". \r\n*** \r\nОт 18.00 часа в Исторически музей-Павликени ще бъде открита изложба с пленер Международен проект България и Република Корея. \r\n*** \r\nОт 20.00 часа на площад „Свобода“ ще започне Coca-Cola The Voice Happy Energy Tour. \r\n*** \r\nОт 13.00 часа на площад „Свобода“ ще се проведе награждаването на победителите от рали „Твърдица 2018″. \r\n*** \r\nОт 11.00 часа в кукления театър ще се състои куклен спектакъл за деца „Дядо вади ряпа“ по Ран Босилек.  \r\n*** \r\nОт 19.00 часа в парк „Пети октомври“ ще се проведе общоградска инициатива „Хора за хората“.  \r\n*** \r\nОт 21.00 часа на стадион „Берое“ оперната певица Мария Гулегина ще участва в грандиозния спектакъл на операта „Набуко“ от Джузепе Верди в третото издание на Опера на стадиона 2018 – Стара Загора.", "date": "2018.07.08", "title": "Предстоящи събития в страната за 8 юли (Агенция „Фокус“)"}
{"url": "http://www.focus-news.net/news/2018/07/08/2542987/predstoyashti-mezhdunarodni-sabitiya-za-8-yuli-agentsiya-fokus.html", "text": "Държавният секретар на САЩ Майк Помпео ще посети Токио, след двудневна визита в Пхенян. \r\n***  Президентът на Южна Корея Мун Дже-ин ще направи държавна визита в Индия. \r\n***  Представители на ООН в Йордания ще проведат пресконференция за ситуацията в Южна Сирия. \r\n***  Президентът на Украйна Петро Порошенко се очаква да посети церемониите за възпоменанието на етническите украински, станали жертви на кланетата от Втората световна война. \r\n***  Латвия отбелязва 100 години от независимостта си. \r\n***", "date": "2018.07.08", "title": "Предстоящи международни събития за 8 юли (Агенция \"Фокус\")"}
{"url": "http://www.focus-news.net/news/2018/07/08/2542990/ria-novosti-flagmanat-na-shesti-flot-na-sasht-vleze-v-cherno-more-za-da-uchastva-v-ucheniyata-s-ukrayna.html", "text": "Флагманът на Шести флот от Военноморските сили (ВМС) на САЩ, командният кораб Mount Whitney, влезе в Черно море, където ще участва в американско-украинските учения „Морски бриз 2018“. Това се казва в съобщение от командването на съединените, предава  РИА Новости . \r\nДен по-рано в Черно море влезе американският ескадрен миноносец Porter, въоръжен с крилати ракети, който също се отправя на маневрите Sea Breeze – 2018. \r\nВ края на януари, припомня руската агенция, в Украйна влезе в сила закон, с който се разрешава допускането на чуждестранни военни подразделения, включително от САЩ, на територията на страната през 2018 година за участие в многонационални учения. \r\nВ края на април заместник-министърът на отбраната на Русия Анатолий Петренко съобщи, че във ведомството нямат нищо против присъствието на кораби на НАТО в Черноморския регион. \r\nМаневрите Sea Breeze се провеждат ежегодно от 1997 година в съответствие с меморандум за взаимно разбирателство в сферата на отбраната между САЩ и Украйна. Те се провеждат основно в Черно море и полигоните в Южна Украйна. \r\nПревод и редакция:", "date": "2018.07.08", "title": "РИА Новости: Флагманът на Шести флот на САЩ влезе в Черно море, за да участва в ученията с Украйна"}
{"url": "http://www.focus-news.net/news/2018/07/08/2542989/gd-granichna-politsiya-intenziven-e-trafikat-na-gkpp-kalotina-na-vhod-za-leki-avtomobili-i-na-izhod-na-gkpp-kapitan-andreevo.html", "text": "Интензивен е трафикът на ГКПП „Калотина“ на вход за леки автомобили и на изход на ГКПП „Капитан Андреево“. Това съобщиха от пресцентъра на  ГД „Гранична полиция“ . Информацията за трафика на българските гранично контролно-пропускателни пунктове е към 06.00 часа. \r\nНа българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.07.08", "title": "ГД „Гранична полиция“: Интензивен е трафикът на ГКПП „Калотина“ на вход за леки автомобили и на изход на ГКПП „Капитан Андреево“"}
{"url": "http://www.focus-news.net/news/2018/07/08/2542983/maykal-pompeo-sanktsiite-shte-ostanat-do-palnoto-yadreno-razorazhavane-na-severna-koreya.html", "text": "Санкциите ще останат до пълното ядрено разоръжаване на Северна Корея, заяви американският държавен секретар Майкъл Попмпео по време на визитата си в Токио, предава  AFP . \r\nДържавният секретар на САЩ е в Токио, за да информира японския и южнокорейския си колеги  за разговорите, които той характеризира като продуктивни. \r\nНо скоро след като напусна Пхенян, Северна Корея направи гневно изявление, с което отхвърли онова, което описа като \"гангстерско\" искане на Вашингтон за бързо ядрено разоръжаване. \r\nПомпео говори на пресконференция с колегите си от Япония и Южна Корея и заяви, че е имал \"продължителни дискусии\" за пълна денуклеаризация със севернокорейски официални представители. \r\n\"Ще има проверки, свързани с пълното ядрено разоръжаване, както  президентът Доналд Тръмп и севернокорейският лидер  Ким Чен-ун  се договориха\", добави той.   Юлиян Марков", "date": "2018.07.08", "title": "Майкъл Помпео: Санкциите ще останат до пълното ядрено разоръжаване на Северна Корея"}
{"url": "http://www.focus-news.net/news/2018/07/08/2542988/nimh-nad-po-golyamata-chast-ot-stranata-shte-ima-kratkotrayni-valezhi-i-gramotevichni-buri-maksimalnite-temperaturi-shte-sa-mezhdu-22-i-27.html", "text": "Атмосферното налягане е малко по-ниско от средното за месеца и още малко ще се понижи. Днес над по-голямата част от страната облачността ще е значителна, предимно купеста и купесто-дъждовна. В много райони ще има краткотрайни валежи и гръмотевични бури. Възможни са и градушки. На повече места и по-интензивни ще са явленията в Северна България и Родопите. Ще се появи слаб до умерен северозападен вятър и с него ще прониква по-хладен въздух. Максималните температури в повечето места ще са между 22° и 27°, в крайните югозападни и югоизточни райони, където ще има повече слънчеви часове – до около 30°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Красимир Стоев.  \r\nНад Черноморието облачността ще е предимно значителна, купеста и купесто-дъждовна. На места ще превали и прегърми. Максималните температури на въздуха ще са 25-28°. Температурата на морската вода е 24-25°. Вълнението на морето ще е 2 бала. \r\nНад планините ще е облачно и много места ще паднат валежи, придружени от гръмотевици и временни усилвания на вятъра. На места, главно в Рило-Родопската и Централна Стара планина валежите ще са интензивни. Максимална температура на височина 1200 метра – около 17°, на 2000 метра – около 10°.", "date": "2018.07.08", "title": "НИМХ: Над по-голямата част от страната ще има краткотрайни валежи и гръмотевични бури, максималните температури ще са между 22° и 27°"}
{"url": "http://www.focus-news.net/news/2018/07/08/2542970/the-telegraph-narastvat-strahovete-ot-otteglyane-na-amerikanskite-voyski-ot-evropa-predi-sreshtata-na-nato.html", "text": "Нарастват страховете от оттегляне на американските войски от Европа преди срещата на НАТО, пише британският вестник  The Telegraph . \r\nДоналд Тръмп може да заплаши да изтегли американски войски от Украйна и да откаже САЩ да участват в съвместни учения на НАТО, ако Великобритания и други европейски държави не се ангажират с увеличаване на разходите за отбрана, страхуват се военни фигури и дипломати. \r\nВисокопоставени  източници, участващи в подготовката за срещата на върха на НАТО през тази седмица, са загрижени, че американският президент ще започне преговори с Владимир Путин за \"преначертаване на пейзажа на сигурността\" в Европа, ако лидерите откажат да изпълнят исканията на г-н Тръмп да поемат по-голям дял от разходите за отбрана. \r\nВоенни и дипломатически лица завиха  пред \"Телеграф\" за страховете за евентуална оферта, която Тръмп може да направи на Путин на планирана среща на върха между двамата лидери в Хелзинки на 16 юли - четири дни след срещата на върха в четвъртък в Брюксел. \r\nОтделно, министърът в министерството на отбраната Тобаяс Еллууд предупреди: \"Като се има предвид военното присъствие на САЩ в Европа и неотдавнашните враждебни действия на Путин, които разрушиха континенталната стабилност, много зависи от резултата от предстоящите две срещи на високо равнище. Великобритания, като най-голямата и най-способна военна сила в Европа, има право да играе роля в промяната на американското мислене.\" \r\nТова изявление идва, когато посланикът на Великобритания в Америка днес обяви категорична запазване на отношенията между Великобритания и САЩ  по време на администрацията  на Доналд Тръмп, настоявайки военните връзки да останат \"по-силни от всякога\" въпреки някои политически различия. \r\nТой обаче добавя, че само защото Великобритания и Америка имат отношения, които са \"толкова близо и отворени\", те могат да споделят оплакванията си с честност. \r\nСАЩ имат военно присъствие, вариращо от войници до самолети, в Украйна, Полша, Германия, Литва, Латвия, Естония. \r\nЩатите намаляваха присъствието си в Европа до присъединяването на Крим към Русия през 2014 г., когато бившият президент Барак Обама стартира нов подход за подкрепа и обучение на въоръжените сили на държавите от НАТО по границите с Русия, за да се предпазят от бъдещи агресивни ходове. Само миналия месец САЩ проведоха съвместно учение на НАТО в Полша и в балтийските държави, включващо 18 000 войници. \r\nДипломатически източник каза, че участници в подготовката на срещата на НАТО се опасяват, че Доналд Тръмп ще използва срещата на върха тази седмица, за да оттегли американската военна подкрепа заради недостатъчните средства, отделяни за отбрана от европейските партньори. \"Украйна наистина е в опасност\", каза източникът. \r\nОфициално запознат с подготовката на Великобритания за срещата на върха добави: \"Бихме могли да сме в ситуация, в която Тръмп и Путин ще излязат с някаква сделка, която ще се опитат да представят като политическа победа и на двете страни, в крайна сметка да оставим Европа открита и уязвима в решаващ момент в нашата история с толкова много нестабилност на континента.\"  Юлиян Марков", "date": "2018.07.08", "title": "The Telegraph: Нарастват страховете от оттегляне на американските войски от Европа преди срещата на НАТО"}
{"url": "http://www.focus-news.net/news/2018/07/08/2542995/stara-zagora-v-selo-yagoda-shte-se-provede-initsiativata-lyatno-uchilishte-po-preventsiya.html", "text": "От днес до 12 юли в село Ягода Превантивно-информационен център по зависимости, с подкрепата на Общински съвет по наркотични вещества, ще постави началото на ежегодно „Лятно училище по превенция“. Това съобщиха от пресцентъра на  Община Стара Загора . То се реализира по програма за профилактика на рисково поведение и за трениране на родителски умения. Инициативата е предназначена за подрастващи и младежи (14 - 20-годишна възраст), както и за техните родители. Структурирана е като интензивно практическо обучение – уъркшоп и тренинг.   \r\nЖелаещите да се включат в програмата е необходимо да заявят това най-късно до 25 юни. Необходимо е да изпратят мотивацията си за участие, трите имена на детето, заедно с възрастта му, училището и класа, а родителите трябва да изпратят освен имената си, така и месторабота и телефон за връзка на е-mail: pic.starazagora@abv.bg. Записаните за участие кандидати ще бъдат уведомени до 28 юни, по e-mail и/или телефон и ще получат работната програма. Всички разходи, свързани с настаняването и пребиваването в хотел „Терма“, както и с обучението, се поемат от ПИЦ по зависимости. Транспортът до село Ягода и обратно се обезпечава от всеки участник.   \r\nОсновната цел на „Лятното училище по превенция“ е предпазване на подрастващите и младежите в училищна възраст от отчуждение, изолация, несигурност, които са предпоставки за рисково поведение. Фокусът на превенцията е насочен и към родителите, за да могат да намалят риска от злоупотреба с психоактивни вещества от децата си.  \r\nВ кампанията ще се включат високо квалифицирани обучители - Анна Швед и Анджей Майхер, и двамата са с ценен опит и висока експертност в областта на превенцията на зависимости. Двамата са част от събитието благодарение на добрата съвместна работа на ПИЦ – Стара Загора и полската Фондация „Стефан Батори“, уточняват организаторите.", "date": "2018.07.08", "title": "Стара Загора: В село Ягода ще се проведе инициативата „Лятно училище по превенция“"}
{"url": "http://www.focus-news.net/news/2018/07/08/2542992/zatvaryat-za-dvizhenie-stolichniya-bul-hristofor-kolumb-zaradi-remont.html", "text": "От днес се затваря за движение бул. „Христофор Колумб“ в отсечката между източната тангента и ул. „Продан Таракчиев“ заради ремонт, който ще продължи около месец. Там ще бъде положена изцяло нова настилка, ще бъде изградено улично осветление и тротоари, каквито в момента липсват. По участъка ще се работи на 5 етапа. Автобусите, които се движат по булеварда – 84 и 184, няма да минават от там, а по Източната тангента, след което ще се прави десен завой по ул. „Мими Балканска“ и съответно към Терминал 1 и 2 на летище „София“. \r\nРемонтът на този участък ще струва около 1 млн. лв. След ремонта на бул. „Христофор Колумб“, такъв ще започне и на бул. „Източна тангента“, който също ще бъде цялостно ремонтиран с нова настилка, пътни платна, тротоари, в отсечката между кръговото с бул. „Христофор Колумб“ и кв. „Христо Ботев“. Очаква се затруднение в движението. От Столична община препоръчаха на хората, които имат работа до летище „София“ или околните сгради да минават по бул. „Брюксел“. И за двете отсечки ремонтите ще продължат по около месец. За „Източна тангента“ ремонтът ще започне в началото на август и плановете са затварянето да стане в първата седмица на август. Очаква се първата седмица на септември абсолютно всичко да бъде отворено, за да може да бъде посрещнат нарастващият трафик през есента.", "date": "2018.07.08", "title": "Затварят за движение столичния бул. „Христофор Колумб“ заради ремонт"}
{"url": "http://www.focus-news.net/news/2018/07/08/2542993/sport-aleksandar-zverev-otpadna-ot-uimbaldan-sled-zaguba-ot-ernests-gulbis.html", "text": "Световният номер три Александър Зверев загуби с 2:3 сета от квалификанта Ернестс Гулбис в мач, продължил 3 часа и 20 минути и отпадна в третия кръг на турнира от Големия шлем Уимбълдън. Това е шеста поредна победа в Лондон за латвиеца, след като му се наложи да премине през три квалификационни кръга. Той ще играе за място на четвъртфиналите с победителя от двубоя между Ник Кириос и Кей Нишикори.", "date": "2018.07.08", "title": "Спорт: Александър Зверев отпадна от Уимбълдън след загуба от Ернестс Гулбис"}
{"url": "http://www.focus-news.net/news/2018/07/08/2542994/pravoslavnata-tsarkva-proslavya-sv-velikomachenik-prokopiy.html", "text": "Православната църква прославя св. великомъченик Прокопий, предаде репортер на  Агенция \"Фокус\" .  \r\nПо този повод с благословението на Негово светейшество Българския патриарх и Софийски митрополит Неофит, архиерейска света Литургия  в храм „Св. вмчк Прокопий“, с. Стоб, Софийска епархия, ще оглави Негово преосвещенство Белоградчишки епископ Поликарп, викарий на Софийския митрополит. Начало: 9.30 часа.  \r\nНикола ПЕТКОВ", "date": "2018.07.08", "title": "Православната църква прославя св. великомъченик Прокопий"}
{"url": "http://www.focus-news.net/news/2018/07/08/2542999/burgas-petoto-izdanie-na-turnira-po-planinsko-koloezdene-dh-burgas-shte-se-provede-na-halma-shiloto-kray-k-s-meden-rudnik.html", "text": "На хълма Шилото край к-с „Меден рудник“ ще се проведе петото издание на турнира по планинско колоездене DownHill BURGAS. Началото е в 12.30 часа, съобщиха от пресцентъра на  Община Бургас . Състезанието се организира от местния клуб в този спорт „Шор Инвейдърс“, със съдействието на Общината. Тази година то е кръг от българските даун хил серии за юноши до 16-годишна възраст. Традиционно бургаският турнир се провежда в дисциплината спускане.", "date": "2018.07.08", "title": "Бургас: Петото издание на турнира по планинско колоездене DH BURGAS ще се проведе на хълма Шилото край к-с „Меден рудник“"}
{"url": "http://www.focus-news.net/news/2018/07/08/2542980/tass-sasht-i-yaponiya-sa-obsadili-problemite-sas-sigurnostta-svarzani-sas-severna-koreya.html", "text": "САЩ и Япония са обсъдили проблемите със сигурността,свързани със Северна Корея, предава  TACC . \r\nЯпония заедно със САЩ иска да реши проблемите на националната и регионалната сигурност, свързани с Пхенян.  Това заяви в неделя на срещата с американския държавен секретар Майкъл Помпео японският премиер Шиндзо Абе. \r\nРакетната и ядрената програма на Северна Корея, проблемът с отвлечените японски граждани, националната и регионалната сигурност и стабилност са много важни въпроси и искаме да ги решим чрез близко сътрудничество между Япония и Америка\", подчерта Абе. \r\nПомпео пристигна в Япония, където ще проведе тристранни разговори с външните министри на Япония и Южна Корея в неделя. Преди това държавният секретар на САЩ прекара два дни в Пхенян, където обсъди със севернокорейското ръководство проблема за пълното ядрено разоръжаване на Северна Корея.  Юлиян Марков", "date": "2018.07.08", "title": "ТАСС: САЩ и Япония са обсъдили проблемите със сигурността, свързани със Северна Корея"}
{"url": "http://www.focus-news.net/news/2018/07/08/2543001/kathimerini-okolo-355-hilyadi-gartsi-sa-napusnali-rodinata-si-sled-finansovata-kriza-prez-2011-godina.html", "text": "Населението на Гърция е намаляло с около 355 хиляди души след световната финансова криза, която удари страната след 2011 година и ако не се направи нещо за спиране на негативната тенденция, през 2050 година страната ще има най-много 10 милиона граждани, съгласно данните от проучването на държавната статистическа агенция (ЕЛСТАТ), пише  електронното издание на гръцкия вестник Kathimerini . \r\nОще по-притеснителни са прогнозите, коментира изданието, че през 2080 година населението на Гърция ще наброява около 7,2 милиона. Статистическият институт повдигна въпроса в изследване на професора от Парижкия университет и член на Академията на науките на Ню Йорк Ира-Емке Пулопулос, наречено „Гръцкото население е под обсада“. \r\n„Целта на книгата е да докаже, че по време на кризата широки слоеве от гръцкото население бяха „преследвани“ чрез постоянното им поставяне в неудобни позиции, което доведе, или ще доведе в бъдеще, до напускането на родината им, семейството, работата, приятелите и дори животите им“, заяви тя пред държавната агенция АНА-МПА.  \r\nПревод и редакция:", "date": "2018.07.08", "title": "Kathimerini: Около 355 хиляди гърци са напуснали родината си след финансовата криза през 2011 година"}
{"url": "http://www.focus-news.net/news/2018/07/08/2542998/denyat-8-yuli-v-balgarskata-istoriya.html", "text": "През 1868 г. - четата на Хаджи Димитър и Стефан Караджа води бой с турска потеря при Вишовград (Великотърновско). 1878 г. - в София е открито военно училище за обучение на командни кадри. Унтерофицери (сержанти) и фелдфебели (старшини) се подготвят в Търновската унтерофицерска царска школа. Обучението на офицерския кадър и на цялата армия се осъществява по руски устави. 1881 г. - с княжески указ е разформирована полицията и вместо нея се създава жандармерия, начело с подполковник Лонгвенов на двойно подчинение - на Вътрешното и на Военното министерство. 1947 г. - българското правителство дава категоричен отказ от участие в \"плана Маршал\" за възстановяване на Европа с американска финансова подкрепа.  \r\n2000 г. \r\nПровежда се учредителен конгрес на обявената на конференцията на КТ “Подкрепа” от д-р Константин Тренчев нова партия Демократичен алианс. За председател е избран Бойко Пройчев. \r\n2000 г. \r\nВ Пазарджишко е обявено бедствено положение след пожарите, предизвикани от рекордните горещини. \r\n1950 г. \r\nБогословският факултет при Софийския университет се отделя и се превръща във Висше духовно училище (Духовна академия) при Българската православна църква. Това става с указ на Президиума на Народното събрание след решение на Политбюро на ЦК на БКП от 22 юни 1950 г. \r\n1947 г. \r\nБългарското правителство категорично отказва участие в Плана Маршал за възстановяване на Европа с американска финансова подкрепа. През юни 1947 г. американският министър на външните работи д-р Джордж Маршал развива тезата, че САЩ трябва да помогне за икономическо развитие на разрушенията след Втората световна война в Европа. Планът влиза в сила от януари 1948 г. до 1951 г. Помощта на САЩ за 16 западноевропейски страни, възлиза на 16,4 млрд. долара под формата на икономическа, военна помощ и под формата на заеми. СССР отказва участие в Плана Маршал, а под негово влияние - и някои от страните в социалистическия блок. \r\n1919 г. \r\nВ София по инициатива на Христо Хинков е проведена учредителна конференция на Съюза на занаятчийските кооперации. \r\n1881 г. \r\nС княжески указ е разформирована полицията и вместо нея се създава жандармерия, начело с подполковник Лонгвенов на двойно подчинение - на Вътрешното и на Военното министерство. \r\n1878 г. \r\nВ София е открито военно училище за обучение на командни кадри. Унтерофицери (сержанти) и фелдфебели (старшини) се подготвят в Търновската унтерофицерска царска школа. Обучението на офицерския кадър и на цялата армия се осъществява по руски устави. \r\nСлед Освобождението българската войска е наименована Българска земска армия. Сформира се според статута \"Временни правила за Българската земска войска\" от 25 април 1878 г. Начело на войската е руският ген. А. Н. Шелейховски, активно подпомаган от първия военен министър на България руския ген. П. Д. Паренсов. Основа за изграждането на Българската земска армия става Опълчението. Временното руско управление въвежда задължителна военна повинност за мъжете от 20 до 30 г. със срок на служба за редовия състав 10 г. От тях 4 г. в действащата армия и 6 г. в запас. През април 1878 г. е свикан първият набор от около 9000 души, а малко по-късно и вторият – над 20 000. За тяхното въоръжаване руското командване предоставя безвъзмездно необходимото оръжие. Офицерският кадър се формира от руски офицери и от български офицери на руска военна служба. На тази дата са родени:  \r\n1881 г. \r\nРоден е Недялко Атанасов - политически и държавен деец. Завършва гимназия в Шумен, след което в продължение на 14 години се занимава с преподавателска дейност. Член е на БЗНС от 1908 г. Избиран е за депутат в ХV (1911 г.–1913 г.), ХVII (1914 г.–1919 г.), ХVIII (1919 г.–1920 г. ), ХХ (1920 г.–1923 г.) и ХХIV ОНС (1938 г.–1939 г.). Атанасов заема длъжността подпредседател на ХVIII и председател на ХIХ ОНС. Министър е на обществените сгради, пътищата и съобщенията в периода 21 февруари – 21 май 1920 г. и на железниците, пощите и телеграфите ( 21 май 1920 г. – 24 юни 1921 г. и 14 март – 9 юни 1923 г.). След държавния преврат от 9 юни 1923 г. е арестуван с другите министри от кабинета на Александър Стамболийски. Въпреки че на 9 април 1924 г. получава оправдателна присъда, не е пуснат на свобода. В началото на август същата година бяга от затвора и емигрира в Сърбо-хърватско-словенското кралство. Недялко Атанасов е член на Задграничното представителство на БЗНС (1924 г.–1925 г.). Завръща се в България през 1933 г. и продължава активната си политическа дейност. След 9 септември 1944 г. е в редовете на опозиционния БЗНС, народен представител в ХХVI ОНС (1945 г.–1946 г.). Интерниран е в Белене, откъдето е освободен през 1955 г. Умира на 12 февруари 1960 г. \r\n1877 г. \r\nВ село Байлово е роден писателят Елин Пелин (1877 - 1949), чието истинско име е Димитър Иванов Стоянов. Бил е учител в Байлово, библиотекар е в Университетската библиотека в София, командирован в Нанси, Франция (1906 - 1907), пазител в хранилището на Народната библиотека в София (1910 - 1916), уредник в къщата-музей “Иван Вазов” (1924 - 1944). Участва в редактирането на в. “Българан” (1904 - 1909), в. “Развигор” , детските списания “Веселушка” (1908 - 1910), “Чавче” (1913 - 1914), “Светулка”, в. “Пътека”, член на редколегията на в. “Септемврийче” (от 1945 г.). От 1940 г. Елин Пелин е председател на Съюза на българските писатели. През 1885 г. публикува първите си творби: В сп. “Войнишка сбирка” разказа “Мило е отечеството”, в ученическото списание “Извор” разказа “На майчин гроб”, стихотворенията “Зима” и “Привет”. Под стихотворението “Тихи тъги” (1897 г.), отпечатано в сп. “Български преглед”, за пръв път се подписва с псевдонима Елин Пелин. Елин Пелин е смятан за един от най-големите “художници” на българското село, майстор на късия разказ в българската литература. Създател е на галерия ярки, незабравими образи (“Напаст божия”, “Ветрената мелница”, “На оня свят”, “Гост”, “Андрешко”, “Пролетна измама”). Автор е на повестите “Гераците” (1911) - едно от най-значителните произведения в българската литература и “Земя” (1922). По време на Първата световна война пише патриотични произведения, събрани в сборника “Китка за юнака” (1917). Умира на 3 декември 1949 г. в София. На тази дата умират:  \r\n2013 г. \r\nУмира Георги Струмски - български автор на стихове за деца и възрастни, художествена публицистика, поеми, разкази и повести. \r\n2007 г. \r\nУмира Никола Йорданов Николов - български оперен певец, тенор \r\n1868 г. \r\nУмира Христо Дряновски (ок. 1839 - 1868) - деец на българското национално-освободително движение. Той е роден в с. Ганчовец, Габровско, около 1839 година. Чиракува при чичо си - търговец в Тулча. От края на `50-те години на ХIХ в. започва самостоятелна търговия. Член е на революционния комитет в Тулча, един от организаторите на Тулчанската чета от 1867 г. В околностите на с. Жеравна, Котленско, се присъединява към четата на Панайот Хитов, а след нейното изтегляне в Сърбия, се записва във Втора българска легия. Включва се в четата на Хаджи Димитър и Стефан Караджа. В боя при Карапановата кория е тежко ранен; за да не попадне жив в ръцете на турците, се самоубива. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.; \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.08", "title": "Денят 8 юли в българската история"}
{"url": "http://www.focus-news.net/news/2018/07/08/2542997/nimh-zhalt-i-oranzhev-kod-za-obilni-valezhi-i-gramotevitsi-e-v-sila-za-pochti-tsyalata-strana.html", "text": "Жълт и оранжев код за обилни валежи и гръмотевици е в сила за почти цялата страна, сочи справка на сайта на  Националния институт по метеорология и хидрология  (НИМХ) към Българска академия на науките (БАН). \r\nОранжев код е в сила за областите Враца, Плевен, Ловеч и Габрово. В тези райони ще има краткотрайни валежи и гръмотевични бури, възможни са и градушки. На места явленията временно ще са интензивни, валежите - значителни. Очакваните количества на валежите са  около 30 л/кв.м, на отделни места в областите до 45-65 л/кв.м. \r\nВ 19 области е обявен жълт код – Монтана, София-град, София-област, Благоевград, Пазарджик, Пловдив, Смолян, Кърджали, Хасково, Стара Загора, Сливен, Велико Търново, Русе, Търговище, Шумен, Разград, Силистра, Добрич и Варна.", "date": "2018.07.08", "title": "НИМХ: Жълт и оранжев код за обилни валежи и гръмотевици е в сила за почти цялата страна"}
{"url": "http://www.focus-news.net/news/2018/07/08/2543000/plovdiv-negovo-preosveshtenstvo-znepolskiyat-episkop-arseniy-shte-oglavi-arhiereyska-sveta-liturgiya-za-hramoviya-praznik-na-tsarkvata-sv-vmchk-prokopiy.html", "text": "Днес - Шеста Неделя след Петсетница, когато Православната църква прославя св. вмчк Прокопий, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений, ще оглави празнична архиерейска св. Литургия в храм  „Св. вмчк Прокопий” в Пловдив, кв. „Коматево”, предаде репортер на  Агенция \"Фокус\" . Начало: 9.00 часа.  \r\nНикола ПЕТКОВ", "date": "2018.07.08", "title": "Пловдив: Негово преосвещенство Знеполският епископ Арсений ще оглави архиерейска света Литургия за храмовия празник на църквата \"Св. Вмчк Прокопий\""}
{"url": "http://www.focus-news.net/news/2018/07/08/2542991/reuters-yaponiya-e-okurazhena-ot-potvarzhdeniyata-na-sasht-i-yuzhna-koreya-che-sanktsiite-sreshtu-kndr-ostavat.html", "text": "Министърът на външните работи на Япония Таро Коно заяви в неделя в Токио, че САЩ и Южна Корея са потвърдили ангажимента си да спазват санкциите срещу Северна Корея, докато тя не се откаже да развива ядрената и ракетната си програма, предава  Reuters . \r\nИзявлението на японския дипломат дойде след срещата му с външните министри на САЩ и Япония Майк Помпео и Канг Гьон-хва в Токио. \r\nПревод и редакция:", "date": "2018.07.08", "title": "Reuters: Япония е окуражена от потвържденията на САЩ и Южна Корея, че санкциите срещу КНДР остават"}
{"url": "http://www.focus-news.net/news/2018/07/08/2543004/burgas-saundrakat-ot-poreditsata-za-agent-007-shte-zvuchi-v-letniya-teatar-v-izpalnenie-na-simfonichniya-orkestar-na-sofiyskata-filharmoniya.html", "text": "56 години след появата на харизматичния Агент 007 и в разгара на снимките на 26-тия филм за Джеймс Бонд, Софийската филхармония под диригентската палка на маестро Найден Тодоров ще припомни някои от най-хубавите музикални моменти на класическата поредица в Летния театър от 20.00 часа. Това съобщиха от пресцентъра на  Община Бургас . \r\nКонцерт с музика от филмите за Джеймс Бонд досега в България не е правен, така че само по себе си това е уникално музикално събитие. От титулните песни в общо 25-те филма за Агент 007 сa избрани 12, на които сa направeни симфонични аранжименти, различни от оригиналите, което ги обединява в един обемен и внушителен симфоничен концертен звук. Заедно с песните в програмата на концерта ще звучат и две симфонични сюити с теми от филмите зз него, включително и оригиналната тема за Бонд, написана от композитора Монти Норман за \"Доктор Но\" (първият филм от поредицата) и още тогава получила световна популярност. \r\nВ концерта ще участват звездите от поп сцената Милица Гладнишка, Рут Колева, Ягода Тренева, Криста, Боби Косатката и Живко Станев, с диригент Найден Тодоров. \r\nБилетите вече са в продажба в eventim.bg и grabo.bg, а от 4 юни и на Лятна каса \"Часовника\".", "date": "2018.07.08", "title": "Бургас: Саундракът от поредицата за Агент 007 ще звучи в Летния театър в изпълнение на симфоничния оркестър на Софийската филхармония"}
{"url": "http://www.focus-news.net/news/2018/07/08/2543003/sofiya-vavezhda-se-organizatsiya-na-dvizhenieto-vav-vrazka-s-poseshtenie-na-predsedatelya-na-darzhavniya-savet-na-kitayskata-narodna-republika.html", "text": "Въвежда се организация на движението във връзка с посещение на председателя на Държавния съвет на Китайската народна република в София. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства, с изключение на автомобилите на делегацията, както следва: \r\nОт 07.00 часа на 8 юли 2018 г. до приключване на мероприятието на бул. „Джеймс Баучър” между ул. „Милин камък” и ул. „Св. Теодосий Търновски”.", "date": "2018.07.08", "title": "София: Въвежда се организация на движението във връзка с посещение на председателя на Държавния съвет на Китайската народна република"}
{"url": "http://www.focus-news.net/news/2018/07/08/2543006/plovdiv-vremenno-e-ogranicheno-dvizhenieto-po-chast-ot-bul-shesti-septemvri-zaradi-remont.html", "text": "Затваря се участък от бул. „Шести септември“ през почивните дни. Това съобщиха за  Радио „Фокус“ - Пловдив  от ОП „Организация и контрол на транспорта“. Днес остават затворени двете платна на бул. „Шести септември“ – от кръстовището с ул. „Владая“ до бул. „Цариградско шосе“, във връзка с извършване на строително-ремонтни работи. В тази връзка се променя маршрутът на автобусите по автобусна линия № 26 от основния вътрешноградски транспорт.", "date": "2018.07.08", "title": "Пловдив: Временно е ограничено движението по част от бул. „Шести септември“ заради ремонт"}
{"url": "http://www.focus-news.net/news/2018/07/08/2543002/denyat-8-yuli-v-svetovnata-istoriya.html", "text": "На тази дата през 1777 г. американският щат Върмонт става първият, който отменя робството и дава избирателни права на мъжете, независимо от расата им. 1833 г. - в пристанището Ункяр Искелеси (някогашен квартал на Цариград) е подписан отбранителен договор между Русия и Турция, по силата на който Русия получава правото да контролира корабоплаването през Проливите.  \r\n2017 г.  \r\nАсмара, столицата на Еритрея, става част от световното наследство на ЮНЕСКО \r\n2014 г. \r\nПоловин милион жители на Окинава са евакуирани заради преминаването на тайфуна „Неогури“. \r\n2014 г. \r\nИзраелската армия започва военна операция в Ивицата Газа под названието „Protective Edge“. \r\n2004 г. \r\nХайнц Фишер встъпва в длъжност като президент на Австрия. \r\n2002 г. \r\nОрганизацията за африканско единство (ОАЕ) е преобразувана в Африкански съюз, търсейки подобие за развитие като Европейския съюз. \r\n2000 г. \r\nЧетвъртата част от поредицата истории за Хари Потър е пусната в продажба едновременно от двете страни на Атлантическия океан – във Великобритания и САЩ. Продажбите на книгата надминават всички рекорди. \r\nТиражът на четвъртата книга в САЩ достига 3, 8 милиона и е най-големият в историята на книгоиздаването в страната. \r\nПоредицата книги на за Хари Потър са преведени на 55 езика, като сред тях са шведски, турски, иврит, японски, гръцки, хърватски, албански и дори зулуски. \r\n1997 г. \r\nВ Мадрид се открива срещата на високо равнище на НАТО, посветена на разширяването на пакта на Изток. Към алианса са поканени да се присъединят страните Полша, Унгария и Чехия. \r\n1969 г. \r\nЗапочва оттегляне на американски войски от Виетнам. Това е следствие от избирането на Никсън за президент на САЩ. Неговата политика е наречена “Доктрина на Никсън”, като цели бавно излизане от войната. През това време започва постепенно изтегляне на войски, като Никсън продължава да нанася бомбени удари над виетнамски цели. Също така по негово време броят на загиналите американски войници чувствително намалява. \r\n1963 г. \r\nСАЩ забранява всички посещения и парични трансакции на американски граждани в Куба. Замразени са всички кубински авоари в Щатите. \r\nАмериканското ембарго е постановено през 1963 г. и става по-сурово през 1992 г. чрез Демократичния акт за Куба, с който се забраняват икономическите отношения с тази страна. Забраната включва също така внос на медицински и хранителни доставки, което е потенциална заплаха за здравето на кубинските граждани. \r\n1951 г. \r\nПариж празнува 2 000 годишнина от основаването си. \r\n1889 г. \r\nИзлиза първият брой на вестник “The Wall Street Journal”. \r\n1833 г. \r\nВ пристанището Ункяр Искелеси (някогашен квартал на Цариград) е подписан отбранителен договор между Русия и Турция, по силата на който Русия получава правото да контролира корабоплаването през Проливите. Петербург става и гарант за целостта на Османската империя. Договорът обезсмисля практически опитите на някои български дейци (Георги Мамарчев, Велчо Атанасов и др.) да организират въстание, което да подтикне Русия към военна намеса на Балканите. \r\n1815 г. \r\nФренският крал Луи XVIII пристига в Париж, след като властта в страната отново е предадена от Виенския конгрес в ръцете на Бурбоните, а Наполеон Бонапарт е изпратен на заточение на остров Света Елена. \r\n1777 г. \r\nАмериканският щат Върмонт става първият, който отменя робството и дава избирателни права на мъжете, независимо от расата им. Също така е създадена и система за обществено образование. На 4 юни 1777 г. Съветът на Уиндзор решава щатът официално да се казва Върмонт, като впоследствие на 8 юли е приета и първата му конституция. \r\n1709 г. \r\nВ битката при Полтава армията на руския цар Петър I разбива войските на шведския крал Карл XII и на практика слага край на амбициите на Швеция да бъде сила номер едно в района на Централна и Източна Европа. \r\n1663 г. \r\nКралят на Англия Чарлз Втори основава американската колония Роуд Айлънд. Колонията получава кралска харта, която постановява пълна религиозна свобода в Роуд Айлънд. По-късно тя става основа за религиозните постановления в американската конституция. Това е една от първите колонии, които получават автономия от Англия, като е една от последните 13 колонии, които ратифицират Федералната конституция. През 1790 г. става американски щат. \r\n1497 г. \r\nПортугалският мореплавател Вашку да Гама поема от Лисабон в търсене на път за Индия покрай южните брегове на Африка. \r\nВашку да Гама е е роден през 1469 г. Пръв стига до Индия по морски път (1497 - 1498), което оказва голямо влияние върху развитието на морската търговия и притока на колониални богатства към Европа. Извършва още две пътувания до Индия (1502 - 1503 и 1524). Вашку да Гама умира през 1524 г. \r\n951 г. \r\nСпоред преданието - на 8 юли 951 г. е основан Париж. През 1951 г. на тази дата столицата на Франция празнува 2000 години от основаването си. \r\nПариж е разположен на р. Сена, при вливането на р. Марна и р. Уаза в нея. Заедно с предградията си (Версай, Сен Дьони, Иври, Аржантьой, Дранси и др.) образува самостоятелен департамент с население около 10 000 000 жители. Париж е главен град на историческата област Ил дьо Франс. Градът е важен транспортен възел, икономически научен и културен център на страната. Добре развити са машиностроенето промишленост, химическата промишленост, хранително-вкусовата промишленост и полиграфическата промишленост. През I в. пр. Хр. е основано селище на галското племе паризи. От Х в. е столица на франкското кралство. Запазени са многобройни архитектурни паметници от ХI-ХIХ в. Париж е известен с големите си булеварди, над 60 моста над Сена, катедрали и църкви. Забележителност на Париж, превърнала се в негова емблема и символ, е Айфеловата кула (300 м). \r\n356 г. \r\nНа този ден през 356 пр. Хр. е роден Александър III Македонски. Той е цар на древна Македония (от 336 г. пр. Хр.) и е един от най-великите пълководци и държавници на древността. Александър III Македонски е син на Филип II. Негов учител и възпитател е Аристотел (от 343 г. пр. Хр.). За пръв път Александър III Македонски проявява способностите си на пълководец в битката при Херонея (338 г. пр. Хр. ), с която завършва завладяването на Гърция от Македония. Македонски организира поход против съседните племена илирийци, трибали, гети и др., които разбива и прави свои васали. През пролетта на 334 г. пр. Хр. гръко-македонската армия на Александър III преминава през Хелеспонт (съвременните Дарданели в Мала Азия) и започва война с Персия. За 2 години (334 г.-333 г. пр. Хр.) в битките при р. Граник и Иса Александър разбива персийските войски на цар Дарий III и овладява цялото източно крайбрежие на Средиземно море; завладява Египет и египетските жреци официално го признават за син на бог Амон Ра и фараон на Египет. От Египет Александър тръгва за Месопотамия, нанася решаващо поражение (1 октомври 331 г. пр. Хр.) на персийските войски. През 330 г. пр. Хр. Дарий III е убит от един от своите приближени. Александър III завладява персийската столица Вавилон, Суза, Персепол и Екбатана. Населението на подчинените от персите държави го приема като освободител. След гибелта на Дарий III се обявява за негов законен наследник. Александър III Македонски продължава похода си в Иран, Средна Азия и Индия. На завладяните територии организира и строи нови градове, което води до възникването на редица елински държави. Чрез походите си той разпространява елинската култура по целия известен в древността свят. Създава огромна империя, определя за нейна столица Вавилон. Александър III Македонски умира в периода на най-големия разцвет на държавата си на 3 юни 323 г. пр. Хр. във Вавилон. На тази дата са родени:  \r\n1938 г. \r\nРоден е Андрей Василиевич Мягков – руски актьор. Завършва Ленинградския химико-технологичен институт, а след това школата студия към МХАТ през 1965 г. От 1965 г. е в Московския театър “Съвременник”, а от 1977 г. - в МХАТ. Играе в киното е от 1965 г. Филмография: “Отново родената симфония” (1966 г.), “Братя Карамазови” (1968 г.), “Старият дом” (1970 г.), “Сребърни фанфари” (1971 г.), “Надежда” (1973 г.), “Ирония на съдбата, или Честита баня” (тв, 1976 г.), “Служебен роман” (1977 г.), “Вие ми писахте…” (1977 г.), “Гараж” (1979 г.), “Утринен обход” (1980 г.), “Страх от височина” (1981 г.), “Летаргия” (1983 г.), “Послеслов” (1984 г.), “Жесток романс” (1984 г.), “На Дерибасовска времето е хубаво” (1992 г.), “Есенни съблазни” (1993 г.), “Изкуството да умреш” (1995 г.), “Договор със смъртта” (1998 г.), “Приказка за Федот стрелеца” (2002 г.). \r\n1935 г. \r\nРоден е Виталий Иванович Севастиянов – руски летец космонавт. Действащ член на Международната академия по астронавтика. Завършва Московския авиационен институт “С. Орджоникидзе” през 1959 г.; работи в конструкторско бюро. Кандидат на техническите науки от 1965 г. В отряда на космонавтите влиза през 1967 г. От 1 до 19 юни 1970 г. лети в Космоса заедно с А. Г. Николаев на борда на космическия кораб “Союз-9” като бординженер. Корабът извършва 286 обиколки около Земята за 424 часа и 59 мин, като изминава 11,9 млн. км. Лети повторно (24 май - 26 юли 1975 г.) заедно с П. И. Климук на борда на космическия кораб “Союз -18” като бординженер. Корабът се скачва с научната станция “Салют-4” на 26 май 1975 г. Обща продължителност на полета - 63 денонощия. \r\n1895 г. \r\nРоден е руският физик Игор Евгениевич Там, Нобелов лауреат (1958). Завършва Московския университет и е преподавател по физика в няколко висши учебни заведения. Работи във Физическия институт на руската Академия на науките от 1934 г. Изготвя научни разработки по квантова механика, теория на лъченията, теория на космическите лъчи и за взаимодействието на ядрените частици. Обосновава и формулира квантова теория за разсейване на светлината в твърди тела и теория за разсейването на светлината от електроните. Съвместно с И. М. Франк е автор на теорията за излъчване на бързо движещ се електрон. Разработва приблизителен метод за изследване на взаимодействието на ядрените елементарни частици през 1945 г. Заедно с академик А. Д. Сахаров предлага да се използва разположена в магнитно поле нагрята плазма за получаване на управляема термоядрена реакция през 1950 г. Автор на фундаменталния курс лекции “Основи на теорията на електричеството” (1929), който има повече от 10 издания. Създава школа от физици теоретици. Умира на 12 април 1971 г. в Москва. \r\n1854 г. \r\nРоден е Ото Крюмел - немски океанограф. Учи в университетите в Лайпциг и Гьотинген. В периода 1883-1911 г. е професор в Морската академия в Кил. През 1889 г. ръководи океанографската работа на немската експедиция в Атлантическия океан на кораба “Национал”. През 1878 г. предлага класификация на подразделенията на Световния океан, основаваща се на морфологически признаци. През 1907 г. развива тази класификация на основата на хидрологически признаци. Умира на 12 октомври 1912 г. в Кьолн. \r\n1851 г. \r\nРоден е английският археолог Артър Еванс (1851 - 1941). От 1899 г. до 1930 г. извършва разкопки на остров Крит, където открива развалините на двореца в Кносос и изучава подробно културата от бронзовата епоха (дворцовия и стопанските комплекси, произведения на изкуството, глинени таблички с пиктографско линейно писмо). Еванс нарича тази култура минойска и определя нейните периоди. На базата на археологическите данни, реконструира държавния строй, религията и етапите от развитието на критското общество. Умира на 11 юли 1941 г. в Юлбъри, близо до Оксфорд. \r\n1840 г. \r\nРоден е Август Лескин - германски езиковед, един от основателите на Младограматическата школа. Учи в университетите в Кил, Лайпциг, Йена, Гьотинген. Лескин е професор по лингвистика и по славянски езици в университетите в Йена (1869 г.) и Лайпциг (1870 г. - 1916 г.). Автор е на \"Пособие за старобългарския език\" (1871 г.), \"Граматика на старобългарския език\" (1909 г.), \"Граматика на сърбохърватския език\" и др. Лескин има не само научни заслуги с изследванията си по старобългарски език, но и културно-политически: Като постоянен сътрудник на Брокхаусовата енциклопедия, ръководи отдела за България. Умира на 20 септември 1916 г. в Лайпциг. \r\n1839 г. \r\nРоден е Джон Рокфелер (1839 - 1937) - американски индустриалец, милиардер, финансист и филантроп. Рокфелер построява първата си петролна рафинерия в Кливланд, щата Охайо. През 1870 г. със съдружниците си, сред които е брат му Уйлям създава петролния тръст \"Standard Oil Company (Ohio)\". Постепенно се налага над конкуренцията, като купува компаниите им или ги изтласква от бизнеса чрез намаляване на цените и контрол върху съпътстващите петролния бизнес предприятия. През 1881 г. Рокфелер е вече пълен монополист в петролния бизнес в САЩ. Обществената неприязън към монополистите довежда до издаване на антимонополния акт Шърман. През 1892 г. е принуден да разпредели собствеността в компании, разположени в различни щати. През 1889 г. отново събира компаниите си в холдинга \"Standard Oil Company (New Jersey)\", обявен през 1911 г. от Върховния съд на САЩ за незаконен. От 1897 г. интересите на Рокфелер са насочени към филантропията. Той подпомага Чикагския университет (дарява му 80 милиона долара), много научни институти, включително Рокфелеровия институт за медицински изследвания (по-късно - университет \"Рокфелер\"). Създава фондация \"Рокфелер\" през 1913 г. и фондация \"Лаура Спелман Рокфелер\" през 1918 година. Умира през 1937 г. \r\n1838 г. \r\nРоден е германският инженер и офицер Фердинанд фон Цепелин (1838 - 1917). Той е конструктор на типа летателни апарати, които носят неговото име. \r\n1836 г. \r\nРоден е Джозеф Чембърлейн - английски държавник, общественик, индустриалец. В началото е привърженик на радикалното крило в Радикалната партия. През 1873-1876 г. е кмет на Бирмингам. За пръв път е избран за депутат в Парламента през 1876 г. Два пъти е министър в кабинетите на У. Гладстон (1880-1885 г., 1886 г.). Обявяването му против проекта за автономия на Ирландия (1886 г.) довежда до разцепление на Либералната партия; от либералите се отделя голяма група на така наречените либерали-юнионисти начело с Чембърлейн, които влизат в Консервативната партия. В периода 1895-1903 г. е министър на колониите в консервативните кабинети.Той е един от организаторите на британската експанзионистична политика по време на Англо-бурската война (1899-1902 г.). Организатор и ръководител на кампанията за преминаване към протекционизъм (след 1903 г.). През 1906 г. се оттегля от активна политическа дейност. \r\n1833 г. \r\nРоден e Владимир Иванович Ламански - руски писател и езиковед. Завършва Петербургския университет през 1854 г., където е ученик е на Измаил Иванович Срезневски. В периода 1865 г. - 1900 г. е професор по славянски езици в Петербург. Прокарва идеите на славянофилството и панславизма. Сред популярните му творби са: \"Исторически проучвания на гръцко-славянския свят\", \"Южноруски песни\", \"Чешка литература\", \"Славянските племена в Мала Азия\" и др. Той е почетен член на всички руски университети, на всички славянски научни академии, както и на Славянското дружество в България. Владимир Иванович Ламански умира на 2 декември 1914 г. в Петербург. \r\n1621 г. \r\nРоден е Жан дьо Лафонтен - френски поет, автор на басни, трагедии, комедии, оди, послания, романи, епиграми, песни. Известно време учи право. Започва да пише сравнително късно. През 1654 г. публикува комедията \"Евнух\" (плод на неговия прочит на Теренций). С помощта на влиятелния министър Фуке се премества на постоянно местожителство в Париж, където се сближава с Боало, Молиер и Расин. Там създава романа \"Любовните приключения на Психея\" (1669 г.), \"Стихотворни приказки и разкази\" (1665 г.), лирическата трагедия \"Астрея\" (1691 г.), драматическата еклога \"Климена\" (1658 г.), поемата \"Адонис\" (1658 г.) и др. На тази дата умират: \r\n2007 г. \r\nУмира Ристо Аврамовски - виден композитор, музикален публицист и продуцент от Република Македония. \r\n1942 г. \r\nУмира Луи Феликс Мари Франсоа Франше д'Епре – френски маршал от 1921 г. Той е роден на 25 май 1856 г. в. Мостаганем, Алжир. Завършва Сен-Сирското военно училище през 1876 г., участва в колониалните войни в Индокитай (1885-1886 г.), Мароко (1912 г.), в потушаването на Ихетуанското въстание в Китай (1900 г.). По време на Първата световна война командва корпус от V армия, групата армии “Изток” и “Север” (1916-1917 г.) и Солунския фронт (1918г.). От името на Антантата подписва Солунското примирие с България на 29 септември 1918 г. и командва френския окупационен корпус в България. \r\n1932 г. \r\nУмира Александър Грин (псевдоним на Александър Степанович Гриневски) - руски писател. Той е роден на 23 август 1880 г. в Слободски, Вятска губерния. За пръв път подписът Александър Грин се появява под разказа \"Портокали\" (1908 г.). Грин е автор на сборници с разкази: \"Шапка-невидимка\" (1908 г.), \"Разкази\" (1910 г.), \"Знаменитата книга\" (1915 г.), \"Загадъчни истории\" (1915 г.), \"Търсачи на приключения\" (1916 г.), \"Белият огън\" (1922 г.), \"Сърцето на пустинята\" (1924 г.), \"Гладиатори\" (1925 г.) и др.; на романи: \"Блестящият свят\" (1923 г. ), \"Бягаща по вълните\" (1928 г.), \"Джеси и Моргиана\" (1929 г.) и др.; на повести: \"Алените платна\" (1923 г.), \"Автобиографична повест\" (1931 г.). \r\n1930 г. \r\nУмира Густав Вайганд - германски филолог и етнограф, член на БКД от 1902 г., професор в Лайпцигския университет. След пътуването си из Македония, обнародва статии и книги за балканските народи. Работи по проблемите на чешките и славянски езици. Основател е на сп. \"Балкан - архив\". Автор е на: \"Аромъни\", \"Албанска граматика\", \"Румънска граматика\", \"Българо-немски речник\", \"Македония\" и др. \r\n1904 г. \r\nУмира Николай Николаевич Обручев – руски военен и държавен деец, генерал-адютант (1878 г.). Той е роден на 3 декември 1830 г. Отличава се в Руско – турската война (1877-1878 г.). Отказва да участва в потушаването на Полското въстание (1863-1864 г.). От 1876 г. до 1881 г. е ръководител на Военнонаучния комитет на Главния щаб. Близък сътрудник е на А. Милютин. Разработва стратегически план за войната с Турция през 1876 г., който се осъществява в периода 1877 г. – 1878 г. От 1881 г. до 1897 г. е началник на Главния щаб. Член е на Държавния съвет от 1893 г. \r\n1869 г. \r\nУмира руският белетрист Иван Иванович Лажечников (1792 - 1869). Един от основателите на руския исторически роман. Роден е на 25 септември 1792 г. в Коломна. Сред най-известните му романи са : \"Последният Новик\" (1831-1833 г.), \"Леденият дом\" (1835 г.), \"Басурман\" (1838 г.) и др. \r\n1868 г. \r\nУмира Христо Дряновски (ок. 1839 - 1868) - деец на българското национално-освободително движение. Той е роден в с. Ганчовец, Габровско, около 1839 година. Чиракува при чичо си - търговец в Тулча. От края на `50-те години на ХIХ в. започва самостоятелна търговия. Член е на революционния комитет в Тулча, един от организаторите на Тулчанската чета от 1867 г. В околностите на с. Жеравна, Котленско, се присъединява към четата на Панайот Хитов, а след нейното изтегляне в Сърбия, се записва във Втора българска легия. Включва се в четата на Хаджи Димитър и Стефан Караджа. В боя при Карапановата кория е тежко ранен; за да не попадне жив в ръцете на турците, се самоубива. \r\n1822 г. \r\nУмира Пърси Биш Шели – английски поет, представител на романтизма. Той е роден на 4 август 1792 г. Произхожда от аристократично семейство. На 12 години постъпва в Итънския колеж, където се обучават деца на аристократи. В Итън изучава латински, гръцки, нови езици, философия, запознава се със съчиненията на - Т. Пейн, У. Тон и др., произведенията на Ж. Ж. Русо, Хелвеций, Дидро. През 1810 г. постъпва в Оксфордския университет. Издава сборник с антимонархически стихотворения “Записки на цареубийците” (1810 г.) и памфлета “Необходимост от атеизъм”. Изключен е от университета, заради своя радикализъм и атеизъм. През 1812 г. заминава за Ирландия. На следващата година издава поемата “Кралица Маб”. Той е автор на лирико-епическа поема “Юлиан и Мадало” (1818 г.). Умира на борда на яхтата, с която плава от Ливорно към Виареджо, застигната от буря в залива Специя. Лиричните си шедьоври създава в Италия - “Предателство” (1818 г.), “Облаче” (1818 г.), “Ода за западния вятър” (1819 г.), “Джен с китара” (1819 г.), “Ариета за музиката” (1820 г.), “Епипсихидион” (1820 г.), “Островче” (1821 г.). Пише лирическата драма “Освободеният Прометей” (1819 г.), трагедията “Ченчи” (1820 г.), историческа драма “Карл I” (1822 г.). Създава новия за английската поезия жанр масова песен, революционни оди, сатирически поеми: “Песента на англичанина”, “Маскарад на анархията” (1819 г.), “Свобода” (1819 г.), “Питър Бел III” (1820 г.) и др.; лирическата драма “Елада” (1821 г.), поемата в памет на Дж. Кийтс “Адонаис” (1821 г.), естетическия трактат “Защита на поезията” (1822 г., публ. 1840 г.) и др. \r\n1740 г. \r\nУмира Пьотър Михайлович Еропкин – руски архитект. Той е роден около 1698 г. В периода 1716 г.-1724 г. учи в Италия. От 1737 г. е главен архитект на Комисията за санктпетербургското строителство. Еропкин ръководи създаването на генерален план на Петербург, разработва проекти за планирането и застрояването на централните райони, дава идеята за трите главни лъчеви проспекта и разработва проекти за по-нататъшното развитие на града. Ръководи създаването на първата руска архитектурно-строителна инструкция (1737 г. –1741 г.), превежда на руски език отделни глави от произведението на А. Паладио \"Четири книги за архитектурата\". Заедно с групата на А. П. Волински се обявява против държавния ред в Русия (1740 г.) и е екзекутиран. \r\n1695 г. \r\nУмира Кристиан Хюйгенс – холандски механик, физик и математик, създател на вълновата теория на светлината. Първият чуждестранен член на Лондонското Кралско дружество от 1663 г. Той е роден на 14 април 1629 г. в Хага. Учи право и математика в Лайден и Бреда. На 22-годишна възраст публикува труда си за определяне дължината на окръжност, елипса и хипербола. През 1654 г. издава съчинение “За определянето на дължината на окръжност”, което е съществен принос в теорията за определяне на отношението на дължината на окръжността към диаметъра й (изчисление на числото р). Публикува математически трактати върху изследване на криви от втори ред: циклоида, логаритмична и верижна линия и др., работи и върху теорията на вероятностите. Заедно с Р. Хук установява постоянните точки на термометъра - точката на топене на леда и точката на кипене на водата. Усъвършенства обектива на астрономическата тръба, увеличава светлочувствителността й и отстранява хроматичната аберация. През 1655 г. открива спътника на планетата Сатурн Титан, определя периода на завъртането му и установява, че Сатурн е обкръжен от тънък пръстен. Тези изследвания са поместени в съчинението “Системата на Сатурн” (1659 г.), където е направено първото описание на мъглявина в съзвездието Орион и на линиите върху повърхността на Юпитер и Марс. Изобретява първите часовници с махало, снабдени с пусков механизъм през 1658 г. През 1665 г. след основаването на Френската академия на науките е поканен в Париж за неин председател и заема поста от 1665 г. до 1681 г. През 1680 г. работи върху създаването на “планетна машина” (праобраз на съвременния планетарий), за чиято конструкция разработва пълна теория на верижните (или непрекъснати) дроби. Работи върху проблеми на оптиката, през 1681-1687 г. шлифова обективи с огромни фокусни разстояния - 37, 54 и 63 м; конструира окуляр, който е наречен на негово име и е използван и днес. Цикълът от трудове по оптика намира завършен вид в знаменития му “Трактат за светлината” (1690 г.), където е изложена вълновата теория на светлината. Към трактата във вид на приложение е добавено разсъждението “За причините на теглото”, в което Хюйгенс е на крачка от откриването на закона за всеобщото привличане. В последния си трактат - “Космотеорос” (1698 г.), издаден посмъртно, авторът разсъждава върху теорията за множеството на световете и тяхната обитаемост. \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.08", "title": "Денят 8 юли в световната история"}
{"url": "http://www.focus-news.net/news/2018/07/08/2543007/sofiya-vavezhda-se-vremenna-organizatsiya-na-dvizhenieto-vav-vrazka-s-izgrazhdane-na-ulichen-kanal-po-ul-pavel-krasov-v-kv-gorublyane.html", "text": "Въвежда се временна организация на движението във връзка с изграждане на уличен канал по ул. „Павел Красов“ в кв. \"Горубляне\". Това съобщиха от  пресцентъра на Столична община . До 24.00 часа на 9 юли се забранява влизането на пътни превозни средства по ул. „Павел Красов“ между бул. „Цариградско шосе“ и ул. „Гродно“. \r\nДо 24.00 часа на 9 юли автобусите по линия 8 ще се движат по променен маршрут. Промяна в маршрута на автобусна линия № 8, както следва: от с. „Кривина“ по маршрута си до кръстовището ул. „Димитър Пешев“ - бул. „Цариградско шосе“ наляво по бул. „Цариградско шосе“, надясно по ул. „Патриарх Герман“ и след кръстовището ул. „Патриарх Герман“ - ул. „Околовръстен път“ направо по маршрута си до с. Герман. \r\nАвтобусите от линията да спират на всички съществуващи автобусни спирки в променения участък от маршрута. \r\n. За маршрута на автобусна линия № 8 се закриват спирки: \r\n-\tс код 0497 и с код 0498 „Горублянско ханче“; \r\n-\tс код 2255 и с код 2257 „Ул. Цветна градина“; \r\n-\tс код 0830 и с код 0831 „Кв. Горубляне“; \r\n-\tс код 1174 и с код 1182 „Околовръстен път“.", "date": "2018.07.08", "title": "София: Въвежда се временна организация на движението във връзка с изграждане на уличен канал по ул. „Павел Красов“ в кв. \"Горубляне\""}
{"url": "http://www.focus-news.net/news/2018/07/08/2543010/varna-panihida-po-povod-5-godini-ot-konchinata-na-varnenskiya-i-velikopreslavski-mitropolit-kiril-shte-bade-otsluzhena-v-selo-obrochishte.html", "text": "На 9 юли се навършват 5 години от кончината на Варненския и Великопреславски митрополит Кирил, предаде репортер на  Агенция \"Фокус\" .  \r\nПо този повод днес в храм \"Св. Успение Богородично\" - с. Оброчище, след света Литургия, отец Филип ще отслужи панихидав памет на Варненския и Великопреславски митрополит Кирил. Св. Литургия започна в 08.45 часа. Начало на панихидата е 10.45 часа. \r\nНикола ПЕТКОВ", "date": "2018.07.08", "title": "Варна: Панихида по повод 5 години от кончината на Варненския и Великопреславски митрополит Кирил ще бъде  отслужена в село Оброчище"}
{"url": "http://www.focus-news.net/news/2018/07/08/2542996/angela-merkel-nato-tryabva-otnovo-da-se-fokusira-varhu-ruskata-zaplaha.html", "text": "НАТО трябва да се фокусира върху увеличаване на военното си присъствие си на Източния фланг на Алианска, където трябва да изгради отбрана срещу потенциална руска агресия, смята канцлерът на Германия Ангела Меркел, цитирана от  европейската редакция на електронното издание Politicio . \r\nКоментарите бяха направени в навечерието на срещата на върха на Северноатлантическия алианс в Брюксел идната седмица и представлява препотвърждение, пише изданието, на актуалността на Алианса и послание от най-влиятелния европейски лидер за бъдещата посока на движение на организацията. Някои европейски лидери и анализатори, продължава медията, се опасяват, че президентът на САЩ Доналд Тръмп, който ще вземе участие във форума и в миналото определи НАТО като „остаряла“, ще се опита да подкопае допълнително Алианса. \r\n„Предизвикателствата пред НАТО се промениха драстично през последните години“, отбеляза Меркел във видеосъобщение и обясни, че след анексирането на Крим от Русия и намесата й в Източна Украйна сега е важно „фокусът да падне върху отбраната на Алианса“. \r\n„За да я осигурим трябва да направим определени приготовления, като например, да засилим присъствието си в Централно и Източноевропейските страни“, обясни германският канцлер. \r\nМного скоро след срещата на НАТО, американският президент заминава за Хелзинки, където трябва да се види (на 16 юли) с руския си колега Владимир Путин и това, пише Politico, предизвиква опасения в някои, че Вашингтон може да предприеме ходове, които не е координирал със съюзниците си. \r\n„Разбира се, че искаме да имаме отговорни отношения с Русия“, подчерта Меркел в съобщението, като добави, че „именно за това ще продължим разговорите в рамките на Съвета Русия  - НАТО“. \r\nСъщевременно обаче, Алиансът „трябва да покаже, че е готов да ни защитава“, категорична е канцлерът. \r\nИзданието смята, че на срещата в Брюксел, на 12 юли, е много вероятно Доналд Тръмп отново да поиска от съюзниците си да отделят договорените на срещата в Уелс през 2014 година 2% от БВП за отбрана. Основна жертва на критиките му е Берлин, който в момента отделя изразходва по 1,24% от бюджета за армията и се очаква догодина делът на тези разходи да се увеличи до 1,31%. \r\n„Политико“ припомня, че по-рано тази година Меркел и германският министър на отбраната Урсула фон ден Лайен са уверили, че ще увеличат военните разходи на 1,5% от БВП до 2024 година, но не са посочили кога процентите ще достигнат до два. \r\nПревод и редакция:", "date": "2018.07.08", "title": "Ангела Меркел: НАТО трябва отново да се фокусира върху руската заплаха"}
{"url": "http://www.focus-news.net/news/2018/07/08/2543009/plovdiv-initsiativata-patuvashto-avtokino-shte-se-provede-v-grada.html", "text": "Инициативата „Пътуващо автокино“ ще се проведе в Пловдив. Това съобщиха за  Радио „Фокус“ – Пловдив  от организационният екип на инициативата. Срещу блок 292 в квартал „Тракия“ в Пловдив, всеки жител на града в автомобил ще има възможност да гледа два български филма – „Привличане“ и „Революция X“. Прожекциите ще започват в 21.00 и 23.00 часа. Организаторите обясниха, че филмовите продукции се наблюдават от автомобил на екран с големина 5 х 10 метра и на 2 метра височина от земята. Звукът се приема от радиото в автомобила на съответна честота, изписана на екрана. Желаещите да присъстват трябва да закупят билет предварително или най-късно в деня на прожекцията. Местата за участие в инициативата „Пътуващо автокино“, която ще премине през общо 14 областни града, са ограничени – максималният брой на автомобили е до 60. Входът е свободен за хора в неравностойно положение. \r\nТони МИХАЙЛОВ", "date": "2018.07.08", "title": "Пловдив: Инициативата „Пътуващо автокино“ ще се проведе в града"}
{"url": "http://www.focus-news.net/news/2018/07/08/2543011/hurryiet-turtsiya-sazdava-nezavisima-i-mestna-agentsiya-za-kreditni-reytingi.html", "text": "В Турция вече са създадени правни норми, които позволят създаването на независима местна кредитна агенция в страната, съобщи ръководителят на Службата за банков надзор и регулация на Турция Мехмет Али Акбен, цитиран от  електронното издание на турския вестник Hurryiet . \r\nНовата мярка дава правни основания за лицензирането на агенции за кредитни рейтинги и техните дейности, обясни Акбен. \r\nВ миналото той неведнъж е казвал, че Анкара цели да създаде своя национална кредитна агенция през 2018 година. \r\n„Ние в Турция отдавна работим за създаването на независима и местна кредитна агенция, която да отговоря на нашите изисквания и да бъде много уважавана и най-накрая усилията ни дадоха резултат“, заяви той. \r\nСпоред думите на Акбен, „някои регионални и международни кредитни агенции са се заинтересували от инициативата и са поискали да вземат участие в нея“. \r\nПревод и редакция:", "date": "2018.07.08", "title": "Hurryiet: Турция създава „независима и местна“ агенция за кредитни рейтинги"}
{"url": "http://www.focus-news.net/news/2018/07/08/2543005/ana-mpa-nova-demokratsiya-iska-parlamentarni-izbori-v-gartsiya-vednaga.html", "text": "Министърът на отбраната в сянка от основната гръцка опозиционна партия „Нова Демокрация“ Василис Килилиас заяви в интервю пред местния телевизионен канал „Скай“, че фракцията настоява на провеждането на парламентарни избори „веднага“, защото когато настоящото правителство се махне, икономиката ще се промени към добро благодарение на намаляването на данъците, предвидено от консервативната партия, предава  гръцката държавна агенция АНА-МПА . \r\n„Тези (правителството), които гласуваха орязването на пенсиите и премахването на данъчните облекчения са политически измамници и заблуждават гърците“, заяви Кикилиас. \r\nПо отношение на споразумението с Македония политикът заяви: \r\n„(Премиерът на Македония) Зоран Заев говори за македонска нация и македонски език и като доказателство за това служат приказките му, че ще вкара македонската армия в НАТО. Ципрас е горд от договора си. От десетилетия никой не си е и помислял да подпише лошо и дори умерено споразумение, а това правителство се опитва да разреши въпроса с БЮРМ по най-лошия възможен начин, предоставяйки на Скопие македонския език, идентичност и националност. Това вреди на нашите национални интереси по неприемлив начин. Тези, които крепят парламентарното мнозинство (младшият коалиционен партньор АНЕЛ („Независимите гърци“ –бел. ред.) са съучастници и ще споделят историческата отговорност“, смята Кикилиас. \r\nПревод и редакция:", "date": "2018.07.08", "title": "АНА-МПА: „Нова Демокрация“ иска парламентарни избори в Гърция веднага"}
{"url": "http://www.focus-news.net/news/2018/07/08/2543012/sofiya-vremenno-e-ogranicheno-dvizhenieto-po-avtomagistrala-trakiya-v-posoka-sofiya-ot-paten-vazel-muhovo-do-paten-vazel-ihtiman-poradi-prelivane-na-mikroyazovir-pri-km-37.html", "text": "Временно е ограничено движението по автомагистрала \"Тракия\" в посока София от пътен възел \"Мухово\" до пътен възел \"Ихтиман\", поради преливане на микроязовир при км 37. Това съобщиха от пресцентъра на  Агенция \"Пътна инфраструктура\" . Движението е пренасочено по път I-8 София-Ихтиман.", "date": "2018.07.08", "title": "София: Временно е ограничено движението по автомагистрала \"Тракия\" в посока София от пътен възел \"Мухово\" до пътен възел \"Ихтиман\", поради преливане на микроязовир при км 37"}
{"url": "http://www.focus-news.net/news/2018/07/08/2543014/ria-novosti-turskoto-pravitelstvo-osvobodi-oshte-blizo-19-hilyadi-darzhavni-sluzhiteli.html", "text": "Правителството на Турция прие постановление в рамките на действащия режим на извънредно положение, въведен след неуспешния опит за преврат през юли 2016 година, на основание на който се освобождават още 18 632 души, заподозрени, че са участвали в организацията на ислямския проповедник Фетулах Гюлен, предава  РИА Новости . \r\nСъгласно постановлението, публикувано в неделя в „Държавен вестник“, от Въоръжените сили на Турция са уволнени 6152 души, включително 3077 от сухопътните войски, 1126 от военноморските сили и 1949 от Военновъздушните сили. От службите за сигурност са освободени 8998 служители, 649 от които от жандармерията. Уволненията засегнаха и Министерството на правосъдието (1051 души), на образованието (658), Дирекцията по вероизповеданията („Дианет“) (240), Министерството на външните работи (38) и държавните университети (199). Освен това са закрити 12 обществени организации, три вестника и един телевизионен канал. \r\nТова е най-голямата група държавни служители, уволнени в рамките на едно държавно постановление, прието в условията на извънредно положение. По-рано президентът на страната Реджеп Таийп Ердоган заяви, че то може да бъде отменено на 18 юли, когато изтича поредния тримесечен срок на действието му. \r\nПревод и редакция:", "date": "2018.07.08", "title": "РИА Новости: Турското правителство освободи още близо 19 хиляди държавни служители"}
{"url": "http://www.focus-news.net/news/2018/07/08/2543008/anadolu-agency-vitseprezidentat-na-irak-zayavi-che-parlamentarnite-izbori-v-stranata-sa-bili-fars.html", "text": "Вицепрезидентът на Ирак Ияд Алауи описа парламентарните избори в страната, които се състояха на 12 май, като „фарс“, след като ръчното преброяване на част от бюлетините разкри масови измами, предава  Anadolu Agency . \r\n„Измамите, които разкри ръчното преброяване в някои от изборните секции в Киркук без съмнение показва, че последните избори бяха фарс“, заяви Алауи чрез съобщение, разпространено от кабинета му. \r\nПолитикът, който е начело на коалиция „Уатания“, смята, че повечето от гласовете в Киркук са подменени. \r\n„Анадолската агенция“ припомня, че изборите в Ирак и опитите за съставяне на ново правителство впоследствие преминават при постоянни скандали, като миналия състав на парламента начело със старото правителство внесоха поправки в изборните закони на страната, с което допуснаха ръчно преброяване на бюлсетините заради съмнения за изборни измами. Малко след това бе назначена Колегия от съдии, които иззеха функциите на Централната избирателна комисия, защото някои от членовете й са подозирани в участие в измамите. \r\nВотът бе спечелен от коалицията „Сайрун“ на шиитксия проповедник Муктада Садър, получил 54 мандата. На второ място е друга шиитска коалиция, начело с „Хашд ал Шааби“, която вкарва 47 депутати в новия състав на парламента, а трети остана „Блока на победата“ на настоящия премиер Айдер ал Абади. \r\nПревод и редакция:", "date": "2018.07.08", "title": "Anadolu Agency: Вицепрезидентът на Ирак заяви, че парламентарните избори в страната са били „фарс“"}
{"url": "http://www.focus-news.net/news/2018/07/08/2543015/varna-chastichni-remontni-deynosti-na-asfaltovata-nastilka-se-izvarshvat-po-chast-ot-patya-staro-oryahovo-grozdyovo.html", "text": "Сравнително спокойно е движението по републиканската пътна мрежа на територията на Варненска област, предаде репортер на  Радио „Фокус“ – Варна . Пътните настилки са сухи, видимостта е добра, но са възможни превалявания. През деня движението по главния път Варна – Бургас е натоварено. Трафикът в участъка от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Спряно е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Полицейското присъствие в региона е засилено с цел ограничаване на тежките инциденти през сезона. Призовават се водачите да шофират с повишено внимание и съобразена скорост. \r\nЗатворен за движение е участъкът между ул. „Прилеп“ и бул. „Цар Освободител“ в град Варна, заради изграждането на бул. „Васил Левски”. На кръстовището на булевардите „Васил Левски” и „Цар Освободител“, т. нар пробив 1, светофарните уредби са изключени, поставени са заграждения, но част от водачите не спазват временната организация на движение и минават през тях, като създават предпоставки за възникване на пътни произшествия. Според поставената сигнализация идващите автомобили от кв. „Васил Левски“ са пренасочвани по обходни маршрути. Движещите се в посока към град София и в посока център, могат да използват ул. „Отец Паисий“, откъдето да се включат в движението по бул. „Цар Освободител“. Движещите се по бул. „Цар Освободител“, могат да използват ул. „Отец Паисий“ за включване в бул. „Васил Левски“ в посока Златни пясъци. Участъкът от бул. „Цар Освободител“ след ул. „Струга“ в посока магистралата е стеснен до две ленти за движение – по една в посока, за да бъде извършено частично демонтиране на мостово съоръжение по булеварда. \r\nМарияна ВАЛЕНТИНОВА", "date": "2018.07.08", "title": "Варна: Частични ремонтни дейности на асфалтовата настилка се извършват по част от пътя Старо Оряхово – Гроздьово"}
{"url": "http://www.focus-news.net/news/2018/07/08/2543013/pss-loshi-sa-usloviyata-za-turizam-v-planinite-na-mnogo-mesta-vali-dazhd.html", "text": "Лоши са условията за туризъм в планините, на много места вали дъжд. Това съобщиха за  Агенция „Фокус”  от  Планинската спасителна служба  (ПСС) при Българския червен кръст (БЧК). Във високите части на планините има мъгла. В ниските части температурите са между 10 и 14 градуса, а по най-високите - между 4 и 7 градуса. Работят кабинковите линии на Боровец, Ситняковския лифт и първа, втора и четвърта линия на Пампорово, както и лифтовете на Витоша и Пирин. Планинските спасители съветват туристите да се съобразяват с неблагоприятните метеорологични условия. Няма регистрирани инциденти с туристи през изминалото денонощие. \r\nИнформация за обстановката в планините може да намерите на адреса на ПСС в интернет или на телефоните на ПСС: 02/ 9632000 и 1470. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.08", "title": "ПСС: Лоши са условията за туризъм в планините, на много места вали дъжд"}
{"url": "http://www.focus-news.net/news/2018/07/08/2543016/blagoevgrad-natovaren-e-trafikat-po-avtomagistrala-struma-i-glaven-pat-e-79-v-oblastta-v-posoka-gartsiya.html", "text": "Натоварен е трафикът по автомагистрала „Струма“ и главен път Е-79 в Благоевградска област, в посока Гърция, тъй като много жители и гости на града в почивните дни пътуват до южната ни съседка, където посещават плажове. Без проблеми се осъществява движението по второкласен път 19 Симитли – Гоце Делчев. Няма данни за образуване на задръствания или колони от автомобили. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи, времето е слънчево и топло. Няма регистрирани инциденти на пътя през изминалата нощ. В региона не са въведени ограничения за движението на леки и товарни автомобили. \r\nТрафикът по входните и изходните пътни артерии на областния център е интензивен. Колони от автомобили се образуват на моменти в районите около жп гарата и автогарата. Натоварен трафик, но без образуване на задръствания, се наблюдава по булевардите „Св. Димитър Солунски“ и „Васил Левски“. Движението по улица „Славянска“ в района на болницата се осъществява сравнително спокойно. През нощта няма регистрирани тежки инциденти в града. Автобусите се движат по разписание. \r\nЛивия НИНОВА", "date": "2018.07.08", "title": "Благоевград: Натоварен е трафикът по автомагистрала „Струма“ и главен път Е-79 в областта, в посока Гърция"}
{"url": "http://www.focus-news.net/news/2018/07/08/2543018/pazardzhik-opasnost-ot-padashti-kamani-ima-po-patishtata-v-chastta-na-rodopite-v-oblastta.html", "text": "Не е натоварено движението по пътищата в област Пазарджик. Пътните настилки на места са мокри. На моста в село Бошуля, който е част от републиканската пътна мрежа, е забранено движението на товарни автомобили с тегло над 10 тона. Това съобщи за  Радио „Фокус“-Пазарджик  дежурният в Областно пътно управление-Пазарджик. Определеният обходен маршрут е през село Звъничево – Септемврийски ханчета – град Септември – село Бошуля. По пътищата в частта на Родопите в областта остава в сила опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.07.08", "title": "Пазарджик: Опасност от падащи камъни има по пътищата в частта на Родопите в областта"}
{"url": "http://www.focus-news.net/news/2018/07/08/2543021/kyustendil-ogranicheno-e-dvizhenieto-po-patya-smolichano-pelatikovo-poradi-propadane-na-chast-ot-patnoto-platno.html", "text": "Ограничено е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Това съобщиха за  Радио „Фокус“ – Пирин  от Областно пътно управление – Кюстендил. По третокласен път 107 след Рилския манастир движението се извършва двупосочно в една лента в участъка от км 27+600 до км 27+800, поради свличане на скална маса на пътното платно. Шофьорите трябва да се движат с повишено внимание на третокласен път 623 Бобов дол-Жедна от км 14+800 до км 15+560, тъй като там се изгражда ново трасе.   \r\nС нормална интензивност е трафикът по главен Е-79 и автомагистрала „Струма“ в Кюстендилска област. \r\nЛивия НИНОВА", "date": "2018.07.08", "title": "Кюстендил: Ограничено е движението по пътя Смоличано-Пелатиково, поради пропадане на част от пътното платно"}
{"url": "http://www.focus-news.net/news/2018/07/08/2543019/partiya-edinstvena-makedoniya-mozakat-na-hristiyan-mitskovski-e-spryal-prez-1948-godina-ne-e-prestaplenie-da-veesh-ruskoto-zname.html", "text": "„Християн Мицковски, в стил на глупав и изнервен агитатор, през последните дни гостува на всички национални телевизии и постоянно иска арестуване на председателя на партията („Единствена Македония“ – бел. ред.) Янко Бачев, защото се е качил на полицейска патрулка и е развял руското знаме на протеста пред парламента на 17 юни т.г.“, написаха в заявление от малката про-руска македонска партия „Единствена Македония“, предава  агенция „Макфакс“ . \r\n„Мицковски иска Бачев да бъде арестуван, представете си, поради това, че министърът на вътрешните работи Оливер Спасовски е казал така по телевизията. В името на македонския народ и в името на ВМРО, „Единствена Македония“ пита лидера на ДПМНЕ, за какво задържане на председателя Бачев става дума, когато арестите се правят на законови основания, а не въз основа на думите на полицейския министър“, пишат от партията. \r\nСпоред тях, качването на полицейска кола и веенето на руско знаме не са записани като противозаконен акт в нито един от законите на Република Македония. \r\nПревод и редакция:", "date": "2018.07.08", "title": "Партия „Единствена Македония“: Мозъкът на Християн Мицковски е спрял през 1948 година, не е престъпление да вееш руското знаме"}
{"url": "http://www.focus-news.net/news/2018/07/08/2543022/kaloyan-iliev-kmet-na-ihtiman-mikroyazovirat-pri-km-37-na-am-trakiya-ne-preliva-nyama-zastrasheni-hora.html", "text": "От снощи съм на място. Микроязовирът при км 37 на АМ „Тракия“ не прелива, тече си в преливника и се влива в дерето. Проблемът с микроязовира е от години. Това съобщи за  Агенция „Фокус“  кметът на Ихтиман Калоян Илиев. „Обстановката е нормална. Няма скъсана стена. Преливникът прелива, не е фатално“, посочи той и уточни, че няма застрашени хора. „Преливникът е затова - когато има повече вода, тя да излиза в дерето. Само че дерето минава под магистралата, оттам е проблема“, коментира кметът и обясни, че към момента движението по АМ „Тракия“ все още е затворено. „Прави се ново корито на дерето. До 2-3 часа най-вероятно движението ще бъде възстановено“, каза още Калоян Илиев. \r\nБиляна ИВАНОВА", "date": "2018.07.08", "title": "Калоян Илиев, кмет на Ихтиман: Микроязовирът при км 37 на АМ „Тракия“ не прелива, няма застрашени хора"}
{"url": "http://www.focus-news.net/news/2018/07/08/2543017/direktorat-na-fronteks-migrantite-se-nasochiha-kam-evropa-po-nov-marshrut-ispaniya.html", "text": "Мигрантите все по-често избират западния маршрут през Средиземно море, за да достигнат до Европа през Испания, предупреди изпълнителният директор на европейската гранична служба ФРОНТЕКС Фабрис Леджери, цитиран от  европейското издание на Politico . \r\n„Ако ме попитате коя е най-голямата ми тревога, ще кажа Испания, заяви Леджери пред немското издание Welt am Sonntag. \r\nСлужбата има информация за 6 хиляди незаконни преминавания на границата от африкански мигранти през последния месец, заяви еврочиновникът. Близо половината от тях са били мароканците, а останалите са предимно мигранти от Западна Африка. \r\n„Ако броят им продължи да се увеличава със същите темпове като напоследък, този маршрут ще стане най-важният“, отбеляза още Леджери. \r\n„Велт ам Зонтаг“ пък коментира, че трафикантите в Нигер вече предлагат на мигрантите и бежанците да ги прекарат през Мароко, вместо през Либия, както до сега. \r\nИзпълнителният директор на ФРОНТЕКС смята, че е много важно да се основат приемни центрове в Африка, където мигрантите и бежанците да бъдат връщани, когато бъдат заловени в морето, а не да бъдат довеждани в Европа. \r\nПревод и редакция:", "date": "2018.07.08", "title": "Директорът на ФРОНТЕКС: Мигрантите се насочиха към Европа по нов маршрут - Испания"}
{"url": "http://www.focus-news.net/news/2018/07/08/2543020/nimh-v-lovech-e-nay-golyamoto-kolichestvo-valezhi-prez-noshtta-21-lkv-m.html", "text": "В Ловеч е най-голямото количество валежи през нощта- 21 л/кв. м. Това съобщиха за  Агенция „Фокус“  от  Националния институт по метеорология и хидрология към БАН  за валежите в страната през нощта. В Лом регистрирания валеж е 19 л/кв. м, в Плевен и Велико Търново - 16 л/кв. м, във Враца и на Черни връх - 15 л/кв. м. \r\nБиляна ИВАНОВА", "date": "2018.07.08", "title": "НИМХ: В Ловеч е най-голямото количество валежи през нощта - 21 л/кв. м"}
{"url": "http://www.focus-news.net/news/2018/07/08/2543023/razgrad-tir-e-vlyazal-v-selskostopanska-postroyka-v-selo-osenets-nyama-postradali-hora.html", "text": "В 07.04 часа в РСПБЗН – Разград е получено съобщение за катастрофа на товарен автомобил с Рег.№ ТХ 2908 ХА в селскостопанска постройка в село Осенец, ул. „Стара планина“ №18. Това съобщиха от  ОДМВР-Разград . Екип на пожарната служба е на място. Няма пострадали хора при влизането на ТИР-а в стопанската постройка. Нанесени са само материални щети.", "date": "2018.07.08", "title": "Разград: ТИР е влязъл в селскостопанска постройка в село Осенец, няма пострадали хора"}
{"url": "http://www.focus-news.net/news/2018/07/08/2543025/vitsepremierat-ekaterina-zaharieva-shte-uchastva-v-sreshta-na-berlinskiya-protses-po-zapadnite-balkani-v-london.html", "text": "Вицепремиерът и министър на външните работи Екатерина Захариева заминава за Лондон, където ще вземе участие в ежегодната среща по Западните Балкани на външните министри от страните в Берлинския процес. Това съобщиха от пресцентъра на  Министерството на външните работи .  \r\nНа 9 юли първите дипломати на Великобритания, Австрия, България, Германия, Италия, Словения, Франция и Хърватия ще изслушат шестимата си колеги от Западните Балкани. Всички заедно ще се срещнат с представители на гражданското общество и младежки групи в региона. За срещата е поканена и Полша, която ще бъде домакин на форума през 2019 г., както и представители на ЕС и международните финансови институции.   \r\nСрещата на външните министри ще бъде последвана от форум на държавните и правителствени ръководители на следващия ден.  \r\nПетата годишна среща на Берлинския процес ще се фокусира върху въпросите за преодоляване на младежката безработица, засилване на регионалната свързаност, насърчаване на бизнеса и засилване на сътрудничеството в регионалната сигурност, включително чрез борба с общи заплахи като корупцията, организираната престъпност, трафика на хора и тероризма.  \r\nИнициативата Берлински процес бе подета от канцлера Ангела Меркел през 2014 г. По време на последната среща в Триест, в която бе включена и България, бяха одобрени инвестиции на стойност над половин милиард евро, от които 194 млн. евро ще бъдат осигурени от ЕС, а останалата част – от заеми от Европейската инвестиционна банка, Европейската банка за възстановяване и развитие, както и чрез национално съфинансиране от страните от Западните Балкани.  \r\nСред одобрените през 2017 г. проекти бяха газовият интерконектор между Сърбия и България, железопътна връзка между страната ни и Република Македония като част от транспортен коридор №8, както и железопътната връзка между България и Сърбия в рамките на европейския коридор №10.   \r\nБългария се превърна в участник в Берлинския процес благодарение на стратегическия ангажимент на правителството към Западните Балкани и организираната от Българското председателство на Съвета на ЕС среща на върха, завършила със Софийските декларация и Дневен ред за Западните Балкани.", "date": "2018.07.08", "title": "Вицепремиерът Екатерина Захариева ще участва в среща на Берлинския процес по Западните Балкани в Лондон"}
{"url": "http://www.focus-news.net/news/2018/07/08/2543026/razgrad-48-godishen-mazh-e-zadarzhan-sled-signal-za-poboy-na-ulitsa-v-isperih.html", "text": "48-годишен мъж от град Исперих е задържан след сигнал за побой на улицата. Това съобщиха от  ОДМВР-Разград . Около 23.30 часа на 7 юли дъщеря сигнализира, че пред дома им в Исперих мъжът е предизвикал скандал с майка й, като нанася удар с ръка в носа и челюстта на 40-годишната жена. Пострадалата е прегледана в ЦСМП-Исперих и пренасочена за лечение в МБАЛ-Разград. Мъжът е задържан за срок от 24 часа. По случая е образувано досъдебно производство по чл.129, ал.1 от НК.", "date": "2018.07.08", "title": "Разград: 48-годишен мъж е задържан след сигнал за побой на улица в Исперих"}
{"url": "http://www.focus-news.net/news/2018/07/08/2543028/razgrad-61-godishen-mazh-ot-selo-podayva-e-zadarzhan-s-nad-100-g-heroin.html", "text": "61-годишен мъж от село Подайва е задържан с над 100 г хероин. Около 20.10 часа на 7 юли в хода на извършване на процесуално-следствени действия, в село Здравец, на изхода за село Пчелина, е спрян лек автомобил. Това съобщиха от  ОДМВР-Разград . При претърсване в колата са открити 108,5 грама кафеникаво прахообразно вещество, което при тестване е реагирало на хероин. Последвало е претърсване в дома на задържания в село Подайва, където са намерени и иззети 21,8 грама от същото наркотично вещество. Мъжът е задържан в Районно управление на МВР-Исперих, след което е конвоиран до Разград. Той е криминално проявен и осъждан за притежание и разпространение на дрога. За случая е уведомен окръжен прокурор. Продължава работата по разследването на престъпление по чл.354 А, ал.3 от НК.", "date": "2018.07.08", "title": "Разград: 61-годишен мъж от село Подайва е задържан с над 100 г хероин"}
{"url": "http://www.focus-news.net/news/2018/07/08/2543027/blagoevgrad-dvama-43-godishni-mazhe-sa-zadarzhani-pri-prodazhba-na-kradeni-veshti-v-zhilishteto-na-ediniya-e-otkrita-430-g-marihuana.html", "text": "С успех приключи полицейска операция на служители от ОДМВР-Благоевград. На 6 юли 2018 г. в Благоевград, на територията обслужвана от Първо районно управление на МВР, е извършена взломна кражба от лек автомобил, паркиран в централната част на града. След проведена полицейска операция са задържани двама души, съпричастни към извършеното престъпление. Това съобщиха от  ОДМВР-Благоевград . Задържаните са 43-годишни мъже, криминално проявени и осъждани за престъпления, свързани с наркотици, кражби, грабеж, противозаконно отнемане на МПС и закана за убийство. Двамата извършители на кражбата са задържани в момент на продажба на част от крадените вещи. В хода на операцията при извършване на процесуално-следствените действия в жилището на единия мъж са открити електронна везна и 430 г зелена тревиста маса, която при направения полеви тест е реагирала положително на марихуана. На 7 юли 2018 г. спрамо него е повдигнато обвинение за извършени престъпления по чл.195, ал.1, т.3 от НК и по чл. 354а от НК, а на другия мъж - по чл .195, ал.1, т.3 от НК. Двамата мъже са задържани за срок от 72 часа с постановление на наблюдаващ прокурор от Районна прокуратура - Благоевград. По случая е образувано полицейско дознание.", "date": "2018.07.08", "title": "Благоевград: Двама 43-годишни мъже са задържани при продажба на крадени вещи, в жилището на единия е открита 430 г марихуана"}
{"url": "http://www.focus-news.net/news/2018/07/08/2543024/reuters-nay-malko-64-sa-zaginali-v-rezultat-ot-prolivnite-dazhdove-v-yaponiya-desetki-sa-neizvestnost.html", "text": "Броят на загиналите в резултат от безпрецедентните дъждове в Япония е нараснал до 64 души в неделя, след като реките излязоха от коритата си и принудиха милиони да бягат от домовете си, съобщават местните медии, като съобщават, че се очаква през следващите дни пороите да продължат, предава  Reuters . \r\nПрез седмицата части от Западна Япония бяха залети от проливни дъждове, които активизираха свлачища и извадиха реките от коритата им, хващайки в капан на покривите им много японци. \r\n„Никога не сме виждали такъв дъжд“, заяви представител на японската метеорологична служба. „Ситуацията е изключително опасна“. \r\nНай-малко 64 души са загинали, а 44 са в неизвестност, съобщи държавната телевизия NHK, след като през нощта се говореше за 49 жертви. Сред липсващите е 9-годишно момченце, за което се твърди, че е затрупано в къщата си след свличане на земна маса, отнело живота на други трима. \r\n„Всичко, което имам са дрехите, които нося“, проплака спасена жена пред японската държавна медия. „Избягаме на втория етаж, но тогава водата се повдигна още повече и се наложи да отидем на третия“, обясни тя. \r\nЯпонското правителство формира извънреден център за координация към кабинета на премиера и изпрати 54 хиляди спасители от военното, вътрешното и противопожарното ведомство в големия бедстващ регион в Западна и Югозападна Япония. \r\n„Все още има много хора в неизвестност и други, които се нуждаят от помощта ни, работим срещу времето“, заяви министър-председателят Шинзо Абе. \r\nВ същото време метеоролозите предупреждават, че проливните валежи ще продължат и в понеделник, когато в няколко префектури се очакват по около 300 мм на кв. м.  \r\nЗаради пороите са евакуирани около 2 милиона души, а още 2,3 милиона са били посъветвани да се евакуират. В повече от една четвърт от регионите на страната са издадени предупреждения за опасност от свлачища. \r\nПревод и редакция:", "date": "2018.07.08", "title": "Reuters: Най-малко 64 са загинали в резултат от проливните дъждове в Япония, десетки са неизвестност"}
{"url": "http://www.focus-news.net/news/2018/07/08/2543029/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-9-yuli.html", "text": "„Софийска вода” временно ще прекъсне водоснабдяването в някои части на столицата на 9 юли 2018 г. (понеделник), съобщиха от пресцентъра на  дружеството .  \r\nВъв връзка с подмяна на уличен водопровод на ул. „Разград“ в ж. к. „Красно село“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на улицата. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Разград“ бл. 35А. \r\nВъв връзка с прекъсване на сградно водопроводно отклонение на ул. „Вяра“ в кв. „Модерно предградие, се налага спиране на водоподаването от 09:00 до 14:00 часа на клиентите на „Софийска вода”, живеещи в района на ул. „Проф. Янаки Моллов“, ул. „Железен мост“, ул. „Кирил Дрангов“ и ул. „Динамо“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“23-ти декември“ ъгъла с ул. „Вяра“. \r\nВъв връзка с реконструкция на уличен водопровод на ул. „Перуника“ в с. Бусманци, се налага спиране на водоподаването от 09:30 до 19:30 часа на клиентите на „Софийска вода”, живеещи в следните райони: \r\n- участъка на ул. „Перуника“ от ул. „Асен Игнатов“ до ул. „Ген. Гурко“; \r\n- участъка на ул. „Асен Игнатов“ от ул. „Пчелина“ до ул. „Асен Игнатов“ №31. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Перуника“ ъгъла с ул. „Асен Игнатов“. \r\nВъв връзка с подмяна на сградно водопроводно отклонение на ул. „Вит“ в с. Иваняне, се налага спиране на водоподаването от 10:00 до 16:00 часа на клиентите на „Софийска вода”, живеещи в районите: \r\n- ул. „Вит“, ул. „Силистра“; \r\n- участъка на ул. „Кокиче“ от ул. „Еделвайс“ до края на улицата. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Вит“ ъгъла с ул. „Кокиче“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.08", "title": "„Софийска вода” временно ще прекъсне водоснабдяването в някои части на столицата на 9 юли"}
{"url": "http://www.focus-news.net/news/2018/07/08/2543031/ministarat-na-otbranata-krasimir-karakachanov-shte-otkrie-fotoizlozhba-po-povod-140-godini-ot-sazdavaneto-na-balgarskata-armiya-na-9-yuli.html", "text": "На 9 юли от 17.00 часа министърът на отбраната Красимир Каракачанов и началникът на отбраната генерал Андрей Боцев ще открият фотоизложба по повод 140 години от създаването на Българската армия. Това съобщиха от пресцентъра на  Министерството на отбраната . Юбилейната фотоизложба под надслов „В кадър – Българската армия днес\" се организира от Министерството на отбраната, съвместно  със Столична община. Тя ще бъде разположена  в Градската градина пред Народния театър „ Иван Вазов“ от 9 до 23 юли. На 32 пана ще бъде включен снимков материал с исторически характер, който се предоставя от Военноисторическия музей, както и фотоси, отразяващи боеспособността на видовете въоръжени сили на Българската армия. Снимките представят демонстративни бойни действия в реална ситуация, участия в различни полеви учения, национални празници и ритуали. Автор на снимките от съвременния период е  фотографът на Министерството на отбраната Вяра Йовева. На събитието е поканена да присъства и Йорданка Фандъкова, кмет на София.", "date": "2018.07.08", "title": "Министърът на отбраната Красимир Каракачанов ще открие фотоизложба по повод 140 години от създаването на Българската армия на 9 юли"}
{"url": "http://www.focus-news.net/news/2018/07/08/2543034/pazardzhik-dazhd-vali-po-patya-ot-selo-debrashtitsa-kam-kurorta-sveti-konstantin-i-v-rayona-na-tsigov-chark.html", "text": "Дъжд вали по пътя от село Дебращица към курорта Свети Константин, предаде репортер на  Радио „Фокус“ – Пазарджик . Пътните настилки са мокри. Дъжд вали и в района на Цигов чарк. Шофьорите трябва да бъдат внимателни, тъй като мъгла намалява видимостта на места.", "date": "2018.07.08", "title": "Пазарджик: Дъжд вали по пътя от село Дебращица към курорта Свети Константин и в района на Цигов чарк"}
{"url": "http://www.focus-news.net/news/2018/07/08/2543032/sport-tayvanka-izhvarli-svetovnata-1-ot-uimbaldan.html", "text": "Изненадите при жените на Уимбълдън продължават, след като №1 в света Симона Халеп загуби от тайванката Су-Уей Сие с 6:3, 4:6, 5:7 в мач от третия кръг на турнира. Шампионката от „Ролан Гарос“ загуби мача за два часа и 20 минути.   \r\nВ следващия кръг Сие ще играе срещу Домника Цибулкова от Словакия, която победи 15-ата поставена Елизе Мертенс от Белгия с 6:2, 6:2. \r\nТака от „Топ 10“ на поставените в схемата на Уимбълдън тенисистки, остана само една – чехкинята Каролина Плишкова.", "date": "2018.07.08", "title": "Спорт: Тайванка изхвърли световната № 1 от \"Уимбълдън\""}
{"url": "http://www.focus-news.net/news/2018/07/08/2543030/komisar-toshko-barzilov-pbzn-yazovirat-dzhakov-most-kray-ihtiman-se-iztochva-prevantivno-s-tsel-nedopuskane-razrushavaneto-na-stenata.html", "text": "Язовирът \"Джаков мост\" край Ихтиман се източва превантивно, за да не се получи разрушаване на стената. Това съобщи за  Агенция „Фокус“  комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). „С цел недопускане разрушаването на стената на язовира от снощи работи помпа, която извади вече около 25 хил. куб. м вода“, обясни той. „Вследствие на обилните валежи от снощи в района на Ихтиманска средна гора се повиши рязко оттокът на водите, посока Ихтиман. Напълни се язовир Джаков мост, който прелива през преливника“, посочи комисар Бързилов. „На този етап за населението на Ихтиман няма опасност“, обяви той. „Вследствие на повишаването на нивото на язовира, който се намира в района на 37 км над АМ „Тракия“, заради опасност от подкопаване на основи на мост на магистралата движението, е спряно превантивно. Колите в посока София са пренасочени през Ихтиман. Движението се регулира от „Пътна полиция“, поясни той. „За недопускане разрушаването на пътното съоръжение работи багер, който прокопава допълнителен канал за отвеждане на водите от микроязовира. Създадена е необходимата организация за обезопасяване на движението по АМ „Тракия“, посочи Тошко Бързилов. „Съвместно работят представители на АПИ и Пътно управление София област, кметът на Ихтиман, полицията и нашите структури. Създадена е необходимата организация за недопускане на критични ситуации в района“, каза още комисарят. \r\nБиляна ИВАНОВА", "date": "2018.07.08", "title": "Комисар Тошко Бързилов, ПБЗН: Язовирът \"Джаков мост\" край Ихтиман се източва превантивно с цел недопускане разрушаването на стената"}
{"url": "http://www.focus-news.net/news/2018/07/08/2543039/greek-reporter-pravitelstvoto-na-gartsiya-otnovo-otlozhi-razglezhdaneto-na-vaprosa-za-predostavyane-na-izbiratelni-prava-na-gratskata-diaspora.html", "text": "Основната опозиционна партия в Гърция „Нова Демокрация“ е внесла предложение за предоставяне на избирателни права на живеещите в чужбина гърци на парламентарните избори. Но, правителството начело със СИРИЗА отново е отказало да се заеме с въпроса, пише  базираният в САЩ гръцки портал Greek Reporter . \r\nВътрешният министър Панос Скурлетис отложи разглеждането на въпроса и заяви, че тази тема ще бъде разгледана от комисия в рамките на следващата половин година. Медията обяснява, че опозиционната партия е предложила поправки в изборния закон, които биха позволили на гърците в чужбина да упражнят правото си на глас на парламентарни избори и че тази точка трябва да бъде включена в проектопредложението за промяна на изборните секции в Атика и промени за местните избори в Гърция. \r\n„Нова демокрация“ отправи подобни искания вече два пъти през тази година, припомня Greek Reporter. \r\nВ хода на дебатите в парламента, опозиционният лидер Кириакос Мицотакис се обърна към премиера Алексис Ципрас, председателят на народното събрание Никос Вуцис и вътрешния министър, но не получи отговор на въпросите си. \r\n„Господин Ципрас, ще гласуваме ли заедно, за да могат гърците в чужбина да гласуват на тези избори? Да? С това клатене на главата казвате да или не? Или отказвате да отговорите? Или дори се преструвате, че не ме чувате. Знам, че задавам трудни въпроси“, заяви Мицотакис. \r\nПревод и редакция:", "date": "2018.07.08", "title": "Greek Reporter: Правителството на Гърция отново отложи разглеждането на въпроса за предоставяне на избирателни права на гръцката диаспора"}
{"url": "http://www.focus-news.net/news/2018/07/08/2543040/mvr-edin-chovek-e-zaginal-v-katastrofa-prez-izminaloto-denonoshtie.html", "text": "Един човек е загинал в катастрофа през изминалото денонощие. Това съобщиха от  пресцентъра на МВР . В страната са станали 19 пътни произшествия, ранените са 25. В София тежките катастрофи са 2, а леките- 36. Ранени са двама. От началото на месеца в катастрофи са загинали 13 души, а от началото на годината- 256. От 1 до 7 юли загиналите в катастрофи са с 40 по-малко спрямо същия период на 2017 година.", "date": "2018.07.08", "title": "МВР: Един човек е загинал в катастрофа през изминалото денонощие"}
{"url": "http://www.focus-news.net/news/2018/07/08/2543036/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ от 17.00 часа днес. Това съобщиха от  екипа на предаването „Беновска пита“  по „Канал 3” и Радио „К2”. Нейни събеседници в днешното издание на предаването на тема „Политиката, глупако!“, което ще започне с коментар на Беновска, ще бъдат: \r\n- Кой хвали и отрича българското европредседателство; Как и защо България и Европа да привлекат Китай - Стоян Мавродиев, ББР; Емил Караниколов, министър на икономиката. \r\n- Кой и защо хвали или отрича българското европредседателство - Лиляна Павлова, министър за българското председателство на Съвета на Европейския съюз. \r\n- Кой, как и защо управлява медиите - Велислава Кръстева, ДПС. \r\nПовторението можете да гледате по „Канал 3” и да слушате по Радио „К2” от 22.30 часа. Можете да пишете на e-mail адрес: benovskapita@gmail.com.", "date": "2018.07.08", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/07/08/2543037/mvr-turski-tir-e-udaril-tri-rumanski-avtomobila-na-glaven-pat-e-79-v-rayona-na-mezdra-ima-postradali.html", "text": "Към 10.55 часа, на главния път Е-79, в района на моста преди Мездра, посока Видин, е станал пътен инцидент, при който има пострадали. По първоначални данни, ТИР с турска регистрация, по неизяснени засега причини, е ударил три леки автомобила, с румънска регистрация. Това съобщиха от  пресцентъра на МВР . Временно е затворен главния път Е-79, в района на Мездра заради пътния инцидент. На място са екипи на Пътна полиция, пожарната, Бърза помощ. Организирани са обходи за леките и товарните автомобили. Организиран е обход за леките автомобили през селата Ребърково, Лютиброд,Паволче до Враца. Товарните автомобили преминават през Ябланица, Роман, град Мездра, Враца.", "date": "2018.07.08", "title": "МВР: Турски ТИР е ударил три румънски автомобила на главен път Е-79, в района на Мездра, има пострадали"}
{"url": "http://www.focus-news.net/news/2018/07/08/2543033/nimh-vazmozhni-sa-poroyni-navodneniya-v-sledobednite-i-vechernite-chasove-vav-vodosbora-reka-istok-pritok-na-reka-mesta.html", "text": "През следващите дни, в резултат на валежи ще има повишения на речните нива в целия Западнобеломорски басейн, сочи справка на сайта на  Националният институт по метеорология и хидрология  (НИМХ) към Българската академия на науките (БАН). По-значителни ще бъдат повишенията днес в рилските и пиринските притоци на реките Места и Струма и в долното течение на река Струма – по основната река и в притоците ѝ реките Цапаревска, Лебница и Струмешница.  В резултат на интензивни валежи са възможни поройни наводнения в следобедните и вечерните часове във водосбора река Исток, която е приток на река Места.", "date": "2018.07.08", "title": "НИМХ: Възможни са поройни наводнения в следобедните и вечерните часове във водосбора река Исток – приток на река Места"}
{"url": "http://www.focus-news.net/news/2018/07/08/2543042/razgrad-vremenno-e-ogranicheno-dvizhenieto-po-pat-i-2-ruse-razgrad-v-selo-osenets-poradi-avariral-tovaren-kamion.html", "text": "Временно е ограничено движението по път I-2 Русе – Разград в село Осенец поради аварирал товарен камион. Това съобщиха от пресцентъра на  Агенция \"Пътна инфраструктура\" . Обходен маршрут: Дряновец – Сеново – Ветово – Бъзън.", "date": "2018.07.08", "title": "Разград: Временно е ограничено движението по път I-2 Русе – Разград в село Осенец поради аварирал товарен камион"}
{"url": "http://www.focus-news.net/news/2018/07/08/2543044/predsedatelyat-na-pg-na-gerb-tsvetan-tsvetanov-shte-uchastva-v-8-ata-transatlanticheska-konferentsiya-na-mozachnite-trastove-vav-vashington.html", "text": "Председателят на ПГ на ГЕРБ и заместник-председател на партията Цветан Цветанов заминава на едноседмично работно посещение във Вашингтон. Там той ще участва в 8-ата Трансатлантическа конференция на мозъчните тръстове „В преосмисляне на голямата трансатлантическа сделка“. Това съобщиха от пресцентъра на  ПП ГЕРБ . \r\n8-ата Трансатлантическа конференция на мозъчните тръстове ще се състои от 8 сесии, които са посветени на състоянието на ЕС и САЩ, влиянието на Брекзит върху САЩ и Европа, възможностите и предизвикателствата, създадени от новите технологии, както и трансатлантическите перспективи за технологиите. На форума ще се обсъждат още съвременните проблеми и предизвикателства за бъдещето на трансатлантическата търговия, бъдещето на НАТО и трансатлантическото споделянето на отговорности, трансатлантическо единство в свят на геополитическо съперничество и борбата с тероризма и трансатлантическата политика в Близкия Изток. \r\nПреди участието си в 8-ата Трансатлантическа конференция на мозъчните тръстове, председателят на ПГ на ГЕРБ Цветан Цветанов ще се включи и в 9-ата Среща на върха на Трансатлантическата парламентарна група. Тя ще се проведе във Вашингтон на 10 юли 2018 г. (вторник), като участниците в нея ще коментират актуални политически теми, касаещи отношенията между ЕС и САЩ и международната сигурност. \r\nВ рамките на работното си посещение във Вашингтон Цветан Цветанов ще проведе редица срещи с представители на правителствени и неправителствени организации от САЩ и Европа.", "date": "2018.07.08", "title": "Председателят на ПГ на ГЕРБ Цветан Цветанов ще участва в 8-ата Трансатлантическа конференция на мозъчните тръстове във Вашингтон"}
{"url": "http://www.focus-news.net/news/2018/07/08/2543046/pleven-v-belene-se-provede-parvoto-izdanie-na-folklorniya-festival-pat-vdahnovenie-vyara.html", "text": "В Белене се проведе първото издание на фолклорния фестивал „Път, вдъхновение, вяра!“, предаде репортер на  Агенция „Фокус“ . Целта на фестивала е да издири, съхрани и популяризира фолклорното наследство по поречието на река Дунав и на северняшката фолклорна област. Организатор на фестивала е Народно читалище „Христо Ботев 1892“ – Белене. Проявата е в памет и по идея на Методи Минчев, отишъл си от този свят, но оставил следа в крайдунавския град със своята активна самодейческа дейност като църковен и читалищен настоятел, музикант и военнослужещ. В негова памет семейството му  подари плакет и парична награда от 300 лв. на самодейците от свищовското село Българско Сливово. Освен от Българско Сливово  в първия по рода си фолклорен фестивал „Път, вдъхновение, вяра“ на сцената се изявиха  38 състава и над 400 участници от околността, а специален гост на събитието бе фолклорният изпълнител Христо Косашки. В проявата се изявиха  оркестърът при Военно формирование 28880 – Белене, както и местният клуб по народни танци „Димум“, пенсионерски клуб „Надежда“ и група „Беленка“ към него, мъжка вокална група „Стил“ и  вокална група „Детелина“, село Деков, община Белене. Фолклорен  ансамбъл „Димум“  отново впечатли публиката с изпълнения си и със своята автентична визия. Ръководството на местното читалище  в лицето на Цветана Врайкова коментираха, че имат идея този фестивал да се превърне в традиция и че плановете за следващата година са той да бъде по-мащабен.  \r\nДеница КИТАНОВА", "date": "2018.07.08", "title": "Плевен: В Белене се проведе първото издание на фолклорния фестивал „Път, вдъхновение, вяра!“"}
{"url": "http://www.focus-news.net/news/2018/07/08/2543038/sofiya-vazstanoveno-e-dvizhenieto-pri-km-37-na-avtomagistrala-trakiya-v-posoka-sofiya-mezhdu-paten-vazel-muhovo-i-paten-vazel-ihtiman.html", "text": "Възстановено е движението при км 37 на автомагистрала „Тракия“ в посока София между пътен възел \"Мухово\" и пътен възел \"Ихтиман\". Това съобщиха от пресцентъра на  Агенция \"Пътна инфраструктура\" .", "date": "2018.07.08", "title": "София: Възстановено е движението при км 37 на автомагистрала „Тракия“ в посока София между пътен възел \"Мухово\" и пътен възел \"Ихтиман\""}
{"url": "http://www.focus-news.net/news/2018/07/08/2543041/iliana-benovska-g-n-borisov-shte-uspeete-li-da-obedinite-prezidenta-radev-i-ninova-karadaya-siderov-za-natsionalno-otgovorno-povedenie.html", "text": "Г-н Борисов, ще успеете ли да обедините президента Радев и Нинова, Карадайъ, Сидеров, за национално отговорно поведение? Това е въпросът на журналиста Илиана Беновска в днешното издание на предаването „Беновска пита” по „Канал 3” и Радио „К2”, съобщиха от  екипа на предаването . \r\nСрещата в София за сътрудничество с Китай 16+1 увенча края на евро председателството на България. Настъпва часът на анализа и оценката какво предстои пред  държавата ни. Големият въпрос днес  е ще успее ли Борисов да обедини политиците в името на националните ценности и интереси.  \r\nПо конституция и по обществени очаквания ролята на обединител  принадлежи на президента Радев,но той  упорито се опитва да го играе опозиция на Борисов. Защо го прави  той си знае. И очакванията да се въдвори мир и съгласие в България се насочват към премиера Борисов.  \r\nНякой ще възрази, че истината се ражда в спор,че е нужна силна опозиция, за да има силно управление. Но е ясно,че ако едно семейство всеки ден се кара накрая ще се разпадне. А, дали, са нужни и на кого предсрочни избори е въпрос със ясен отговор – политическата конфигурация няма да се промени чувствително и градивно. Обединението около националните приоритети е необходимо, за да имаме работеща икономика, ефективно здравеопазване, пълноценно образование, справедлива съдебна система, преодоляване на престъпността, справяне с демографската криза, с корупцията, наличие на свободни медии и прочие. \r\nБорисов показа, че е в състояние да проправи път на разбирателство на Западните Балкани, че, засега, е деликатен посредник между Турция и Европа, че работи за стабилност на Европа, която се раздира от лидерски противоречия по темата за бежанците.  Днес на Борисов се пада тежката задача да погледне в очите президента Радев и да отговори на критиките му, че председателството е било фанфарно, с прегръдки и целувки на моста на влюбените,за вътрешнополитически пиар и е с кратък срок на годност,че България не е станала по-демократична, европейска страна, с независими и ефективни институции, с утвърждаване на върховенството на закона, с ефективно разделение на властите, със свобода на словото,че правителството е абдикира от сложните и взривоопасни проблеми в страната, които изискват лидерство и отговорност,че  е регистрирано сериозно изтегляне на чуждестранни инвестиции, че властта е наблюдател на катастрофалните демографски процеси, че се множат протестите, на които властта няма отговор. Борисов трябва да отговори и на подобните критики на опозиционния председател на БСП Нинова, и на настойчивите въпроси на председателя на ДПС Карадайъ какво правят ОП в управлението, и на Сидеров, че е пренебрегнат за Китай 16+1.  \r\nВероятно отговорите на тези въпроси Борисов ще даде пред 44 НС, когато отчете резултатите от евро председателството.  Дано думите и действията му са обединителни. И, дано, Радев осъзнае, най-сетне, че е избран не за опозиция на Борисов, а за обединител на нацията. И, дано, Нинова да осъзнае, че първо трябва да спечели избори, а не да поучава този, който ги е спечелил как да управлява.  \r\nГ-н Борисов, ще успеете ли да обедините президента Радев и Нинова, Карадайъ, Сидеров, за национално отговорно поведение? \r\nАз съм Беновска. И питам.", "date": "2018.07.08", "title": "Илиана Беновска: Г-н Борисов, ще успеете ли да обедините президента Радев и Нинова, Карадайъ, Сидеров, за национално отговорно поведение"}
{"url": "http://www.focus-news.net/news/2018/07/08/2543048/pazardzhik-politseyski-patrul-1624-s-radar-i-binokal-e-razpolozhen-pri-otbivkata-velingrad-tserovo-na-avtomagistrala-trakiya-v-posoka-sofiya.html", "text": "Полицейски патрул 1624 със софийска регистрация е разположен на отбивката Велинград-Церово на автомагистрала „Тракия“ в посока София, предаде репортер на  Агенция „Фокус“ . Патрулът е с радар и бинокъл.", "date": "2018.07.08", "title": "Пазарджик: Полицейски патрул 1624 с радар и бинокъл е разположен при отбивката Велинград-Церово на автомагистрала „Тракия“ в посока София"}
{"url": "http://www.focus-news.net/news/2018/07/08/2543051/vitseprezidentat-iliyana-yotova-dnes-chesto-golemite-dumi-izmestvat-golemite-kauzi.html", "text": "Много често днес големите думи изместват големите каузи. Не е достатъчно само да получим потупване по рамото отвън, да ни признаят от Европа, важно е и да се обърнем към проблемите на българските граждани. Това заяви вицепрезидентът Илияна Йотова в Ракитово, където бе официален гост на празника на града, отбелязван на 7 юли, съобщиха от  прессекретариата на държавния глава . Според нея политиците са в дълг към българските граждани, защото истински лидери са онези, които се обръщат към проблемите на малкия човек и намират смисъл в това да помагат.   \r\nЖителите на Ракитово са пример, че когато има общи мечти и идеи родното място се развива, посочи вицепрезидентът. Много времена са минали от основаването на града, много неща са се променили, но едно остава неизменно – сплотеността на хората, подчерта Илияна Йотова. Тя припомни интересното минало на Ракитово - от древните траки и римляни, през Възраждането до наши дни. Имате уникален шанс да живеете на място, надарено не само с природа, но и с история, каза вицепрезидентът и допълни, че от Ракитово са тръгнали бележити българи – писатели, учители, лекари, музиканти и хората са най-голямото богатство на града. Илияна Йотова пожела на жителите на Ракитово Часовниковата кула - един от символите на града, да продължи да отмерва бъдещи успехи и поколения, които ще оставят по нещо от себе си.  \r\nВицепрезидентът връчи плакет и грамота на тазгодишния носител на званието „Почетен гражданин” и почетни знаци на изявени жители на общината с принос в сферата на икономиката, образованието, културата, музейното дело. За своята ангажираност към Ракитовския край Илияна Йотова получи от председателя на Общински съвет Нина Димова символичен подарък – дърворезба от местен автор.  \r\nПо-рано през деня Илияна Йотова се срещна с кмета на община Ракитово Костадин Холянов.", "date": "2018.07.08", "title": "Вицепрезидентът Илияна Йотова: Днес често големите думи изместват големите каузи"}
{"url": "http://www.focus-news.net/news/2018/07/08/2543050/vratsa-vremenno-e-ogranicheno-dvizhenieto-po-pat-i-1-vratsa-botevgrad-po-mosta-nad-reka-iskar-zaradi-katastrofata-v-mezdra.html", "text": "Временно е ограничено движението по път I-1 Враца – Ботевград по моста над река Искър в гр. Мездра поради ПТП. Това съобщиха от пресцентъра на  Агенция \"Пътна инфраструктура\"  (АПИ). Движението в посока София се осъществява по обходен маршрут през Мездра – Роман – Златна Панега. Движението на леки МПС в посока Видин се осъществява по обходен маршрут през Ребърково – Лютиброд – Челопек – Павлоче – Враца. Тежкотоварните МПС пътуващи за Видин изчакват на място.", "date": "2018.07.08", "title": "Враца: Временно е ограничено движението по път I-1 Враца – Ботевград по моста над река Искър заради катастрофата в Мездра"}
{"url": "http://www.focus-news.net/news/2018/07/08/2543049/api-prichina-za-ogranichenieto-koeto-be-vavedeno-pri-37-km-na-am-trakiya-sa-obilnite-dazhdove-v-poslednoto-denonoshtie-i-vodite-ot-prelivnika-na-mikroyazovira-kray-ihtiman.html", "text": "Движението по автомагистрала „Тракия” край Ихтиман е възстановено, като се осъществява със скорост от 90 км/ч. Причина за ограничението, което бе въведено при 37 км на АМ „Тракия” в посока София, са обилните дъждове в последното денонощие и водите, които идват от преливника на микроязовира край Ихтиман и подкоповат основите на съоръжението. Това съобщиха от пресцентъра на  Агенция \"Пътна инфраструктура\"  (АПИ). \r\nЕкипи на пътноподдържащата фирма са работили за отбиване на водите от преливника на микроязовира, за да може движението по автомагистрала „Тракия” в участъка между пътен възел „Ихтиман” и пътен възел „Мухово” да бъде възстановено колкото се може по-скоро.  \r\nОще снощи по разпореждане на министъра на регионалното развитие и благоустройството Николай Нанков екипи на АПИ, поддържащата фирма, \"Пътна полиция\" и пожарната са предприели мерки за овладяване на ситуацията.", "date": "2018.07.08", "title": "АПИ: Причина за ограничението, което бе въведено при 37 км на АМ „Тракия”, са обилните дъждове в последното денонощие и водите от преливника на микроязовира край Ихтиман"}
{"url": "http://www.focus-news.net/news/2018/07/08/2543053/sofiya-natovaren-e-trafikat-po-avtomagistrala-trakiya-i-v-dvete-posoki-na-dvizhenie-patnite-nastilki-sa-mokri-i-hlazgavi.html", "text": "Натоварен е трафикът по автомагистрала „Тракия“ и в двете посоки на движение, предаде репортер на  Агенция „Фокус“ . При км 65 на автомагистралата вали дъжд, като в района на Ихтиман валежите са по-силни. „Фокус“ призовава шофьорите да се движат със съобразена скорост, да спазват дистанция и да се съобразяват с метеорологичната обстановка .", "date": "2018.07.08", "title": "София: Натоварен е трафикът по автомагистрала „Тракия“ и в двете посоки на движение, пътните настилки са мокри и хлъзгави"}
{"url": "http://www.focus-news.net/news/2018/07/08/2543043/ria-novosti-predsedatelyat-na-gsdp-razkritikuva-amerikanskiya-poslanik-v-berlin-za-razgovorite-mu-s-avtoproizvoditelite.html", "text": "Председателят на Германската социалдемократическа партия (ГСДП) Андреа Налес разкритикува посланика на САЩ Ричард Гренел, след като той организира среща с германските автомобилни концерни за обсъждане на ситуацията около митническата война. Това съобщиха немските медии, позовавайки се на интервю на Налес пред вестник Welt am Sonntag, предава  РИА Новости . \r\nПо-рано се разбра, че в посолството на САЩ в Берлин се е състояла тайна среща между Гренел и ръководителите на най-големите немски автомобилни концерни: Daimler, BMW и Volkswagen. Отбелязва се, че американският посланик е съобщил на участниците, че е упълномощен да намери решение на спора между Вашингтон и Берлин, както и Брюксел. Гренел е предложил „нулево решение“, с други думи – пълен отказ от вносни мита върху автомобилите в за САЩ, и за ЕС. \r\n„За мен е новина, че посланиците водят преговори по такива въпроси“, заяви Налес. Спроед мнението на председателя на ГСДП, Ричард Гренел трябва да разбере в какво се заключва ролята му. \r\n„Ако правителството на САЩ иска да преговаря с нас за вносните мита, с това трябва да се заемат министърът на търговията във Вашингтон и германският икономически министър Петер Алтмайер. Ние не сме бананова република“, добави тя. \r\nРИА припомня, че през юни президентът на САЩ Доналд Тръмп обяви в „Туитър“, че страната ще въведе по-високи мита върху вносните автомобили от Европейския съюз. Освен това той поръча на търговския министър Уилбър Рос да започне разследване, заплашвали вносът на автомобили американската национална сигурност и трябва ли те да бъдат облагани с мита. Според думите на държавния глава, резултатите от проучването ще станат ясно до края на юли. \r\nПревод и редакция:", "date": "2018.07.08", "title": "РИА Новости: Председателят на ГСДП разкритикува американския посланик в Берлин за разговорите му с автопроизводителите"}
{"url": "http://www.focus-news.net/news/2018/07/08/2543054/vidin-dvizhenieto-po-pat-i-1-bela-dimovo-se-osashtestvyava-dvuposochno-v-edna-lenta-poradi-avariral-tovaren-kamion.html", "text": "Движението по път I-1 Бела – Димово се осъществява двупосочно в една лента поради аварирал товарен камион. Това съобщиха от пресцентъра на  Агенция \"Пътна инфраструктура\"  (АПИ). Движението се регулира от \"Пътна полиция\".", "date": "2018.07.08", "title": "Видин: Движението по път I-1 Бела – Димово се осъществява двупосочно в една лента поради аварирал товарен камион"}
{"url": "http://www.focus-news.net/news/2018/07/08/2543045/vatreshniyat-ministar-na-avstriya-nyama-da-priemem-migrantite-na-merkel-uvelichavame-kontrola-po-yuzhnata-granitsa.html", "text": "Министърът на вътрешните работи на Австрия от националистическата местна „Партия на Свободата“ Херберт Кикл се закани на германските власти ,че страната няма да приеме нито един мигрант, предава  скопското електронно издание „Фактор“ . \r\nСлед като германският канцлер Ангела Меркел вече се е договорила, както пише македонската медия, за приемането на мигранти в Италия и Гърция, сега на ред е Австрия, която реши да приеме по-строга мигрантска политика. По отношение на искането Австрия да отвори вратите си за мигрантите, които са върнати на баварската граница, Кикл заяви: „Няма да приемем никой, за когото не отговаряме. Напротив, ще увеличим контрола по южната граница. И в бъдеще ще настояваме за решаването на този проблем там, където му е мястото – извън границите на ЕС“. \r\nПревод и редакция:", "date": "2018.07.08", "title": "Вътрешният министър на Австрия: Няма да приемем мигрантите на Меркел, увеличаваме контрола по южната граница"}
{"url": "http://www.focus-news.net/news/2018/07/08/2543056/pazardzhik-reka-topolnitsa-pri-selo-poibrene-e-povishila-nivoto-si-s-36-sm.html", "text": "Покачват се нивата на основните реки в област Пазарджик в резултат на валежите от дъжд през последното денонощие, сочи справка в сайта на  Националния институт по метеорология и хидрология  към Българската академия на науките. Най-голям ръст в нивото си бележи река Тополница при село Поибрене, която е покачила нивото си с 36 см. Река Марица при Белово е с по-високо ниво с 13 см, а при Пазарджик - с 15 см. Река Чепинска при Велинград е повишила нивото си с 11 см.", "date": "2018.07.08", "title": "Пазарджик: Река Тополница при село Поибрене е повишила нивото си с 36 см"}
{"url": "http://www.focus-news.net/news/2018/07/08/2543057/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателят на Израел Бенямин Нетаняху има намерение да каже на руския президент Владимир Путин в хода на преговорите им на 11 юли в Москва, че еврейската държава няма да търпи присъствието на проиранските сили в Сирия, както се казва в разпространено в неделя съобщение от канцеларията му, предава  ТАСС . \r\n„През следващата седмица отивам в Москва за важна среща с президента на Русия Владимир Путин“, е заявил Нетаняху на седмичното заседание на израелското правителство. „В хода на срещата ще разясня два основополагащи принципа на политиката на Израел: първо, ние няма да търпим военното закрепване на Иран и неговите сателити в нито един сирийски регион и второ, ще поискаме от Сирия, както и от сирийската армия да се придържа строго към споразумението за разделяне на враждуващите страни от 1974 година“. \r\n*** Министърът на вътрешните работи на Австрия от националистическата местна „Партия на Свободата“ Херберт Кикл се закани на германските власти ,че страната няма да приеме нито един мигрант, предава  скопското електронно издание „Фактор“ . \r\nСлед като германският канцлер Ангела Меркел вече се е договрила, както пише македонската медия, за приемането на мигранти в Италия и Гърция, сега на ред е Австрия, която реши да приеме по-строга мигрантска политика. По отношение на искането Австрия да отвори вратите си за мигрантите, които са върнати на баварската граница, Кикл заяви: „Няма да приемем никой, за когото не отговаряме. Напротив, ще увеличим контрола по южната граница. И в бъдеще ще настояваме за решаването на този проблем там, където му е мястото – извън границите на ЕС“. \r\n*** Председателят на Германската социалдемократическа партия (ГСДП) Андреа Налес разкритикува посланика на САЩ Ричард Гренел, след като той организира среща с германските автомобилни концерни за обсъждане на ситуацията около митническата война. Това съобщиха немските медии, позовавайки се на интервю на Налес пред вестник Welt am Sonntag, предава  РИА Новости . \r\nПо-рано се разбра, че в посолството на САЩ в Берлин се е състояла тайна среща между Гренел и ръководителите на най-големите немски автомобилни концерни: Daimler, BMW и Volkswagen. Отбелязва се, че американският посланик е съобщил на участниците, че е упълномощен да намери решение на спора между Вашингтон и Берлин, както и Брюксел. Гренел е предложил „нулево решение“, с други думи – пълен отказ от вносни мита върху автомобилите в за САЩ, и за ЕС. \r\n„За мен е новина, че посланиците водят преговори по такива въпроси“, заяви Налес. Спроед мнението на председателя на ГСДП, Ричард Гренел трябва да разбере в какво се заключва ролята му. \r\n„Ако правителството на САЩ иска да преговаря с нас за вносните мита, с това трябва да се заемат министърът на търговията във Вашингтон и германският икономически министър Петер Алтмайер. Ние не сме бананова република“, добави тя. \r\nРИА припомня, че през юни президентът на САЩ Доналд Тръмп обяви в „Туитър“, че страната ще въведе по-високи мита върху вносните автомобили от Европейския съюз. Освен това той поръча на търговския министър Уилбър Рос да започне разследване, заплашвали вносът на автомобили американската национална сигурност и трябва ли те да бъдат облагани с мита. Според думите на държавния глава, резултатите от проучването ще станат ясно до края на юли. \r\n*** Албанската опозиция в македонския парламент ще иска с отварянето на Конституцията за промяна на името да бъдат въведени и поправки, с които да се подобри позицията на етническите албанци в страната. От „Алианса за албанците“ заявиха, че исканията им се основават на Охридския договор и съвместната Декларация на политическите партии на албанците, подписана преди парламентарните избори, предава  излъчващият на албански език скопски телевизионен канал „Алсат – М“ . \r\n„След референдума ще направим предложения за поправки на конституцията на основата на подписаната Декларация на политическите партии на албанците и в духа на Охридския договор. Вярвам, че всички партии, които подписаха документа през януари 2017 година ще удържат думата си с цел албанците да почувстват тази държава като своя. Албанският език да бъде служебен, както се предвижда в Декларацията на албанските политически партии и което беше част от Охридския договор. Държавата трябва да бъде на всички граждани, или на македонците, албанците и другите общности“, заяви представителят на партията Арбен Таравари. \r\nНо за албанските партии, участващи в управляващото мнозинство, очакваните промени в Основния закон са тематически само по въпроса за името. От Движението БЕСА на Африм Гаши обявиха, че няма да настояват за нищо, което засяга процеса на интеграция. \r\n„Конституционните промени, които ще последват от референдума се правят с цел страната да се интегрира в НАТО и Европейския съюз, но не се изключва и възможността да се разговаря с партньорите от правителството и за друго освежаване на Конституцията. Все пак, искам да подчертая, че не бихме искали да препятстваме евроатлантическия дневен ред на страната по никакъв начин, защото това е много необходимо за държавата и за нейните граждани“, заяви представителят на БЕСА Орхан Муртезани. \r\nЗа основната албанска партия ДСИ (Демократически съюз за интеграция), нормативният аспект на Охридския договор ще се изпълни успешно с обнародването на Закона за употреба на езиците в Държавен вестник. Според партията на Али Ахмети, албанците са постигнали равнопоставеност в държавата и остава само работата за прилагането й в институциите, постигането на равноправност при икономическото развитие и правораздаването и т.н. \r\n„Конституцията трябва да се отвори, за да се направят промените, нужни за ратификацията на Договора и референдума ще се отнася само до споразумението за името между Гърция и Македония. Що се отнася до другите въпроси за равноправността, оценяваме, че със завършването на нормативната част от Охридския договор и обнародването на Закона за употреба на езиците, който е приет и ще бъде публикуван в Държавен вестник заедно с Договора за името, албанците ще задоволят своите потребности около използването на албанския език по служебен и равноправен начин във всички институции и държавни органи в Македония и, както вече казах, Конституцията може да се отвори само при въпроси, които са субект на референдума“, заяви видният деец на партията Артан Груби. \r\n„Алсат – М“ припомня, че основна точка от Декларацията на политическите партии на албанците е „Постигането на цялостна равноправност съгласно Охридския договор и Конституцията“. Целите, които се обозначават с документа са следните: \r\n•\tОкончателно прилагане на принципа на мултиетничност в Конституцията, където албанците да бъдат признат за държавнотворчески народ. \r\n•\tПостигане на цялостна езикова равноправност \r\n•\tВ Конституцията на Република Македония трябва да се определи, че македонският език и кирилицата и албанският език със свето писмо са служебните езици в Македония \r\n•\tВсеобхватен дебат около знамето, химна и държавния герб с цел държавните символи да отразяват мултиетническото общество и етническата равноправност. \r\nАлбаноезичната медия коментира, че не е ясно дали етническите партии на албанците, влизащи в управляващото мнозинство ще подкрепят евентуални инициативи на опозицията, но при приемането на Декларацията, всички партии-подписници декларираха, че ще подкрепят всякаква законодателна или конституционна инициатива, която утвърждава етническата равноправност за албанския народ. \r\n*** Броят на загиналите в резултат от безпрецедентните дъждове в Япония е нараснал до 64 души в неделя, след като реките излязоха от коритата си и принудиха милиони да бягат от домовете си, съобщават местните медии, като съобщават, че се очаква през следващите дни пороите да продължат, предава  Reuters . \r\nПрез седмицата части от Западна Япония бяха залети от проливни дъждове, които активизираха свлачища и извадиха реките от коритата им, хващайки в капан на покривите им много японци. \r\n„Никога не сме виждали такъв дъжд“, заяви представител на японската метеорологична служба. „Ситуацията е изключително опасна“. \r\nНай-малко 64 души са загинали, а 44 са в неизвестност, съобщи държавната телевизия NHK, след като през нощта се говореше за 49 жертви. Сред липсващите е 9-годишно момченце, за което се твърди, че е затрупано в къщата си след свличане на земна маса, отнело живота на други трима. \r\n„Всичко, което имам са дрехите, които нося“, проплака спасена жена пред японската държавна медия. „Избягаме на втория етаж, но тогава водата се повдигна още повече и се наложи да отидем на третия“, обясни тя. \r\nЯпонското правителство формира извънреден център за координация към кабинета на премиера и изпрати 54 хиляди спасители от военното, вътрешното и противопожарното ведомство в големия бедстващ регион в Западна и Югозападна Япония. \r\n„Все още има много хора в неизвестност и други, които се нуждаят от помощта ни, работим срещу времето“, заяви министър-председателят Шинзо Абе. \r\nВ същото време метеоролозите предупреждават, че проливните валежи ще продължат и в понеделник, когато в няколко префектури се очакват по около 300 мм на кв. м.  \r\nЗаради пороите са евакуирани около 2 милиона души, а още 2,3 милиона са били посъветвани да се евакуират. В повече от една четвърт от регионите на страната са издадени предупреждения за опасност от свлачища. \r\n***  Мигрантите все по-често избират западния маршрут през Средиземно море, за да достигнат до Европа през Испания, предупреди изпълнителният директор на европейската гранична служба ФРОНТЕКС Фабрис Леджери, цитиран от  европейското издание на Politico . \r\n„Ако ме попитате коя е най-голямата ми тревога, ще кажа Испания, заяви Леджери пред немското издание Welt am Sonntag. \r\nСлужбата има информация за 6 хиляди незаконни преминавания на границата от африкански мигранти през последния месец, заяви еврочиновникът. Близо половината от тях са били мароканците, а останалите са предимно мигранти от Западна Африка. \r\n„Ако броят им продължи да се увеличава със същите темпове като напоследък, този маршрут ще стане най-важният“, отбеляза още Леджери. \r\n„Велт ам Зонтаг“ пък коментира, че трафикантите в Нигер вече предлагат на мигрантите и бежанците да ги прекарат през Мароко, вместо през Либия, както до сега. \r\nИзпълнителният директор на ФРОНТЕКС смята, че е много важно да се основат приемни центрове в Африка, където мигрантите и бежанците да бъдат връщани, когато бъдат заловени в морето, а не да бъдат довеждани в Европа. \r\n*** Правителството на Турция прие постановление в рамките на действащия режим на извънредно положение, въведен след неуспешния опит за преврат през юли 2016 година, на основание на който се освобождават още 18 632 души, заподозрени, че са участвали в организацията на ислямския проповедник Фетулах Гюлен, предава  РИА Новости . \r\nСъгласно постановлението, публикувано в неделя в „Държавен вестник“, от Въоръжените сили на Турция са уволнени 6152 души, включително 3077 от сухопътните войски, 1126 от военноморските сили и 1949 от Военновъздушните сили. От службите за сигурност са освободени 8998 служители, 649 от които от жандармерията. Уволненията засегнаха и Министерството на правосъдието (1051 души), на образованието (658), Дирекцията по вероизповеданията („Дианет“) (240), Министерството на външните работи (38) и държавните университети (199). Освен това са закрити 12 обществени организации, три вестника и един телевизионен канал. \r\nТова е най-голямата група държавни служители, уволнени в рамките на едно държавно постановление, прието в условията на извънредно положение. По-рано президентът на страната Реджеп Таийп Ердоган заяви, че то може да бъде отменено на 18 юли, когато изтича поредния тримесечен срок на действието му. \r\n*** НАТО трябва да се фокусира върху увеличаване на военното си присъствие си на Източния фланг на Алианска, където трябва да изгради отбрана срещу потенциална руска агресия, смята канцлерът на Германия Ангела Меркел, цитирана от  европейската редакция на електронното издание Politicio . \r\nКоментарите бяха направени в навечерието на срещата на върха на Северноатлантическия алианс в Брюксел идната седмица и представлява препотвърждение, пише изданието, на актуалността на Алианса и послание от най-влиятелния европейски лидер за бъдещата посока на движение на организацията. Някои европейски лидери и анализатори, продължава медията, се опасяват, че президентът на САЩ Доналд Тръмп, който ще вземе участие във форума и в миналото определи НАТО като „остаряла“, ще се опита да подкопае допълнително Алианса. \r\n„Предизвикателствата пред НАТО се промениха драстично през последните години“, отбеляза Меркел във видеосъобщение и обясни, че след анексирането на Крим от Русия и намесата й в Източна Украйна сега е важно „фокусът да падне върху отбраната на Алианса“. \r\n„За да я осигурим трябва да направим определени приготовления, като например, да засилим присъствието си в Централно и Източноевропейските страни“, обясни германският канцлер. \r\nМного скоро след срещата на НАТО, американският президент заминава за Хелзинки, където трябва да се види (на 16 юли) с руския си колега Владимир Путин и това, пише Politico, предизвиква опасения в някои, че Вашингтон може да предприеме ходове, които не е координирал със съюзниците си. \r\n„Разбира се, че искаме да имаме отговорни отношения с Русия“, подчерта Меркел в съобщението, като добави, че „именно за това ще продължим разговорите в рамките на Съвета Русия  - НАТО“. \r\nСъщевременно обаче, Алиансът „трябва да покаже, че е готов да ни защитава“, категорична е канцлерът. \r\nИзданието смята, че на срещата в Брюксел, на 12 юли, е много вероятно Доналд Тръмп отново да поиска от съюзниците си да отделят договорените на срещата в Уелс през 2014 година 2% от БВП за отбрана. Основна жертва на критиките му е Берлин, който в момента отделя изразходва по 1,24% от бюджета за армията и се очаква догодина делът на тези разходи да се увеличи до 1,31%. \r\n„Политико“ припомня, че по-рано тази година Меркел и германският министър на отбраната Урсула фон ден Лайен са уверили, че ще увеличат военните разходи на 1,5% от БВП до 2024 година, но не са посочили кога процентите ще достигнат до два. \r\n*** САЩ и Япония са обсъдили проблемите със сигурността,свързани със Северна Корея, предава  TACC . \r\nЯпония заедно със САЩ иска да реши проблемите на националната и регионалната сигурност, свързани с Пхенян.  Това заяви в неделя на срещата с американския държавен секретар Майкъл Помпео японският премиер Шиндзо Абе. \r\nРакетната и ядрената програма на Северна Корея, проблемът с отвлечените японски граждани, националната и регионалната сигурност и стабилност са много важни въпроси и искаме да ги решим чрез близко сътрудничество между Япония и Америка\", подчерта Абе. \r\nПомпео пристигна в Япония, където ще проведе тристранни разговори с външните министри на Япония и Южна Корея в неделя. Преди това държавният секретар на САЩ прекара два дни в Пхенян, където обсъди със севернокорейското ръководство проблема за пълното ядрено разоръжаване на Северна Корея.", "date": "2018.07.08", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/07/08/2543058/sofiya-vali-poroen-dazhd-na-avtomagistrala-trakiya-v-rayona-na-vakarel-i-elin-pelin-uchastatsite-sa-hlazgavi.html", "text": "Вали пороен дъжд на автомагистрала „Тракия“ в района на Вакарел и Елин Пелин, предаде репортер на  Агенция „Фокус“ . Участъците са мокри и хлъзгави. На входа на столицата дъждът също е пороен.", "date": "2018.07.08", "title": "София: Вали пороен дъжд на автомагистрала „Тракия“ в района на Вакарел и Елин Пелин, участъците са хлъзгави"}
{"url": "http://www.focus-news.net/news/2018/07/08/2543035/alsat-m-makedoniya-albanskata-opozitsiya-iska-s-konstitutsionnite-promeni-za-imeto-da-badat-vkarani-i-popravki-za-podobryavane-na-pozitsiyata-na-albantsite.html", "text": "Албанската опозиция в македонския парламент ще иска с отварянето на Конституцията за промяна на името да бъдат въведени и поправки, с които да се подобри позицията на етническите албанци в страната. От „Алианса за албанците“ заявиха, че исканията им се основават на Охридския договор и съвместната Декларация на политическите партии на албанците, подписана преди парламентарните избори, предава  излъчващият на албански език скопски телевизионен канал „Алсат – М“ . \r\n„След референдума ще направим предложения за поправки на конституцията на основата на подписаната Декларация на политическите партии на албанците и в духа на Охридския договор. Вярвам, че всички партии, които подписаха документа през януари 2017 година ще удържат думата си с цел албанците да почувстват тази държава като своя. Албанският език да бъде служебен, както се предвижда в Декларацията на албанските политически партии и което беше част от Охридския договор. Държавата трябва да бъде на всички граждани, или на македонците, албанците и другите общности“, заяви представителят на партията Арбен Таравари. \r\nНо за албанските партии, участващи в управляващото мнозинство, очакваните промени в Основния закон са тематически само по въпроса за името. От Движението БЕСА на Африм Гаши обявиха, че няма да настояват за нищо, което засяга процеса на интеграция. \r\n„Конституционните промени, които ще последват от референдума се правят с цел страната да се интегрира в НАТО и Европейския съюз, но не се изключва и възможността да се разговаря с партньорите от правителството и за друго освежаване на Конституцията. Все пак, искам да подчертая, че не бихме искали да препятстваме евроатлантическия дневен ред на страната по никакъв начин, защото това е много необходимо за държавата и за нейните граждани“, заяви представителят на БЕСА Орхан Муртезани. \r\nЗа основната албанска партия ДСИ (Демократически съюз за интеграция), нормативният аспект на Охридския договор ще се изпълни успешно с обнародването на Закона за употреба на езиците в Държавен вестник. Според партията на Али Ахмети, албанците са постигнали равнопоставеност в държавата и остава само работата за прилагането й в институциите, постигането на равноправност при икономическото развитие и правораздаването и т.н. \r\n„Конституцията трябва да се отвори, за да се направят промените, нужни за ратификацията на Договора и референдума ще се отнася само до споразумението за името между Гърция и Македония. Що се отнася до другите въпроси за равноправността, оценяваме, че със завършването на нормативната част от Охридския договор и обнародването на Закона за употреба на езиците, който е приет и ще бъде публикуван в Държавен вестник заедно с Договора за името, албанците ще задоволят своите потребности около използването на албанския език по служебен и равноправен начин във всички институции и държавни органи в Македония и, както вече казах, Конституцията може да се отвори само при въпроси, които са субект на референдума“, заяви видният деец на партията Артан Груби. \r\n„Алсат – М“ припомня, че основна точка от Декларацията на политическите партии на албанците е „Постигането на цялостна равноправност съгласно Охридския договор и Конституцията“. Целите, които се обозначават с документа са следните: \r\n•\tОкончателно прилагане на принципа на мултиетничност в Конституцията, където албанците да бъдат признат за държавнотворчески народ. \r\n•\tПостигане на цялостна езикова равноправност \r\n•\tВ Конституцията на Република Македония трябва да се определи, че македонският език и кирилицата и албанският език със свето писмо са служебните езици в Македония \r\n•\tВсеобхватен дебат около знамето, химна и държавния герб с цел държавните символи да отразяват мултиетническото общество и етническата равноправност. \r\nАлбаноезичната медия коментира, че не е ясно дали етническите партии на албанците, влизащи в управляващото мнозинство ще подкрепят евентуални инициативи на опозицията, но при приемането на Декларацията, всички партии-подписници декларираха, че ще подкрепят всякаква законодателна или конституционна инициатива, която утвърждава етническата равноправност за албанския народ.  \r\nПревод и редакция:", "date": "2018.07.08", "title": "„Алсат – М“ (Македония): Албанската опозиция иска с конституционните промени за името да бъдат вкарани и поправки за подобряване на позицията на албанците."}
{"url": "http://www.focus-news.net/news/2018/07/08/2543061/adelina-stefanova-hram-vavedenie-bogorodichno-blagoevgrad-sv-prokopiy-e-zakrilnik-na-pchelite.html", "text": "Св. Прокопий е закрилник на пчелите. Това каза за  Радио „Фокус“ – Пирин  Аделина Стефанова, уредник в храм „Въведение Богородично“ в Благоевград. Тя обясни, че на днешния ден църквата отбелязва рождението на светеца в Йерусалим. По думи на Стефанова като млад св. Прокопий е бил езичник. „Император Диоклециан го назначил за командир на войскова единица и го изпратил в Александрия да преследва християните. По пътя се извила буря, появил се кръст и непознат глас го призовал към христовата вяра. Той приел небесното кръщение, за което бил подложен на мъчение, а през 303 година дори бил обезглавен“, каза още Стефанова. Тя добави, че народът почита светеца като покровител на пчеларите. „На този ден пчеларите изпичат обредни хлябове и ранно сутринта ги носят при кошера. Там, при пчелина, прекадяват всичката храна и краваите, намазани с мед, а след това ги раздават на своите съседи за здраве на пчелите“, допълни Стефанова. Църковният уредник заяви, че в някои населени места, където пчеларството е развит и масов занаят, всички излизат заедно на пчелините и свещеник ги освещава. \r\nТя посочи също, че освен св. Прокопий, св. Харалампи също е покровител на пчелите и пчеларите. Аделина Стефанова обясни, че на днешния празник се извършват редица обреди, свързани с меда, като се смята, че първият мед днес има магически свойства и може да лекува. „Много хора са изненадани, че има светец – Прокопий, който е закрилник на пчелите. В повечето райони на страната е прието, че покровител на пчеларите е светеца – Харалампи. Тогава, на 10 февруари, се образува онзи прословут огнен кръст от буркани с мед, на които има запалени свещички“, каза още Стефанова. Тя добави, че западната църква предпочита повече деня на св. Амброзии, който е на 9 ноември. „Но и там имат още един покровител, който е св. Бернадет“, допълни Стефанова. Тя подчерта, че най-важното не е колко са празниците и светците, които закрилят пчеларите и пчелите, а да са здрави пчелните семейства, кошерите и техните стопани, за да имаме хубав мед. \r\nЛивия НИНОВА", "date": "2018.07.08", "title": "Аделина Стефанова, храм „Въведение Богородично“ – Благоевград: Св. Прокопий е закрилник на пчелите"}
{"url": "http://www.focus-news.net/news/2018/07/08/2543062/gd-granichna-politsiya-trafikat-e-intenziven-na-vsichki-gkpp-na-balgaro-rumanskata-i-balgaro-gratskata-granitsa.html", "text": "Трафикът е интензивен на всички гранични контролно-пропускателни пунктове (ГКПП) на българо-гръцката и българо-румънската граница, по данни към 13.00 часа. Това съобщиха от пресцентъра на  ГД \"Гранична полиция\" . Натоварено е движението и на ГКПП \"Капитан Андреево\" на българо-турската граница на изход за леки автомобили и на ГКПП \"Калотина\" на българо-сръбската граница за вход леки за коли. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.07.08", "title": "ГД \"Гранична полиция\": Трафикът е интензивен на всички ГКПП на българо-румънската и българо-гръцката граница"}
{"url": "http://www.focus-news.net/news/2018/07/08/2543055/tass-benyamin-netanyahu-otiva-v-moskva-na-11-yuli-za-da-razyasni-na-putin-che-izrael-nyama-da-tarpi-iran-v-siriya.html", "text": "Министър-председателят на Израел Бенямин Нетаняху има намерение да каже на руския президент Владимир Путин в хода на преговорите им на 11 юли в Москва, че еврейската държава няма да търпи присъствието на проиранските сили в Сирия, както се казва в разпространено в неделя съобщение от канцеларията му, предава  ТАСС . \r\n„През следващата седмица отивам в Москва за важна среща с президента на Русия Владимир Путин“, е заявил Нетаняху на седмичното заседание на израелското правителство. „В хода на срещата ще разясня два основополагащи принципа на политиката на Израел: първо, ние няма да търпим военното закрепване на Иран и неговите сателити в нито един сирийски регион и второ, ще поискаме от Сирия, както и от сирийската армия да се придържа строго към споразумението за разделяне на враждуващите страни от 1974 година“. \r\nПревод и редакция:", "date": "2018.07.08", "title": "ТАСС: Бенямин Нетаняху отива в Москва на 11 юли, за да разясни на Путин, че Израел няма да търпи Иран в Сирия"}
{"url": "http://www.focus-news.net/news/2018/07/08/2543060/kathimerini-berlin-ochakva-da-postigne-sporazumenie-za-migratsiyata-s-gartsiya-do-kraya-na-yuli.html", "text": "Докато министърът на вътрешните работи на Германия Хорст Зеехофер заплашва да организира масово връщане на мкигрантите дори и да не бъдат постигнати двустранни споразумения със съответните страни, министърът на отбраната на страната Урсула фон дер Лайен заяви, че е възможно до края на юли Атина и Берлин да подпишат споразумение, пише  електронното издание на гръцкия вестник Kathimerini . \r\nВ коментар пред Der Spiegel, Зеехофер предупреди, че отказът от подписване на двустранни договори „не  е добра стратегия“ и че Германия ще започне да връща мигрантите, пристигащи на границата й дори и да няма разбирателство с другите страни-членки по въпроса. \r\nОт своя страна, Александер Добринд от Християнсоциалния съюз е на мнение, че не е задължително германският план за връщане на бежанците в европейските страни, където са получили убежище да бъде реализиран доброволно. \r\n„Който не е уважава фундаменталните европейски правила не може да очаква съдействие в други сфери“, заплаши той. \r\nФон дер Лайен пък е убедена, че двустранното споразумение с Гърция е въпрос на време. \r\n„Искаме договор с Гърция до края на месеца“, заяви тя пред медийната група Funke, като добави, че споразумението може да стане модел за другите страни. \r\n„Италианците искат да им помогнем в замяна“, разкри министърът. „Солидарността е важна за всички, независимо от това кой е в правителството в Рим“. \r\nПревод и редакция:", "date": "2018.07.08", "title": "Kathimerini: Берлин очаква да постигне споразумение за миграцията с Гърция до края на юли"}
{"url": "http://www.focus-news.net/news/2018/07/08/2543064/varna-normalno-se-osashtestvyava-dvizhenieto-po-republikanskata-patna-mrezha-na-teritoriyata-na-oblastta.html", "text": "Нормално се осъществява движението по републиканската пътна мрежа на територията на Варненска област. Това съобщиха за  Радио „Фокус“ – Варна  от „Пътна полиция“ - Варна. От началото на деня до момента в града са регистрирани две катастрофи с материални щети. Няма пострадали граждани. Не се отчита натоварване на движението по основните направления за София, Добрич и Бургас. По-интензивен е трафикът в посока курортите, като ограничението на скоростта по участъка е 60 км/час. Полицейското присъствие по основните направления е засилено с цел ограничаване на тежките инциденти през летния туристически сезон предвид интензивния трафик в района на Северното и Южното Черноморие от Дуранкулак в посока Варна и Бургас. От 14.00 до 20.00 часа по главния път Варна – Бургас ще бъде ограничено движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, допълниха от полицията. Целта е повишаване на безопасността при пътуване и увеличаване на пропускателната способност на инфраструктурата през летния туристически сезон. \r\nВъв Варна движението също е сравнително спокойно към този час на деня. Повече автомобили има по крайезериня път и околовръстното шосе, както и в района на търговските центрове. От 9-ти юли, понеделник, ще бъде затворена за движение ул. „Баба Тонка“- в участъка от ул. „Алеко Константинов“ до ул. „Д-р Пискюлиев“. Това се налага във връзка с подмяна на ВиК мрежа. \r\nМарияна ВАЛЕНТИНОВА", "date": "2018.07.08", "title": "Варна: Нормално се осъществява движението по републиканската пътна мрежа на територията на областта"}
{"url": "http://www.focus-news.net/news/2018/07/08/2543059/prof-stati-statev-unss-kitay-e-vzel-reshenie-da-navliza-v-iztochna-evropa-i-da-ya-nasishta-s-investitsii-shansat-ni-e-da-sazdadem-dobri-usloviya-za-da-se-vazpolzvame.html", "text": "Темата е много дълга, но Китай е взел решение да навлиза в Източна Европа и да я насища с инвестиции. Това е нашия шанс - да създадем максимално добри условия, за да можем максимално да се възползваме от тази ситуация. Това каза за предаването „Неделя 150“ по  БНР  ректорът на УНСС професор Стати Статев. „Китай има изключително дълга доларова позиция -  540 милиарда. Това, че се взе решение 40 да обслужват инициативата „Пътя на коприната“ и да бъдат в огромната си част и предимно насочени към формата „16 + 1“, че Китай иска да заеме своите позиции в Източна Европа и ние трябва да използваме своя шанс. Те така или иначе ще дойдат. Просто не трябва да пречим на този процес, защото има какво да представим“, коментира проф. Статев. \r\nПо думите му на формата „16+1“ се е видяло, че те са изключително добронамерени, но най-вече, че са много добре запознати със състоянието и структурата на нашата икономика. „Самият факт, че китайски бизнесмен каза, че те от 2 години внимателно проучват проекта АЕЦ „Белене“, независимо че ние от 2-3 месеца говорим, че бихме го размразили, показва, че наистина интереса не е куртоазен, и не е просто логистичен“, допълни той. \r\nСпоред него трябва да се помисли за откриване на консулства, които да издават бизнес и туристически визи при съответна покана от наша страна и закупуване на пакет на място. „Нашата банкова система трябва да въведе системата Юнион пей, защото Мastercard и Visa не са особено популярни сред обикновените китайци“, допълни той. „Китай не идва само като производител, който иска да налага своите стоки в ЕС, а като инвеститор, който иска да се настани на тази територия, която за него все още е свободна, коментира ученият“, обясни проф. Статев. „Цялата идея на Пътя на коприната е да може и те да дойдат и да се настанят инвестиционното – да организират свои производства. Естествено, преди това ще трябва да решат и проблема проблемите с логистиката, но тук не става въпрос за пазари. Основната идея е те да се настанят инвестиционното, да започнат да произвеждат тук и да връщат обратно тази продукция в Китай. Статистически ясно е, че между 75 и 80% от контейнерите, които идват със стоки от Китай в Европа, се връщат празни. Тоест, тук съществува един изключително сериозен ресурс за запалване да може и ние да върнем нашите стоки там“, посочи той. Според него трябва да се помисли кои са потенциалните потоци на трудов ресурс към нашата страна и своевременно да ги отворим. Според него на пазара на труда у нас просто няма достатъчно хора.  „Икономиката ни може да поеме инвестиции и има нужда от тях, за да заработи:, категоричен бе той. „Приемането на еврото и влизането в Еврозоната вече се е превърнало във въпрос на престиж. Вече не е въпрос на икономически показатели, това е въпрос на политическо решение. Мисля, че България политически е доказала своята лоялност към ЕС, стабилност. Оттук нататък е несериозно, ако този процес се отлага“, каза още проф. Стати Статев.", "date": "2018.07.08", "title": "Проф. Стати Статев, УНСС: Китай е взел решение да навлиза в Източна Европа и да я насища с инвестиции – шансът ни е да създадем добри условия, за да се възползваме"}
{"url": "http://www.focus-news.net/news/2018/07/08/2543047/makfaks-makedoniya-v-nedelya-sledobed-makedonskata-opozitsiya-shte-provede-protesten-marsh-v-strumitsa.html", "text": "Основната македонска опозиционна партия ВМРО-ДПМНЕ ще проведе протестен марш срещу договора за името в град Струмица от 14:00 часа българско време, предава  македонската агенция „Макфакс“ . \r\n„СДСМ са полудели напълно и са без посока. СДСМ е заразен със синдрома Заев. В 15 реда успяха да излъжат гората, а след това и да се опровергаят. Преди да пускат абсурдни и неиздържани декларации, с които искат да манипулират обществеността, е хубаво първо да се разберат дали Струмица е европейски град или нарочно забравен град“, заявиха от ВМРО-ДПМНЕ. \r\nНито едно изявление на управляващата партия, продължава опозицията, не може да скрие факта, че премиера Зоран Заев унижи Република Македония и навреди трайно на международните й позиции. \r\nПревод и редакция:", "date": "2018.07.08", "title": "„Макфакс“ (Македония): В неделя следобед македонската опозиция ще проведе протестен марш в Струмица"}
{"url": "http://www.focus-news.net/news/2018/07/08/2543069/faktor-makedoniya-sarbiya-shte-poluchi-edin-miliard-dolara-ot-kitay-za-izgrazhdane-na-visokoskorostna-zheleznitsa.html", "text": "Сърбия ще получи 943 милиона евро от китайски инвеститори за изграждането на третата част от високоскоростна железница, свързваща Белград с Будапеща, което трябва да подобри транспортните комуникации между региона и останалата част от Европа, пише  скопското електронно издание „Фактор“ . \r\nВицепремиерът и министър на строителството, транспорта и инфраструктурата на Сърбия Зорана Михайлович подписа съответният договор с китайските инвеститори на срещата в София. \r\n„Това е най-важният проект за региона в момента и тук не говорим само за Сърбия. С него се свързва Централна Европа с пристанището в Пирея в рамките на китайската инициатива „Един пояс – един път“, заяви Михайлович. \r\n„Фактор“ коментира, че китайски и руски компании вече строят първите 75 километра от ж.п. линията, а с днешния договор Сърбия е поела ангажимент да построи още 108,1 километра, като работните дейности ще започнат през 2019 година. \r\nТози проект, пише македонската медия, трябва да направи Сърбия влиятелна транзитна държава на европейския транспортен коридор номер 10. \r\nПревод и редакция:", "date": "2018.07.08", "title": "„Фактор“ (Македония): Сърбия ще получи един милиард долара от Китай за изграждане на високоскоростна железница"}
{"url": "http://www.focus-news.net/news/2018/07/08/2543068/blagoevgrad-intenziven-e-trafikat-na-vhod-i-izhod-na-gkpp-kulata-i-ilinden-kakto-i-po-avtomagistrala-struma-i-glaven-pat-e-79.html", "text": "Интензивен е трафикът на вход и изход на граничните пунктове „Кулата“ и „Илинден“, както ѝ на останалите пунктове по българо-гръцката граница. Това съобщиха за  Радио „Фокус“ – Пирин  от „Гранична полиция“. На пунктовете между България и Македония, които се намират в Югозападна България, трафикът е нормален. Интензивно момента е движението по автомагистрала „Струма“ и главен път Е-79 в направлението София – Кулата и обратно, тъй като много хора от България използват почивните дни за еднодневни плажове в Гърция. Македонските и гръцките граждани пък идват в България за отдих, почивка или", "date": "2018.07.08", "title": "Благоевград: Интензивен е трафикът на вход и изход на ГКПП „Кулата“ и „Илинден“ както и по автомагистрала „Струма“ и главен път Е-79"}
{"url": "http://www.focus-news.net/news/2018/07/08/2543065/vratsa-trima-dushi-sa-postradali-pri-katastrofata-mezhdu-tir-i-tri-koli-na-glaven-pat-e-79-v-rayona-na-mosta-predi-mezdra.html", "text": "Трима души са пострадали при катастрофата между ТИР и три коли на главен път Е-79, в района на моста преди Мездра. Това съобщиха за  Агенция „Фокус“  от пресцентъра на МВР. Един от пострадалите е с по-сериозна травма, но никой не е с опасност за живота.", "date": "2018.07.08", "title": "Враца: Трима души са пострадали при катастрофата между ТИР и три коли на главен път Е-79, в района на моста преди Мездра"}
{"url": "http://www.focus-news.net/news/2018/07/08/2543052/krum-zarkov-bsp-pokaza-che-nyama-da-pozvoli-temata-za-chez-da-bade-zametena-v-agala-ivan-ivanov-tryabva-da-znae-che-zakonat-ne-se-talkuva-a-se-izpalnyava.html", "text": "При обсъждането на доклада на КЕВР, лидерът на БСП Корнелия Нинова зададе конкретен въпрос на Иван Иванов- как и кога мисли да изпълни Закона за енергетиката. Той недвусмислено заяви, че комисията, която той ръководи, няма да изпълни закона. Затова ние реагирахме с искането за неговата оставка, защото това е отказ от изпълнение на служебните задължения. Това каза зам.-председателят на ПГ на „БСП за България” Крум Зарков пред БНР, съобщиха от пресцентъра на  НС на БСП . Зарков добави, че от самото начало на аферата с ЧЕЗ и появата на никому неизвестна фирма, която иска да купи 1/3 от българското електоразпределение, КЕВР прави всичко възможно, за да не се произнася по тази сделка. „Това ни кара да мислим, че там има някакъв проблем”, каза още Зарков. Народният представител заяви, че левицата иска КЕВР да обясни ясно, притежава ли новият кандидат – купувач на ЧЕЗ техническата, финансова и материална експертиза да изпълнява лицензията на дружеството. „От  дебата за оставката на Иван Иванов имаше смисъл. С него показахме, че БСП няма да позволи темата за ЧЕЗ да бъде заметена в ъгъла. Иван Иванов трябва да знае, че законът не се тълкува, а се изпълнява. КЕВР рано или късно ще трябва да се произнесе по тази сделка”, категоричен бе Крум Зарков.  \r\n„В средата на годината, няколко месеца преди приемането на новия бюджет, резки стъпки по промяна на акциз, като този за т.нар. бездимни цигари, не се предприемат”, заяви Крум Зарков. Той коментира, че или има сериозен проблем с бюджета, който не се показва, или има скрити интереси и опит за подпомагане на един от конкурентите. \"Става дума за изделия, които са с иновативен характер и имат отношение към общественото здраве. Навсякъде в Европа тези изделия се таксуват по-малко от останалите”, обясни народният представител. Той добави, че бомбастичното обявяване за 100% вдигане на акциза и противоречията в управляващото мнозинство по темата, не е сериозен начин за правене на бюджетна политика.", "date": "2018.07.08", "title": "Крум Зарков: БСП показа, че няма да позволи темата за ЧЕЗ да бъде заметена в ъгъла, Иван Иванов трябва да знае, че законът не се тълкува, а се изпълнява"}
{"url": "http://www.focus-news.net/news/2018/07/08/2543070/nimh-shte-ima-uvelicheniya-v-nivata-na-vodite-v-pirinskite-pritotsi-na-rekite-mesta-i-struma-zaradi-valezhi.html", "text": "Днес и през следващите 2 дни, в резултат на валежи, ще има краткотрайни повишения на речните нива в Западнобеломорския басейн, като по-значителни ще бъдат повишенията днес в пиринските притоци на реките Места и Струма, сочи справка на сайта на  Националния институт по метеорология и хидрология  (НИМХ) към Българска академия на науките (БАН).  \r\nНа 9 юли повишения ще има в обедните и следобедни часове в притоците на река Места в горното й течение – реките Исток, Добринишка, Безбожка, Демяница, Ретиже, Лъкенска, Каменица. Също така увеличение в нивата се очаква в сутрешните часове на 10 юли – в рилските притоци на реките Струма. Места. От обедните часове на 10 и на 11 юли ще започне процес на понижение на речните нива като вследствие оттичане ще има повишения в средните и долни части на реките Места и Струма.  \r\nВ резултат на интензивни валежи има висока вероятност от възникване на поройни наводнения в обедните и следобедни часове на днес в пиринските притоци на реките Места и Струма; в обедните и следобедните часове на 09 юли – във водосбора на река Места (в притоците ѝ от горното течение – реките Исток, Добринишка, Безбожка, Демяница, Ретиже, Лъкенска, Каменица; в сутрешните и обедни часове на 10 юли – в Рилските притоци на реките Места и Струма.", "date": "2018.07.08", "title": "НИМХ: Ще има увеличения в нивата на водите в пиринските притоци на реките Места и Струма заради валежи"}
{"url": "http://www.focus-news.net/news/2018/07/08/2543063/mariana-kukusheva-nbshs-po-povod-informatsiyata-za-pokachvane-na-tsenite-na-hlyaba-bih-kazala-che-tova-e-targovski-trik-za-testvane-na-pazara.html", "text": "Що се отнася до информацията, че има покачване на продажните цени на хляба в някои области, по-скоро бих казала, че някои търговци тестват пазара. Това каза в интервю за  Агенция „Фокус“  Мариана Кукушева, председател на УС на Националния браншови съюз на хлебарите и сладкарите по повод информацията за увеличение на цената на хляба в някои области на страната. „В хлебопроизводството конкуренцията е огромна, бих казала дива. Едва ли някой сериозен хлебопроизводител ще си позволи да коригира доставната си цена, която в повечето случаи е в рамките на 70% от тази, на която се продава хлябът“, заяви тя. „Хлебопроизводителят може да бъде изместен от пазара и да изгуби своя пазарен дял“, посочи Мариана Кукушева. „С оглед на това считам, че това е търговски трик за тестване на пазара“, каза още тя.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.07.08", "title": "Мариана Кукушева, НБСХС: По повод информацията за покачване на цените на хляба, бих казала, че това е търговски трик за тестване на пазара"}
{"url": "http://www.focus-news.net/news/2018/07/08/2543074/blagoevgrad-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в Благоевград, предаде репортер на  Радио „Фокус“ – Пирин . Няма сигнали за наводнени улици и сгради или преливащи шахти. Пътните настилки са мокри и хлъзгави. При вход-изхода на града трафикът е интензивен, но не се образуват задръствания. До този момент не са регистрирани тежки катастрофи в областния център. \r\nЛивия НИНОВА", "date": "2018.07.08", "title": "Благоевград: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/07/08/2543066/mariana-kukusheva-nbshs-ima-seriozno-zasegnata-rekolta-ako-dazhdovete-prodalzhat-se-ochakva-povishenie-na-tsenata-na-dobrata-pshenitsa.html", "text": "Жътвата в България не е приключила, даже напротив. Има места със сериозно засегната от дъждовете реколта. Това каза в интервю за  Агенция „Фокус“  Мариана Кукушева, председател на УС на Националния браншови съюз на хлебарите и сладкарите. „Ако времето е много влажно и дъждовете продължат се очаква цената на добрата пшеница да се покачи“, заяви тя. „Към момента тя е покачена, но ние използваме пшеница от преходните запаси. Това увеличение на цената на пшеницата към този момент не е необичайно. Това е нормална практика, която се случва всяка година, по това време“, коментира Мариана Кукушева. „Въпреки че най-доброто жито остава в България за производството на хляб, обяснимо е, че повишените производствени разходи при зърнопроизводителите ще бъдат отразени в крайната цена на пшеницата, която ползваме“, посочи тя. „Прибраната реколта не веднага започва да се влага в хлебопроизводството. Има допълнително оскъпяване, естествен период на изсушаване, който може да бъде свързан с енергийни разходи за зърнопроизводителите“, каза още Мариана Кукушева.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.07.08", "title": "Мариана Кукушева, НБСХС: Има сериозно засегната реколта, ако дъждовете продължат се очаква повишение на цената на добрата пшеница"}
{"url": "http://www.focus-news.net/news/2018/07/08/2543076/vratsa-kilometrichno-zadrastvane-se-e-obrazuvalo-na-glaven-pat-e-79-v-rayona-na-mosta-predi-mezdra-zaradi-katastrofata-mezhdu-tir-i-tri-avtomobila.html", "text": "Километрично задръстване се е образувало на главен път Е-79, заради катастрофата между ТИР и три леки автомобила, в района на моста преди Мездра, предаде репортер на  Радио „Фокус“ . Колоната от автомобили започва след Лютидол. По-голямата част от автомобилите не могат да стигнат до въведения обходен маршрут, заради струпването на моторни превозни средства на главния път.  \r\nНатали СТЕФАНОВА", "date": "2018.07.08", "title": "Враца: Километрично задръстване се е образувало на главен път Е-79, в района на моста преди Мездра заради катастрофата между ТИР и три автомобила"}
{"url": "http://www.focus-news.net/news/2018/07/08/2543073/vidin-vazstanoveno-e-dvizhenieto-po-pat-i-1-bela-dimovo.html", "text": "Възстановено е движението по път I-1 Бела – Димово. Това съобщиха от пресцентъра на  Агенция \"Пътна инфраструктура\" .", "date": "2018.07.08", "title": "Видин: Възстановено е движението по път I-1 Бела – Димово"}
{"url": "http://www.focus-news.net/news/2018/07/08/2543079/oblastno-patno-upravlenie-blagoevgrad-do-2000-chasa-shte-bade-ogranicheno-dvizhenieto-na-tovarni-avtomobili-nad-12-tona-po-glaven-pat-e-79-sofiya-kulata.html", "text": "До 20.00 часа ще бъде ограничено движението на товарни автомобили с тегло над 12 тона по главен път Е-79 София – Кулата. Това съобщиха за  Радио „Фокус“ – Пирин  от Областно пътно управление – Благоевград. Забранява се движението на моторни превозни средства, предназначени за превоз на товари, с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Времената организация е в сила за периода от 1 юни до 15 септември. \r\nЛивия НИНОВА", "date": "2018.07.08", "title": "Областно пътно управление – Благоевград: До 20.00 часа ще бъде ограничено движението на товарни автомобили над 12 тона по главен път Е-79 София – Кулата"}
{"url": "http://www.focus-news.net/news/2018/07/08/2543080/pazardzhik-proliven-dazhd-vali-v-grada.html", "text": "Проливен дъжд вали в Пазарджик, предаде репортер на  Радио „Фокус“ – Пазарджик . За кратко време по улиците се образуват сериозни завирявания, които затрудняват трафика. Автомобили и пешеходци изчакват да премине лятната буря, за да продължат движението си, тъй като дъждът е придружен и с вятър и гръмотевици. \r\nВаня НИКОЛОВА", "date": "2018.07.08", "title": "Пазарджик: Проливен дъжд вали в града"}
{"url": "http://www.focus-news.net/news/2018/07/08/2543067/yeni-safak-transatlanticheskoto-partnyorstvo-visi-na-kosam-dokato-evropa-ochakva-donald-tramp-za-sreshtata-na-nato.html", "text": "Европейските лидери повече нямат илюзии по отношение на Доналд Тръмп, преди да го посрещнат на срещата на върха на НАТО следващата седмица и се страхуват, че политиката „Америка на първо място“ може да предизвика допълнително отчуждаване, пише  електронното издание на турския вестник Yeni Safak  в кратък коментар за предстоящата на 12 юли в Брюксел среща. \r\nСлед като се опитаха да намерят допирни точки и някаква стабилност с външната политика на САЩ по време на първата година от мандата му, приятелите на Америка в Европа вече са стигнали до извода, смята турският вестник, че държавният глава е непредвидим политически бунтовник. Но това не прави задачата им за реализиране на собствените им приоритети по лесна. \r\nМинистърът на външните работи на Германия Хайко Маас предупреди в скорошна реч, че „старите основи на стабилността се разпадат“, в зле прикрита препратка към оттеглянето на Вашингтон от ядреното споразумение с Иран, налагането на по-високи мита върху вноса на стомана и алуминий и заплахи за повишаване на ставките и върху европейските автомобили, пише „Йени Шафак“. \r\nАдминистрацията на Тръмп дава смесени сигнали и по отношение на стария враг на НАТО – Русия. От една страна САЩ увеличава военното си присъствие в Европа, а от друга критикува страните-членки на Алианса за това, че не отделят достатъчно средства за отбрана и нежеланието им да въвеждат нови санкции против Москва, забелязва турското издание. \r\nПрезидентът на САЩ – фактическият лидер на 70-годишната Северноатлантическа организация, подсказа какво ще бъде посланието му на тридневната среща, която започва в сряда: другите правителства трябва да увеличат военните си разходи драстично и да намалят вносните мита. \r\n„Ще кажа на НАТО: Време е да започнете да плащате сметките си. САЩ няма да се грижат за всичко“, както заяви Тръмп на митинг миналата седмица, когато добави също: „Те ни убиват в търговията“. \r\nАмериканските представители и политици често припомнят, че 70% от военния бюджет на Вашингтон отива към НАТО, което обаче европейците отричат. Един високопоставен евробюрократ твърди, че в действителност става дума за около 15%, пише изданието, като се позовава на неназован източник. \r\nЕвропейците не са съгласни също с твърдението на Тръмп за високите мита, защото, според тях, те и сега са достатъчно ниски. \r\nНеуспешна сбирка на върха на НАТО ще е по-лоша дори и от катастрофата на форума на Г-7 през юни, особено ако предстоящата среща между Тръмп и Путин в Хелзинки на 16 юли се окаже по-приятна, предупреждават дипломати от Алианса. \r\nВ последната си реч в централата на НАТО в Брюксел, помощник-държавният секретар на САЩ за Европа и Евразия Уес Мичъл е обяснил, че Тръмп просто е възприел нов подход към разрешаването на натрупаните през годините проблеми, като например за близкоизточния мирен процес – дори и това да означава да се заеме сам с нещата. \r\n„Със своите действия, ние се опитваме да предизвика многостранна реакция за разрешаване на някои от най-тежките предизвикателства, които стоят пред света в момента“, заяви Мичъл. \r\nТой, пише „Йени Шафак“, просто е повторил думи си, които по-рано е изказала съветникът по национална сигурност в Белия Дом Фиона Хил в частен разговор с високопоставени европейски дипломати, предадени от „Ройтерс“. Тя е обяснила, че отделните решенията на американския държавен глава по различните въпроси са част от цялостен подход. \r\n„Това беше шок. Тогава осъзнахме, че Тръмп изобщо не го интересува координираната политика на САЩ и ЕС от миналото“, е заявил един от дипломатите, участвали на срещата. „Без американското лидерство ние сме загубени“. \r\nПревод и редакция:", "date": "2018.07.08", "title": "Yeni Safak: Трансатлантическото партньорство виси на косъм, докато Европа очаква Доналд Тръмп за срещата на НАТО"}
{"url": "http://www.focus-news.net/news/2018/07/08/2543082/prof-plamen-pavlov-chetata-na-hadzhi-dimitar-i-stefan-karadzha-e-parvata-balgarska-voyska-v-savremenniya-smisal-na-dumata.html", "text": "Четата на Хаджи Димитър и Стефан Караджа е първата българска войска в съвременния смисъл на думата. Това каза проф. Пламен Павлов в интервю за  Агенция „Фокус“  по повод 150-годишнината от подвига на четата на Хаджи Димитър и Стефан Караджа. „Тя е с военни униформи, въоръжена е с добро оръжие, има много сериозна логистика. В четата има и 20 и няколко души, които са били във Втората българска легия, тоест имат едно макар и незавършено офицерско образование. Има двама войводи, двама офицери, двама гарибалдейци – хора, които могат да ръководят други хора“, допълни той. „Идеята е била не тези 150 души да влязат и да загинат, а да вдигнат въстание, да мобилизират други хора и вече да се стигне до създаване на основите на армия. Днес този план може да ни изглежда фантастичен, но за онези времена той изобщо не бива да бъде подценяван“, каза още проф. Пламен Павлов. \r\nЦветелин ДИМИТРОВ  Пълния текст на интервюто четете по-късно в „Мнение”", "date": "2018.07.08", "title": "Проф. Пламен Павлов: Четата на Хаджи Димитър и Стефан Караджа е първата българска войска в съвременния смисъл на думата"}
{"url": "http://www.focus-news.net/news/2018/07/08/2543071/mariana-kukusheva-nbshs-finansovoto-ministerstvo-tryabva-da-diferentsira-dds-stavkata-na-hlyaba-na-5-togava-tsenata-nyama-da-se-pokachva.html", "text": "Паниката, която обхваща потребителите, когато чуят за повишение на цената в рамките на до 10 стотинки подсказва, че финансовото министерство трябва да се отнесе отговорно към въпроса за цената на хляба, да диференцира ДДС ставката на хляба на 5%. Това каза в интервю за  Агенция „Фокус“  Мариана Кукушева, председател на УС на Националния браншови съюз на хлебарите и сладкарите. „Тогава цената на хляба няма да се покачва, секторът ще се изсветли и няма да има паника сред потребителите“, обяви тя. „Ако не се вземат необходимите мерки от законодателната и изпълнителната власт в посока намаляване ДДС на хляба, е нормално председателят на КЕВР, когато съобщава колко се повишават цените на енергийните разходи, да казва колко ще струва и хлябът“, коментира Мариана Кукушева. „Малките производители поемат ударите най-трудно. Техният финансов ресурс е изключително крехък. В повечето случаи е и липсващ“, обясни тя и допълни, че е нормално всяко покачване на основни пера, като тока и природния газ, да влияе деструктивно върху бизнес поведението им. „Пазарът на хляба е много крехък. Хлябът е най-бързо оборотната храна. Колкото и измислени диетолози, фитнес инструктори и йога маниаци да разказват, че хлябът трябва да се изключи от трапезата, той е основна храна за българите“, заяви Мариана Кукушева. „Паника в бранша, в мащабите, в които се очаква - няма. Сигурна съм, че всеки колега е силно притеснен и търси свои маркетингови решения, за да оцелее на пазара. Българският хляб продължава да бъде най-евтината храна в целия ЕС“, каза още тя.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.07.08", "title": "Мариана Кукушева, НБСХС: Финансовото министерство трябва да диференцира ДДС ставката на хляба на 5%, тогава цената няма да се покачва"}
{"url": "http://www.focus-news.net/news/2018/07/08/2543084/dobrich-oblastniyat-informatsionen-tsentar-organizira-poreditsa-ot-informatsionni-sabitiya-na-tema-evropeyski-sredstva-za-biznesa.html", "text": "Областен информационен център (ОИЦ) - Добрич организира през юли поредица от информационни събития на тема „Европейски средства за бизнеса“, предаде кореспондентът на  Радио „Фокус” – Варна . По време на събитията ще бъдат представени две подмерки  - „Инвестиции в подкрепа на неземеделски дейности“ и „Инвестиции в земеделски стопанства по Тематична подпрограма за развитие на малки стопанства“ от Програмата за развитие на селските райони в периода 2014-2020, както и отворени процедури по Програмата за морско дело и рибарство. В град Добрич ще бъде представена също отворената процедура за кандидатстване „Насърчаване на предприемачеството“ по Оперативна програма „Иновации и конкурентоспособност“ 2014 – 2020, насочена към фирми, създадени след 31 декември 2016 г. Акцентът ще бъде поставен върху целите, основните параметри, допустимите кандидати и проекти, които ще могат да получат финансиране, и допустимите дейности и разходи. Участниците в срещите ще бъдат запознати и с начина на кандидатстване, критериите за оценка и договаряне. Първата тематична среща е организирана на 10 юли – вторник, от 10,30 часа в залата на Община Добричка.  \r\nНа 20 юли в зала „Европа“ в Областна администрация в Добрич от 16,30 часа е втората такава тематична среща. В Каварна, Крушари, с. Дуранкулак, община Шабла, Тервел и Балчик срещите са съответно на 25 юли (14,00 часа - зала в хотел „Отдих“ в Градския парк), 26 юли (10,30 часа - зала в сградата на Община Крушари), 27 юли (14,00 часа - зала в НЧ „Дружба 1898“ с. Дуранкулак), 30 юли (11,00 часа - изнесена приемна и открит щанд пред сградата на Община Тервел) и на 31 юли (11,00 часа - изнесена приемна и открит щанд пред сградата на Община Балчик). Събитията са със свободен достъп, като покана за участие в тях е отправена към широк кръг от потенциални бенефициенти - работодатели, собственици на съществуващи и нови предприятия, рибари, занаятчии, граждани и медии. \r\nЖулиета НИКОЛОВА", "date": "2018.07.08", "title": "Добрич: Областният информационен център организира поредица от информационни събития на тема „Европейски средства за бизнеса“"}
{"url": "http://www.focus-news.net/news/2018/07/08/2543078/faktor-makedoniya-finlandskiyat-poslanik-smeni-imeto-na-rabotnoto-si-myasto-na-severna-makedoniya.html", "text": "Договорът за името между Гърция и Македония очевидно вече е влязъл в сила за страните от Европейския съюз и НАТО, дори това да не се е случило официално в страните, подписали споразумението, пише  скопското електронно издание „Фактор“ . \r\nКато пример за това може да послужи смененото описание на работното място на финландския посланик Перти Иконен. Той е  написал, че е дипломатически представител на Хелзинки за „Сърбия, Черна гора и Северна Македония“. \r\nПревод и редакция:", "date": "2018.07.08", "title": "„Фактор“ (Македония): Финландският посланик смени името на работното си място на Северна Македония"}
{"url": "http://www.focus-news.net/news/2018/07/08/2543081/vratsa-avtomobilite-patuvashti-kam-vidin-po-glaven-pat-e-79-mogat-da-izpolzvat-alternativen-marshrut-prez-lyutidol.html", "text": "Автомобилите пътуващи към Видин по главен път Е-79 могат да използват алтернативен маршрут през Лютидол, предаде репортер на  Радио „Фокус“ . От АПИ въведоха маршрут в посока Видин - през Ребърково – Лютиброд – Челопек – Павлоче – Враца, но тъй като образувалата се колона от автомобили е голяма и не се движи, водачите могат да минат през село Лютидол. При влизане в селото се завива в ляво на автобусната спирка, след това се преминава Ребърково, Члопек и Павлоче в посока Видин.  \r\nНатали СТЕФАНОВА", "date": "2018.07.08", "title": "Враца: Автомобилите пътуващи към Видин по главен път Е-79 могат да използват алтернативен маршрут през Лютидол"}
{"url": "http://www.focus-news.net/news/2018/07/08/2543083/faz-v-navecherieto-na-sreshtata-na-varha-na-nato-yens-stoltenberg-prizova-germaniya-da-uvelichi-razhodite-si-za-otbrana.html", "text": "Броени дни преди срещата на върха на НАТО генералният секретар Йенс Столтенберг приветства решението на Германия да повиши разходите си за отбрана в средносрочен план, но припомни, че управляващите в Берлин трябва да положат повече усилия, за да изпълнят поетите към Алианса ангажименти, отбелязва националният ежедневник  Die Frankfurter Allgemeine Zeitung . \r\n„Очаквам Германия да направи повече“, подчерта норвежецът, като припомни, че Берлин бе дал обещание до форума следващата седмица да повиши средствата за Бундесвера до два процента от БВП на страната. Канцлерът Ангела Меркел се съгласи обаче увеличението да бъде в размер на 1,5%, и то до 2024 г.  \r\nКоментирайки решението на Берлин, Столтенберг бе категоричен: „Все пак това не са два процента“. Същевременно генералният секретар на НАТО обясни, че Германия трябва да изпълни поетите задължения за военния бюджет поради голямото значение, което има за организацията с оглед на икономическата мощ на страната. Тереза Герова", "date": "2018.07.08", "title": "FAZ: В навечерието на срещата на върха на НАТО: Йенс Столтенберг призова Германия да увеличи разходите си за отбрана"}
{"url": "http://www.focus-news.net/news/2018/07/08/2543086/pazardzhik-8-godishno-momiche-se-e-udavilo-v-reka-luda-yana-pri-panagyurishte-izdirva-se-6-godishnata-mu-sestra.html", "text": "Тяло на дете е открито в река Луда Яна, преминаваща през Панагюрище, съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той уточни, че сигнал за случилото се е подаден около 12.30 ч. в Районно управление на МВР - Панагюрище. „По първоначални данни по всяка вероятност се касае за удавяне. На мястото незабавно са изпратени екипи на полицейското управление и на пожарната. Открито е тялото на 8-годишно момиче, живеещо заедно със семейството си в Панагюрище. Издирва се и негова 6-годишна сестра, с която заедно са излезли от къщата сутринта и не са се прибрали. Установено е, че грижи за децата е полагала майка им, но тази сутрин тя е излязла и отишла на работа, като ги оставила в къщи. Две от тях обаче излезли и не се прибрали. За издирване на 6-годишното момиченце са сформирани съвместни екипи от полицейското управление и РСПБЗН в Панагюрище“, обясни Стоянов. Той допълни, че екипите обхождат коритото на реката по протежение на целия град. Работата по случая продължава. \r\nВаня НИКОЛОВА", "date": "2018.07.08", "title": "Пазарджик: 8-годишно момиче се е удавило в река Луда Яна при Панагюрище, издирва се 6-годишната му сестра"}
{"url": "http://www.focus-news.net/news/2018/07/08/2543087/sport-hulen-lopetegi-iska-dvama-belgiytsi-sled-napuskaneto-na-ronaldo.html", "text": "Реал Мадрид вече се примири със загубата на суперзвездата си Кристиано Роналдо и усилено търси подсилване на състава, пишат в Испания. Последните информации сочат, че новият треньор Хулен Лопетеги иска двама белгийци от английската Висша лига - Еден Азар от Челси и Ромелу Лукаку от Манчестър Юнайтед. Те се представят много силно за националния си отбор, който ще играе полуфинал с Франция на Мондиал 2018, а освен това бяха на високо нови и за клубните си отбори. \r\nАзар има договор със „сините“ до лятото на 2020-а и е оценяван на 110 милиона евро от специализирания сайт „Трансфермаркет“, а Лукаку на 90 милиона, като неговият контракт с Юнайтед изтича през лятото на 2022 година.", "date": "2018.07.08", "title": "Спорт: Хулен Лопетеги иска двама белгийци след напускането на Роналдо"}
{"url": "http://www.focus-news.net/news/2018/07/08/2543089/afp-osem-chlenove-na-tuniziyskite-sili-za-sigurnost-sa-zaginali-pri-teroristichna-ataka.html", "text": "Осем членове на тунизийските сили за сигурност са загинали при „терористична атака“ в близост до границата с Алжир, предава  AFP . \r\nСъответната информация бе потвърдена от Министерството на вътрешните работи на северноафриканската държава, което определи инцидента като свързан с тероризма. \r\n„Осем членове на националната гвардия са убити в засада от терористична групировка“ \r\nв граничната провинция Жендуба, заяви за агенцията говорителят на ведомството Суфян ал-Зак.  Тереза Герова", "date": "2018.07.08", "title": "AFP: Осем членове на тунизийските сили за сигурност са загинали при „терористична атака“"}
{"url": "http://www.focus-news.net/news/2018/07/08/2543077/finansoviyat-ministar-na-frantsiya-evropa-tryabva-dade-obsht-i-silen-otgovor-na-sasht-ako-vashington-uvelichi-mitata.html", "text": "Министърът на финансите на Франция Бруно льо Мейр предупреди САЩ в неделя да очакват силен и общ отговор от Европа в случай, че действително увеличат вносните мита и констатира, че търговската война вече е в ход, предава  Reuters . \r\n„Ако утре (понеделник, 9 юли) има увеличение на митата за автомобилната индустрия, включително за колите, нашата реакция трябва да бъде единна и сила, с което да покажем, че Европа е обединена и суверенна сила“, заяви льо Мейр. \r\n„Въпросът вече не е дали ще има търговска война, защото тя вече започна“, констатира министърът в хода на икономически форум в Южна Франция. \r\nПревод и редакция:", "date": "2018.07.08", "title": "Финансовият министър на Франция: Европа трябва даде общ и силен отговор на САЩ, ако Вашингтон увеличи митата"}
{"url": "http://www.focus-news.net/news/2018/07/08/2543091/mladezhkoto-obedinenie-v-bsp-tseliyat-politicheski-pat-na-politik-ot-gerb-e-izobrazen-v-edna-torta.html", "text": "Младите в БСП: Целият политически път на политик от ГЕРБ е изобразен в една торта. Това се посочва в отворено писмо от Младежкото обединение в БСП, изпратено от пресцентъра на  партията . \r\nАгенция \"Фокус\" публикува пълния текст на отвореното писмо без редакторска намеса: \r\n\"Г-н Борисов,  \r\n55 е златна възраст. Все още в силите си, мъжът се радва на придобитата житейска мъдрост и плодовете на труда си. Предполага се, че заедно с това е развил и сериозен набор от добродетели, които да завещае на младите - като доблест, вярност, смелост, смирение, състрадателност.  \r\nАко не ги е развил до 55 (хора разни), вие поне знаете - трябва да има елементарни качества - като добър вкус, умереност, трезва самооценка. Обикновено рожденият ден е време за анализ на всичко, което е минало, което си преживял и всичко което си пожелаваш за в бъдеще. \r\nВ този контекст, с интерес видяхме снимката от рождения ден на г-н Станков. Тя казва всичко. Погледнете тортата, г-н Борисов. С Вашето активно съдействие така изглежда вече българската политическа мечта.  \r\nПарламентарният звънец е върхът на политическия стремеж - все пак сме парламентарна република, но до него се стига вече не с политически качества, а с пари. Пари, с които можеш да си платиш кампанията. Не случайно 500-евровова банкнота е основата на тортата. Пачките евро са абсолютно достатъчни да получиш депутатска карта, да се изкажеш на трибуната и оттам да докоснеш парламентарния звънец. \r\nВсъщност, целият политически път на политик от ГЕРБ е изобразен в една торта. Ние не помним онези времена, но Вие, г-н Борисов, би трябвало да си ги спомняте, защото случайно или по-скоро не,  с Вас се свързва въвеждането на този стил и в българската политика. Така че- не се учудваме, когато депутатите се опитват да подражават на лидера си...\".", "date": "2018.07.08", "title": "Младежкото обединение в БСП: Целият политически път на политик от ГЕРБ е изобразен в една торта"}
{"url": "http://www.focus-news.net/news/2018/07/08/2543093/kostadin-gulev-chitalishte-otets-paisiy-selo-starchevo-chitalishtata-sa-edinstvenite-mesta-kadeto-mozhe-da-se-sahranyavat-nasheto-bogato-narodno-tvorchestvo-traditsii-i-obichai.html", "text": "Читалищата са единствените места, където може да се съхраняват нашето богато народно творчество, традиции и обичаи. Това каза за  Радио „Фокус“-Пирин  Костадин Гулев, секретар на Читалище „Отец Паисий“ в село Старчево, община Петрич. Според него читалищата са основните институции, които съхраняват културата. Гулев допълни, че в село Старчево по данни от стар регистър е имало читалище от 1928 година, а настоящото е построено през 1960 година на доброволни начала от хората от селото. Той отбеляза, че след като е построено сегашното читалище, разположена в училището, което сега вече не функционира заради масовото обезлюдяване навсякъде по селата, се е преместила в новата сграда. По думи на Гулев библиотеката в Читалище „Отец Паисий“ притежава около 1000 тома литература. „Тя се посещава от ученици, младежи и по-възрастни хора. За моя радост, мога да кажа, че най-възрастният ни читател е на 92 години“, отбеляза той.  \r\nКостадин Гулев посочи, че към читалището има женска певческа група, като освен това има и деца, които пеят. „Също така имаме оркестър, в който има две млади момчета – едното свири на йоника, а другото – тарамбука. С женската певческа група сме много известни по фестивалите, тъй като всеки път взимаме призови места. Групата е създадена през 1962 година. Първоначално тя се създава от  3 възрастни жени, която са се изявявали със старинните автентични песни, които са се пеели на жътва, на седянка, на попрелка. След това женската певческа група започва да се увеличава и броят на участниците достига до 20 жени“, коментира той.  \r\nСекретарят на читалището заяви също, че селото е съставено от бежанци от Егейска Македония и точно затова и му е дадено това име –  Старчево. По думите му жени от селата Богородица, Михнево, Лиляново и Дреново са се омъжили в Старчево и са останали там в последствие. Гулев каза още, че женската певческа група участва във всички мероприятия в селото и общината, а най-запомнящото се за тях е, че жените пеят акапелно – без съпровод. \r\nНатали СТЕФАНОВА", "date": "2018.07.08", "title": "Костадин Гулев, Читалище „Отец Паисий“-село Старчево: Читалищата са единствените места, където може да се съхраняват нашето богато народно творчество, традиции и обичаи"}
{"url": "http://www.focus-news.net/news/2018/07/08/2543095/shumen-natsionalnata-kampaniya-popitayte-hematologa-shte-poseti-grada-na-13-yuli.html", "text": "Националната кампания „Попитайте хематолога“ ще посети Шумен на 13 юли.  Това съобщиха организаторите от   Института за здравно образование и Българското медицинско сдружение по хематология . Подкрепа за провеждането на инициативата  оказват водещи университетски хематологични центрове, Регионална здравна инспекция-Шумен и Община Шумен. Ас. д-р Мерлин Ефраим от Клиника по хематология на УМБАЛ „Св. Марина“ – Варна, ще преглежда и консултира безплатно пациенти със съмнение за хематологично заболяване от Шумен, Търговище и Разград.  \r\nЦелта е оптимизиране пътя на пациента и изграждане на добра връзка между общопрактикуващите лекари със специалисти-хематолози от водещи университетски центрове. Редица хематологични заболявания налагат използването на специализирана диагностика и терапия, които съществуват само в университетските хематологични центрове. Научните постижения в хематологията в пъти повишават преживяемостта на пациентите с онкохематологични диагнози. Личните лекари в Шумен вече са информирани как  да включат пациентите си в програмата и вече има записани пациенти за консултацията на 13 юли.", "date": "2018.07.08", "title": "Шумен: Националната кампания „Попитайте хематолога“ ще посети града на 13 юли"}
{"url": "http://www.focus-news.net/news/2018/07/08/2543072/gratskiyat-transporten-ministar-sega-gartsiya-igrae-klyuchova-rolya-na-balkanite-i-v-iztochnoto-sredizemnomorie.html", "text": "„Сега вече е очевидно, че в следствие от инициативите на премиера Алексис Ципрас, Гърция започна да играе ключова роля в региона на Балканите и Източното Средиземноморие“, подчерта министърът на инфраструктурата и транспорта на Гърция Христос Спирцис в съобщение до  държавната информационна агенция АНА-МПА , изпратено в неделя по случай четиристранната среща в Солун (на Сърбия, Румъния, България и Гърция), където бе сертифицирана политическата роля за разширяване на споразумението с България и създаването на Балкански комбиниран транспортен пръстен. \r\nМинистърът заяви още, че благодарение на приложените политики и изградените сътрудничества, Гърция вече не е изолирана страна в края на Европа. „Нашата визия е регионът да придобие характеристиките на страните от Централна Европа – със свързан модерен транспорт и енергийни и цифрови мрежи. \r\nСпирцис отбеляза още, че в отбеляза също така, че в сектора на инфраструктурата и комбинирания транспорт тази политика започна да дава резултати и се позовава на вече завършените или в процес на изпълнение проекти в Гърция, както и на междудържавните споразумения със страните от Балканския полуостров, чието изпълнение ще е сбъдната мечта. \r\nПревод и редакция:", "date": "2018.07.08", "title": "Гръцкият транспортен министър: Сега Гърция играе ключова роля на Балканите и в Източното Средиземноморие"}
{"url": "http://www.focus-news.net/news/2018/07/08/2543094/sport-tite-se-kolebae-dali-da-ostane-nachelo-na-braziliya.html", "text": "Селекционерът на националния отбор по футболна Бразилия Тите все още не е решил дали ще остане начело на тима. Бразилската футболна федерация е предложила на специалиста нов договор за четири години, но той не е отговорил до момента, съобщава \"Глобо\". Според изданието, Тите е поискал от ръководството отсрочка да помисли и да прекара време със семейството си. \r\nБразилия отпадна на четвъртфиналите на Мондиал 2018 в Русия след загуба с 1:2 от Белгия.", "date": "2018.07.08", "title": "Спорт: Тите се колебае дали да остане начело на Бразилия"}
{"url": "http://www.focus-news.net/news/2018/07/08/2543075/anadolu-agency-iran-shte-zapazi-voennoto-si-prisastvie-v-siriya-zayavi-predstavitel-na-vlastite-v-teheran.html", "text": "Иран ще запази военното си присъствие в Сирия и след ликвидирането на терористичната организация „Ислямска държава“, заяви съветникът по външните работи на председателя на иранския парламент Хюсеин Амир Абдолахиян в неделя, цитиран от  Anadolu Agency . \r\n „Ционисткият режим (Израел) иска да доминира Сирия след ликвидирането на „Ислямска държава“, но силите на съпротивата и военните съветници на Иран ще продължат присъствието си в Сирия и ще продължат да се противопоставят на тероризма“, заяви Абдолахиян, цитиран от иранските медии. \r\n„Сирийците няма да позволят страната им отново да се превърне в убежище за ционистките терористи“, добави още той. \r\nПревод и редакция:", "date": "2018.07.08", "title": "Anadolu Agency: Иран ще запази военното си присъствие в Сирия, заяви представител на властите в Техеран"}
{"url": "http://www.focus-news.net/news/2018/07/08/2543085/tass-zhiteli-na-helzinki-sabirat-podpisi-za-preimenuvane-na-edna-ot-ulitsite-v-grada-na-donald-tramp.html", "text": "Граждани на Финландия, обединили се в инициативна група под името Helsinki Loves Trump, са започнали да събират подписи под петиция за преименуване на една от улиците във финландската столица в чест на президента на САЩ Доналд Тръмп, съобщава вестник Iltalehti, предава  ТАСС . \r\nУлица Атенеуминкуя, намираща се в близост до един от главните музеи в града „Атенеум“, трябва да бъде преименувана на Trump street, смятат активистите. \r\nРъководителят на групата Маркус Бундерс разказа, че кампанията е предприета специално преди срещата между Тръмп и Путин в Хелзинки. Според неговите думи, активистите вярват, че след преговорите напрежението ще се разсее, както през 1975 година, когато отново във финландската столица се провежда Съвещание по сигурността и сътрудничеството в Европа и е поставено началото на дейността на ОССЕ. \r\nБундерс е уверен, че кръщаването на улица на американския държавен глава ще има положително влияние върху туризма. Организаторите са избрали „най-централната и оживена улица в Хелзинки“. Освен това там има бар на име Wall Street, което ще се съчетае добре с Trump Street.  \r\nПревод и редакция:", "date": "2018.07.08", "title": "ТАСС: Жители на Хелзинки събират подписи за преименуване на една от улиците в града на Доналд Тръмп"}
{"url": "http://www.focus-news.net/news/2018/07/08/2543098/prof-plamen-pavlov-chetata-na-hadzhi-dimitar-i-stefan-karadzha-nosi-v-sebe-si-i-mnogo-golyam-darzhavno-politicheski-potentsial.html", "text": "Четата на Хаджи Димитър и Стефан Караджа носи в себе си и много голям държавно-политически потенциал. Това каза проф. Пламен Павлов в интервю за  Агенция „Фокус“  по повод 150-годишнината от подвига на четата на Хаджи Димитър и Стефан Караджа. „Има една погрешна заблуда, че подвига на четата е един обречен подвиг, че това е една акция, която е осъдена на неуспех. Разбира се с една чета да се освободи България не е било възможно и това са го знаели много добре и двамата войводи. Очевидно походът им има по-сериозен замисъл и не можем да кажем, че това е едно ритуално самоубийство“, допълни той. „На практика става дума за една много добре обмислена военна акция, изключително добре осъществена и в крайна сметка задачата на четата да стигне от р. Дунав до Стара Планина е осъществена. Четата и нейните предводители разполагат с обръщение към българския народ, с мемоар до великите сили и до султана. Тоест те имат една политическа програма и те са подписани от името на привременно правителство в Балкана. Това е развитие на идеята на Раковски за възстановяване на българската държава“, каза още проф. Павлов. \r\nЦветелин ДИМИТРОВ  Пълния текст на интервюто четете по-късно в „Мнение”", "date": "2018.07.08", "title": "Проф. Пламен Павлов: Четата на Хаджи Димитър и Стефан Караджа носи в себе си и много голям държавно-политически потенциал"}
{"url": "http://www.focus-news.net/news/2018/07/08/2543090/vratsa-vazstanoveno-e-dvizhenieto-po-pat-i-1-vratsa-botevgrad-po-mosta-nad-reka-iskar-v-gr-mezdra.html", "text": "Възстановено е движението по път I-1 Враца – Ботевград по моста над река Искър в гр. Мездра. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.07.08", "title": "Враца: Възстановено е движението по път I-1 Враца – Ботевград по моста над река Искър в гр. Мездра"}
{"url": "http://www.focus-news.net/news/2018/07/08/2543088/kurir-makedoniya-protestnoto-shestvie-na-vmro-dpmne-v-strumitsa-premina-spokoyno-no-pri-zasileno-politseysko-prisastvie.html", "text": "Протестният марш, който опозиционната ВМРО-ДПМНЕ организира в Струмица, премина спокойно, но при засилено полицейско присъствие, пише близкото до кръговете на партията електронно издание  „Курир“.   \r\nСъгласно разпространената информация районът пред сградата на общината, където приключи шествието, е бил заграден със защитна ограда. Периметърът е бил охраняван от полицейски служители, оборудвани със щитове и шлемове.  \r\nМаршът започна в 13 часа местно време (14 часа българско време) от парка в града до сградата на общината. В навечерието му председателят на  партията Християн Мицковски се обърна към гражданите с думите: „Правителството и министрите, които Ви убеждават в напълно противоположната розова и украсена картина на това, което наистина виждате, и в чиято суровост живеете всеки ден, ви правят правят пасивни. Освен това министър-председателят (Зоран Заев) казва, че името Македония трябва да бъде изтрито, но празнината боли, защото това е името на Вашите предци. От името, което изричате с чест, достойнство и трепет в душата, сега Ви казват, че трябва да се отречете, защото това би било по-добре, а Вие знаете, че не е така. Живеем живот, в който пораженията стават ежедневие, а победи няма. Нека преодолеем несправедливостта“. Тереза Герова", "date": "2018.07.08", "title": "„Курир“ (Македония): Протестното шествие на ВМРО-ДПМНЕ в Струмица премина спокойно, но при засилено полицейско присъствие"}
{"url": "http://www.focus-news.net/news/2018/07/08/2543092/voa-sled-poseshtenieto-na-mayk-pompeo-v-severna-koreya-sledvashtata-sreshta-e-nasrochena-za-12-yuli.html", "text": "Следващата среща между представители на САЩ и Северна Корея ще се проведе на 12 юли. Това стана ясно след преговорите в Пхенян на американския държавен секретар Майк Помпео с високопоставени представители на севернокорейския режим, предава  Voice of America . \r\nВ рамките на пресконференция в японската столица Токио, Помпео разкри, че насроченото заседание „може да бъде преместено с ден или два“. В рамките му ще преговарят лица, „отговорни за връщането на тленните останки“ на американски военнослужещи, загинали в годините на Кореската война (1950-1953 г.) \r\nДържавният секретар на САЩ описа проведените разговори в Пхенян като „продуктивни“. Помпео обаче не се срещна със севернокорейския лидер Ким Чен-ун. Говорителят на Държавния департамент Хедър Науърт заяви, че във Вашингтон така или иначе не са очаквали провеждането на подобна среща. \r\nТова беше третото посещение на Помпей в Северна Корея от началото на годината. За първи път американският дипломат остана в страната за двудневни разговори. Визитата му бе първа след историческата среща на върха в Сингапур между Доналд Тръмп и Ким Чен-ун. Тереза Герова", "date": "2018.07.08", "title": "VOA: След посещението на Майк Помпео в Северна Корея: Следващата среща е насрочена за 12 юли"}
{"url": "http://www.focus-news.net/news/2018/07/08/2543097/plovdiv-vremenno-e-ogranicheno-dvizhenieto-po-pat-ii-86-plovdiv-smolyan-v-uchastaka-narechen-narechenski-bani-poradi-svlachishte.html", "text": "Временно е ограничено движението по път II-86 Пловдив - Смолян в участъка Наречен - Нареченски бани поради свлачище. Това съобщиха от пресцентъра на  Агенция \"Пътна инфраструктура\" . Обходен маршрут е определен по път III-866 Смолян - Девин - Кричим и обратно.", "date": "2018.07.08", "title": "Пловдив: Временно е ограничено движението по път II-86 Пловдив - Смолян в участъка Наречен - Нареченски бани поради свлачище"}
{"url": "http://www.focus-news.net/news/2018/07/08/2543102/zamestnik-kmetat-na-sofiya-doncho-barbalov-shte-proveri-remonta-na-sgradata-v-koyato-se-osiguryava-banka-za-maychina-karma.html", "text": "От 11.30 часа на 9 юли заместник-кметът на София Дончо Барбалов ще провери ремонта на сградата, в която се осигурява банка за майчина кърма. Това съобщиха от пресцентъра на  Столична община . Сградата се намира на ул. \"Сава Михайлов\" 57.", "date": "2018.07.08", "title": "Заместник-кметът на София Дончо Барбалов ще провери ремонта на сградата, в която се осигурява банка за майчина кърма"}
{"url": "http://www.focus-news.net/news/2018/07/08/2543103/total-news-croatia-dzheyms-matis-shte-poseti-harvatiya-za-obsazhdane-na-amerikanskoto-prisastvie-v-yugoiztochna-evropa.html", "text": "След срещата на върха на НАТО в Брюксел министърът на отбраната на САЩ Джеймс Матис ще направи официално посещение в Хърватия, в рамките на което ще обсъди засиленото  американско присъствие в Югоизточна Европа, предава информационният сайт  Total News Croatia . \r\nЗаедно с хърватския си колега Дамир Кръстевич, Матис ще участва в специална среща на министрите на отбраната на страните от Американско-адриатическата харта за партньорство, която ще се проведе в Загреб на 13 юли, съобщиха от Министерството на отбраната. Очаква се в рамките й да бъде обсъдено засиленото присъствие на САЩ в региона, а също и стъпките, които трябва да бъдат предприети, за да се улесни интеграцията на останалите страни-кандидатки за членство в НАТО, положението със сигурността в Югоизточна Европа и по-справедливото разпределение на тежестта на разходите за отбрана между САЩ и Европа. \r\nАмериканско-адриатическата харта е партньорска регионална инициатива, стартирана през 2003 г. от Хърватия, Албания, Македония и САЩ. През 2008 г. към нея се присъединиха Босна и Херцеговина и Черна гора. Основната мисия на инициативата е да подпомогне евроатлантическите интеграционни процеси в Югоизточна Европа и да даде възможност на всички страни-кандидатки да се присъединят към НАТО във възможно най-кратък срок. Тереза Герова", "date": "2018.07.08", "title": "Total News Croatia: Джеймс Матис ще посети Хърватия за обсъждане на американското присъствие в Югоизточна Европа"}
{"url": "http://www.focus-news.net/news/2018/07/08/2543105/reuters-irakskata-politsiya-otkri-ogan-po-protestirashti-v-yuzhnata-chast-na-stranata.html", "text": "Полицията в Ирак откри огън срещу протестиращи в южната провинция Басра, предава  Reuters , като уточнява, че присъстващите са демонстрирали срещу липсата на работни места, проблемите с електричеството и предоставянето на други базови услуги. \r\nПо данни на правооохранителните органи осем души са пострадали при стрелбата. Същевременно местен кмет увери, че има един убит демонстрант и трима други ранени.  \r\n„Протестиращите предявиха справедливи искания за създаване на работни места и по-качествени услуги, но полицията откри огън и уби един от тях“, разказва Ясин ал-Батат, кмет на района Имам Садик, където са се събрали демонстрантите.  \r\nАгенцията припомня, че стабилността в Басра е от ключово значение, тъй като провинцията представлява един от възлите на износа на петрол, формиращ 95% от държавните приходи. Тереза Герова", "date": "2018.07.08", "title": "Reuters: Иракската полиция откри огън по протестиращи в южната част на страната"}
{"url": "http://www.focus-news.net/news/2018/07/08/2543100/mvr-zatvoreni-sa-uchastak-ot-patya-plovdiv-smolyan-na-teritoriyata-na-obshtina-asenovgrad-i-otsechkata-mezhdu-narechenski-bani-i-s-bachkovo-v-rayona-na-yugovskoto-hanche-zaradi-svlachishta.html", "text": "Временно са затворени за движение участък от пътя Пловдив – Смолян на територията на община Асеновград и отсечката между Нареченски бани и с. Бачково в района на Юговското ханче заради свлачища. Това съобщиха от  пресцентъра на МВР .  \r\nОколо 16.00 часа екипи на \"Пътна полиция\" при ОДМВР-Пловдив са предприели мерки за спиране на движението в участъка между Нареченски бани и с. Бачково, в района на Юговското ханче, на територията на община Асеновград, област Пловдив. Причината е струпване на свлачище върху пътя, предизвикано от обилните дъждове. Екипи на \"Пътна полиция\" са разположени от двете страни на споменатия участък за гарантиране на безопасността до разчистване на пътя.", "date": "2018.07.08", "title": "МВР: Затворени са участък от пътя Пловдив – Смолян на територията на община Асеновград и отсечката между Нареченски бани и с. Бачково в района на Юговското ханче заради свлачища"}
{"url": "http://www.focus-news.net/news/2018/07/08/2543096/kathimerini-germaniya-se-stremi-da-finalizira-sdelkata-za-migrantite-s-gartsiya-do-kraya-na-mesetsa.html", "text": "Министърът на отбраната на Германия Урсула фон дер Лайен разкри, че управляващите в Берлин се стремят до края на месец юли да подпишат споразумение с Гърция за мигрантите, съгласно компромиса, постигнат в спора между двете „сестрински“ партии от Съюза (ХДС/ХСС), отбелязва електронното издание на гръцкия вестник  Kathimerini . \r\n„Искаме споразумение с Гърция до края на месеца“, призна военният министър на Берлин, като същевременно подчерта, че сделката с Атина може да послужи като модел за постигането на споразумения за връщането на мигранти и с други държави.  \r\nУрсула фон дер Лайен загатна, че и с Италия може да бъде постигната договорка. Но те искат „да им помогнем в замяна“ – как точно, не бе уточнено. „Солидарността е важна, независимо кой е начело на правителството в Рим“, подчерта германският министър на отбраната.  Тереза Герова", "date": "2018.07.08", "title": "Kathimerini: Германия се стреми да финализира сделката за мигрантите с Гърция до края на месеца"}
{"url": "http://www.focus-news.net/news/2018/07/08/2543109/sport-yero-veche-ne-e-selektsioner-na-ispaniya.html", "text": "Испанската футболна федерация освободи селекционера на националния отбор Фернандо Йеро, след незадоволителното представяне на тима на Мондиал 2018. \"Ла Фурия\" отпадна още на осминафиналите, губейки от Русия след изпълнение на дузпи. От съобщението на Федерацията става ясно, че Йеро е бил назначен само като временен наставник на испанския отбор и сега отново му е предложено място като спортен директор. Позиция, която той заемаше преди да се заеме с тима. Специалистът обаче е отказал.  \r\nРъководните органи не разкриват кой ще е новият селекционер на Испания, но той трябва да бъде ангажиран в най-кратки срокове. Според различни информации фаворит за поста е Рафа Бенитес.  \r\nЙеро бе назначен след уволнението на Хулен Лопетеги, ден преди старта на Световното първенство в Русия. \r\nВенцислав ДРАГОМАНОВ", "date": "2018.07.08", "title": "Спорт: Йеро вече не е селекционер на Испания"}
{"url": "http://www.focus-news.net/news/2018/07/08/2543108/politico-targovskite-voyni-nyama-da-se-prenesat-v-nato-uveri-poslanikat-na-sasht-v-aliansa.html", "text": "Напрежението в търговските отношения на САЩ с дългогодишните им съюзници няма да повлияе на дейността на НАТО. Това увери американският посланик при Алианса Кей Бейли Хътисън в навечерието на срещата на върха на страните от западния отбранителен съюз,  на която ще присъства и лидерът на Белия дом Доналд Тръмп, съобщава изданието  Politico .  \r\n„Единственото, което ще кажа, е, че всички несъгласия, на които станахме свидетели на форума на Г-7 и между съюзниците, с които до този момент водихме търговски преговори и наложихме тарифи, няма да засегне НАТО“, категорична бе Хътисън. „Нашите дипломати са професионалисти и те държат на въпросите на НАТО, където сме 100% съюзници\", допълни посланикът на САЩ при Алианса.  \r\nПътуването на президента Доналд Тръмп в Европа следващата седмица ще започне с Брюксел за срещата на високо равнище на НАТО, където Тръмп отново ще се изправи лице в лице със световните лидери, с които той се сблъска на срещата на Г-7 в Канада миналия месец. \r\nТръмп се оплаква от търговските отношения на САЩ с дългогодишните им съюзници, включително Канада и Европейския съюз, като твърди, че нацията му е третирана несправедливо. В стремежа си да възстанови отношенията при по-благоприятни условия за САЩ, Вашингтон наложи мита върху определени стоки от ЕС и Канада, което доведе до реципрочни мерки от тяхна страна. Отделно Тръмп настоява страните от Общността да отделят повече средства за отбрана, в съответствие с поетите от тях ангажименти.  \r\n„НАТО постига напредък и го прави наистина в отговор на настояването на президента Тръмп. Мисля, че това е съвсем ясно и че той е бил много директен за това, че европейците трябва да направят повече за собствената си сигурност. Работила съм, вероятно с трима президенти, всички от които са казвали същото. Сега мисля, че за първи път наистина виждаме, че европейците действително започват да вървят в правилната посока\", коментира Хътисън. Тереза Герова", "date": "2018.07.08", "title": "Politico: Търговските войни няма да се пренесат в НАТО, увери посланикът на САЩ в Алианса"}
{"url": "http://www.focus-news.net/news/2018/07/08/2543107/api-vremenno-dvizhenieto-prez-rishki-prohod-se-osashtestvyava-dvuposochno-v-edna-lenta-v-uchastaka-ot-razklona-za-kamchiya-do-razklona-za-rish-poradi-razsipan-tovar-na-tezhkotovaren-kamion.html", "text": "Временно движението през Ришки проход се осъществява двупосочно в една лента в участъка от разклона за Камчия до разклона за Риш поради разсипан товар на тежкотоварен камион. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\".", "date": "2018.07.08", "title": "АПИ: Временно движението през Ришки проход се осъществява двупосочно в една лента в участъка от разклона за Камчия до разклона за Риш поради разсипан товар на тежкотоварен камион"}
{"url": "http://www.focus-news.net/news/2018/07/08/2543101/alsat-m-makedoniya-vmro-dpmne-ne-se-otkazva-ot-iskaneto-za-amnistiya-za-27-april.html", "text": "Опозционната ВМРО – ДПМНЕ организира втори протестен марш – след Битоля, партията на Християн Мицковски проведе шествие в Струмица, припомня излъчващият на албански език скопски телевизионен канал  „Алсат-М“.  . \r\nКакто и преди 20 дни в Битоля, така и сега, в Струмица, Мицковски не спомена нищо за предстоящия през есента референдум, на който гражданите на Македония ще се произнесат за договора с Гърция. Новото в протеста в Струмица бе искането за амнистия на всички, обвинени за насилственото нахлуване в сградата на парламента в Скопие на 27 април миналата година. Съгласно думите на лидера на ВМРО-ДПМНЕ, политическите преследвания са с цел сплашване на хората, а обвиняемите за кървавите събития трябва да послучат като назидателен пример за останалите граждани на страната.  \r\n„ВМРО - ДПМНЕ, братя и сестри, днес имат петима депутати, които са обвинени в нещо, което не са извършили. Не си мислете, че сме забравили онези, които са в затворите и които са част от организирана хайка, насочена срещу всеки свободомислещ македонец. Затова призовава за амнистия за хората (обвинени за събитията) от 27 април, защото трябва да продължим напред. Това няма да стане, ако живеем в миналото, затова ще се борим“, увери Мицковски.  \r\nПредседателят на ВМРО-ДПМНЕ говори и за подписаното споразумение с Гърция. Той посочи, че в интервюта за гръцки медии премиерът Зоран Заев се опитва да убеди националистите, че сделката е добра, а идентичността е индивидуално усещане. Според Мицковски Заев полага повече грижи за гръцките интереси, отколкото за македонските, а правителството му работи за разрушаването на доверието на македонците. \r\n„Те искат да се разколебаете, да бъдете нерешителни, да бъдете покорни, когато Ви нарекат „северни македонци“ да кажете – „добре“. Не е добре, можеше да е по друг начин“, увери Мицковски. Тереза Герова", "date": "2018.07.08", "title": "„Алсат-М“ (Македония): ВМРО-ДПМНЕ не се отказва от искането за амнистия за 27 април"}
{"url": "http://www.focus-news.net/news/2018/07/08/2543112/blagoevgrad-natovareno-e-dvizhenieto-po-avtomagistrala-struma-i-glaven-pat-e-79-v-oblastta.html", "text": "Натоварено движение, но без образуване на колони от автомобили, се наблюдава по автомагистрала „Струма“ и главен път Е-79 в Благоевградска област, както и по второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. През деня не са регистрирани тежки пътни инциденти в региона. Не се извършват ремонтни дейности по републиканската пътна мрежа в региона, заради които да се налага въвеждане на ограничения за движението. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nС нормална интензивност е движението по основните улици и булеварди в областния център. Пътните настилки са сухи и нормално проходими, времето е слънчево. В края на почивния ден по-натоварено е движението в района на входните и изходните пътни артерии в Благоевград. По булевардите „Васил Левски“, „Св. Димитър Солунски“ и „Св. св. Кирил и Методий“ трафикът е интензивен, но не се образуват задръствания. През изминалия ден не са регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.07.08", "title": "Благоевград: Натоварено е движението по автомагистрала „Струма“ и главен път Е-79 в областта"}
{"url": "http://www.focus-news.net/news/2018/07/08/2543111/pregled-na-mezhdunarodnite-novini-do-18-chasa-agentsiya-fokus.html", "text": "Следващата среща между представители на САЩ и Северна Корея ще се проведе на 12 юли. Това стана ясно след преговорите в Пхенян на американския държавен секретар Майк Помпео с високопоставени представители на севернокорейския режим. \r\nВ рамките на пресконференция в японската столица Токио, Помпео разкри, че насроченото заседание „може да бъде преместено с ден или два“. В рамките му ще преговарят лица, „отговорни за връщането на тленните останки“ на американски военнослужещи, загинали в годините на Кореската война (1950-1953 г.) \r\nДържавният секретар на САЩ описа проведените разговори в Пхенян като „продуктивни“. Помпео обаче не се срещна със севернокорейския лидер Ким Чен-ун. Говорителят на Държавния департамент Хедър Науърт заяви, че във Вашингтон така или иначе не са очаквали провеждането на подобна среща. \r\nТова беше третото посещение на Помпей в Северна Корея от началото на годината. За първи път американският дипломат остана в страната за двудневни разговори. Визитата му бе първа след историческата среща на върха в Сингапур между Доналд Тръмп и Ким Чен-ун. \r\n***  Броени дни преди срещата на върха на НАТО генералният секретар Йенс Столтенберг приветства решението на Германия да повиши разходите си за отбрана в средносрочен план, но припомни, че управляващите в Берлин трябва да положат повече усилия, за да изпълнят поетите към Алианса ангажименти. \r\n„Очаквам Германия да направи повече“, подчерта норвежецът, като припомни, че Берлин бе дал обещание до форума следващата седмица да повиши средствата за Бундесвера до два процента от БВП на страната. Канцлерът Ангела Меркел се съгласи обаче увеличението да бъде в размер на 1,5%, и то до 2024 г.  \r\nКоментирайки решението на Берлин, Столтенберг бе категоричен: „Все пак това не са два процента“. Същевременно генералният секретар на НАТО обясни, че Германия трябва да изпълни поетите задължения за военния бюджет поради голямото значение, което има за организацията с оглед на икономическата мощ на страната. \r\n***  Опозционната ВМРО – ДПМНЕ организира втори протестен марш – след Битоля, партията на Християн Мицковски проведе шествие в Струмица. \r\nКакто и преди 20 дни в Битоля, така и сега, в Струмица, Мицковски не спомена нищо за предстоящия през есента референдум, на който гражданите на Македония ще се произнесат за договора с Гърция. Новото в протеста в Струмица бе искането за амнистия на всички, обвинени за насилственото нахлуване в сградата на парламента в Скопие на 27 април миналата година. Съгласно думите на лидера на ВМРО-ДПМНЕ, политическите преследвания са с цел сплашване на хората, а обвиняемите за кървавите събития трябва да послучат като назидателен пример за останалите граждани на страната.  \r\n„ВМРО - ДПМНЕ, братя и сестри, днес имат петима депутати, които са обвинени в нещо, което не са извършили. Не си мислете, че сме забравили онези, които са в затворите и които са част от организирана хайка, насочена срещу всеки свободомислещ македонец. Затова призовава за амнистия за хората (обвинени за събитията) от 27 април, защото трябва да продължим напред. Това няма да стане, ако живеем в миналото, затова ще се борим“, увери Мицковски.  \r\nПредседателят на ВМРО-ДПМНЕ говори и за подписаното споразумение с Гърция. Той посочи, че в интервюта за гръцки медии премиерът Зоран Заев се опитва да убеди националистите, че сделката е добра, а идентичността е индивидуално усещане. Според Мицковски Заев полага повече грижи за гръцките интереси, отколкото за македонските, а правителството му работи за разрушаването на доверието на македонците. \r\n„Те искат да се разколебаете, да бъдете нерешителни, да бъдете покорни, когато Ви нарекат „северни македонци“ да кажете – „добре“. Не е добре, можеше да е по друг начин“, увери Мицковски. \r\n***  Министърът на отбраната на Германия Урсула фон дер Лайен разкри, че управляващите в Берлин се стремят до края на месец юли да подпишат споразумение с Гърция за мигрантите, съгласно компромиса, постигнат в спора между двете „сестрински“ партии от Съюза (ХДС/ХСС). \r\n„Искаме споразумение с Гърция до края на месеца“, призна военният министър на Берлин, като същевременно подчерта, че сделката с Атина може да послужи като модел за постигането на споразумения за връщането на мигранти и с други държави.  \r\nУрсула фон дер Лайен загатна, че и с Италия може да бъде постигната договорка. Но те искат „да им помогнем в замяна“ – как точно, не бе уточнено. „Солидарността е важна, независимо кой е начело на правителството в Рим“, подчерта германският министър на отбраната. \r\n***  Осем членове на тунизийските сили за сигурност са загинали при „терористична атака“ в близост до границата с Алжир. \r\nСъответната информация бе потвърдена от Министерството на вътрешните работи на северноафриканската държава, което определи инцидента като свързан с тероризма. \r\n„Осем членове на националната гвардия са убити в засада от терористична групировка“ \r\nв граничната провинция Жендуба, заяви за агенцията говорителят на ведомството Суфян ал-Зак. \r\n***  След срещата на върха на НАТО в Брюксел министърът на отбраната на САЩ Джеймс Матис ще направи официално посещение в Хърватия, в рамките на което ще обсъди засиленото  американско присъствие в Югоизточна Европа. \r\nЗаедно с хърватския си колега Дамир Кръстевич, Матис ще участва в специална среща на министрите на отбраната на страните от Американско-адриатическата харта за партньорство, която ще се проведе в Загреб на 13 юли, съобщиха от Министерството на отбраната. Очаква се в рамките й да бъде обсъдено засиленото присъствие на САЩ в региона, а също и стъпките, които трябва да бъдат предприети, за да се улесни интеграцията на останалите страни-кандидатки за членство в НАТО, положението със сигурността в Югоизточна Европа и по-справедливото разпределение на тежестта на разходите за отбрана между САЩ и Европа. \r\nАмериканско-адриатическата харта е партньорска регионална инициатива, стартирана през 2003 г. от Хърватия, Албания, Македония и САЩ. През 2008 г. към нея се присъединиха Босна и Херцеговина и Черна гора. Основната мисия на инициативата е да подпомогне евроатлантическите интеграционни процеси в Югоизточна Европа и да даде възможност на всички страни-кандидатки да се присъединят към НАТО във възможно най-кратък срок. \r\n***", "date": "2018.07.08", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/07/08/2543114/orf-ot-ponedelnik-avstriya-vavezhda-vremenen-kontrol-po-granitsite.html", "text": "Считано от понеделник, 9 юли, Австрия въвежда временен контрол по границите, който ще остане в сила в рамките на пет дни, припомня  ORF , най-голямата обществена медия в страната. \r\nМярката се въвежда във връзка с двудневната среща на върха на министрите на вътрешните работи на страните от Европейския съюз, която ще се проведе в периода 12-13 юли в Инсбрук.  \r\nПрез юли и септември австрийските власти ще извършват проверки на няколко гранични пункта в Германия и Италия за срок от по пет дни. Това не е реакция на новия план на Берлин за бежанската политика, а дългосрочно планирана мярка, увери по-рано говорител на министерството на вътрешните работи във Виена, като допълни, че тя ще бъде наложена в координация с Брюксел. Граничният контрол ще продължи от 9 юли до 13 юли и от 17 септември до 21 септември. Тереза Герова", "date": "2018.07.08", "title": "ORF: От понеделник Австрия въвежда временен контрол по границите"}
{"url": "http://www.focus-news.net/news/2018/07/08/2543106/mvr-zatvoren-i-v-dvete-posoki-e-patyat-plovdiv-smolyan-zaradi-svlachishtata-kray-yugovsko-hanche-i-narechen.html", "text": "Затворен за движение на моторни превозни средства и в двете посоки е пътят Пловдив-Смолян. Това съобщиха от пресцентъра на  МВР . Причината е във възникването на две свлачища – край Юговско ханче и в района на Наречен. Обходният маршрут е  през Пампорово, Девин и Кричим. Създадена е организация за разчистване на пътното платно със специализирана техника.", "date": "2018.07.08", "title": "МВР: Затворен и в двете посоки е пътят Пловдив-Смолян заради свлачищата край Юговско ханче и Наречен"}
{"url": "http://www.focus-news.net/news/2018/07/08/2543115/intenziven-e-trafikat-na-granichnite-punktove-s-gartsiya-i-rumaniya-za-leki-avtomobili-na-vhod-na-gkpp-kalotina-i-na-izhod-ot-gkpp-kapitan-andreevo.html", "text": "Интензивен е трафикът на всички гранични контролно-пропусквателни пунктове с Гърция и Румъния, за леки автомобили на вход на ГКПП „Калотина“ и на изход от ГКПП „Капитан Андреево“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 18.00 часа. На българо-македонската граница трафикът е нормален на всички гранични контролно-пропускателни пунктове.", "date": "2018.07.08", "title": "Интензивен е трафикът на граничните пунктове с Гърция и Румъния, за леки автомобили на вход на ГКПП „Калотина“ и на изход от ГКПП „Капитан Андреево“"}
{"url": "http://www.focus-news.net/news/2018/07/08/2543113/pazardzhik-prodalzhava-izdirvaneto-na-izcheznaloto-6-godishno-momiche-v-rayona-na-reka-luda-yana-pri-panagyurishte.html", "text": "Продължава издирването на изчезналото 6-годишно момиче в района на река Луда Яна при Панагюрище, каза за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той коментира, че са изпратени допълнително екипи от Пазарджик, за да помогнат ангажираните в издирването полицаи и пожарникари от Панагюрище. „По всяка вероятност ще търсим съдействие и от местните хора, за да се включат в издирвателните действия. Така ще се покрие цялото корито на река Луда Яна в района, където има и трудно достъпни места. По принцип се претърсва не само на територията на Панагюрище, но и след града, а това разстояние не е малко“, уточни Стоянов. „Фокус“  припомня, че по-рано днес в река Луда Яна на територията на град Панагюрище бе намерено тялото на 8-годишно момиче, което се е удавило. Заедно с него е била и 6-годишната му сестра, която се издирва. \r\nВаня НИКОЛОВА", "date": "2018.07.08", "title": "Пазарджик: Продължава издирването на изчезналото 6-годишно момиче в района на река Луда Яна при Панагюрище"}
{"url": "http://www.focus-news.net/news/2018/07/08/2543119/pozharni-i-politseyski-ekipi-sa-v-gotovnost-za-reaktsiya-vav-vrazka-s-prognozite-za-prolivni-valezhi-v-stranata.html", "text": "Пожарни и полицейски екипи са в готовност за реакция във връзка с прогнозите за проливни валежи в страната. Към момента няма застрашени райони в страната. Това съобщиха от пресцентъра на  МВР . \r\nПо информация на ГДПБЗН до този момент са подадени общо 25 сигнала за спасителни дейности.  В повечето от случаите пожарните екипи са отстранявали паднали дървета, предмети и са отводнявали приземни етажи. Към 14.30 часа днес е установено преливане на един от язовирите в землището на с. Ракита от придошлите води. В резултат на предприетата бърза реакция на местната власт, заедно с пожарни и полицейски екипи, обстановката на този етап е нормализирана, водното ниво е спаднало. Осигурено е непрекъснато наблюдение на място. Според плана за действие кметовете са информирали за ситуацията жителите на близките села Садово и Крушовица .", "date": "2018.07.08", "title": "Пожарни и полицейски екипи са в готовност за реакция във връзка с прогнозите за проливни валежи в страната"}
{"url": "http://www.focus-news.net/news/2018/07/08/2543120/sport-fetel-pobedi-hamiltan-na-silvarstoun.html", "text": "Себастиан Фетел с Ферари  спечели Гран при на Великобритания, десети кръг от Световния шампионат на Формула 1. \r\nЛюис Хамилтън с Мерцедес се класира втори, който след като направи лош старт, бе ударен от Кими Райконен, завъртя се и трябваше да наваксва сериозно изоставане. Райконен с Ферари остана трети след наказание от 10 секунди за инцидента с Хамилтън. Валтери Ботас с Мерцедес успя да запази четвъртото място, а Даниел Рикардо с Ред Бул остана пети. \r\nВенцислав ДРАГОМАНОВ", "date": "2018.07.08", "title": "Спорт: Фетел победи Хамилтън на \"Силвърстоун\""}
{"url": "http://www.focus-news.net/news/2018/07/08/2543110/plyus-info-makedoniya-i-srabskiyat-prezident-shte-prisastva-na-inauguratsiyata-na-redzhep-tayip-erdogan.html", "text": "Президентът на Сърбия Александър Вучич ще бъде сред лидерите, които ще присъстват на церемонията по встъпване в длъжност на турския държавен глава Реджеп Тайип Ердоган, отбелязва скопската електронна медия  „Плюс Инфо“ , като се позовава на съобщение от Президентството в Белград. \r\nПоздравявайки Ердоган за победата на изборите на 24 юни, Вучич подчерта, че „Сърбия ще продължи да бъде достоен партньор на Турция и на нейното политическо ръководство“. \r\nПрезидентите на 17 страни ще присъстват на официалната церемония по преминаването на Турция от парламентарна към президентска форма на управление. Мероприятието ще се състои в президентския комплекс в Анкара на 9 юли. Преизбраният президент Реджеп Таийп Ердоган ще положи клетва и ще започне новия си мандат на същия ден. \r\nПрезидентите на България, Македония, Босна и Херцеговина, Грузия, Гвинея, Казахстан, Киргизстан, Пакистан, Сомалия, Украйна, Венецуела и Замбия са сред тези, които се очакват на церемонията. На нея ще присъстват и някои премиери и председатели на парламенти на отделни страни. След мероприятието, Ердоган ще даде официална вечеря. \r\nНа 24 юни настоящият държавен глава спечели президентските избори в Турция, получавайки 52,59% от гласовете на избирателите. Тереза Герова", "date": "2018.07.08", "title": "„Плюс Инфо“ (Македония): И сръбският президент ще присъства на инаугурацията на Реджеп Тайип Ердоган"}
{"url": "http://www.focus-news.net/news/2018/07/08/2543121/narodnite-predstaviteli-ot-gerb-plovdiv-organizirat-priemni-za-grazhdani-na-9-yuli.html", "text": "На 9 юли 2018 г., понеделник, народните представители от  ГЕРБ от Пловдив- ще проведат приемни с граждани от избирателния си район, съобщиха от пресцентъра на  ПП ГЕРБ  както следва: \r\nМенда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91. \r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2.  \r\nинж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21. \r\nСпас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.07.08", "title": "Народните представители от ГЕРБ-Пловдив организират приемни за граждани на 9 юли"}
{"url": "http://www.focus-news.net/news/2018/07/08/2543123/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от  ГЕРБ в град Пловдив ще проведат приемни с граждани. Това съобщиха от пресцентъра на  ПП ГЕРБ .  \r\nВ понеделник,  9 юли 2018 г.  общинските съветници от  ГЕРБ в Пловдив ще проведат приемни с гражданите, както следва: \r\nДаниела Дженева, от 17 до 18:00 часа в офиса на  ГЕРБ в район „Южен”, ул.”Академик Петър Динеков”№ 1А \r\nАтанас Узунов, от 17:30  до 19:00 часа в офиса на  ГЕРБ в район „Южен” на ул.”Академик Петър Динеков” №1А \r\nАлександър Радев, от 17:30  до 19:00 часа в офиса на  ГЕРБ в район „Централен” на ул.”Прага” № 2.  \r\nСпартак Николов, от 17:00 до 18:30 часа в офиса на  ГЕРБ в район „Източен” на ул.”Коста Паница”№5 \r\nВихър Захов,  от 17:00 до 18:30 часа в офиса на  ГЕРБ в район „Източен” на ул.”Коста Паница”№ 5 \r\nВера Тоскова, от 16 до 18:00 часа в офиса на  ГЕРБ в район „Тракия” в жк.”Тракия”бл.91. \r\nЕли Гатева, от 16 до 18:00 часа в офиса на  ГЕРБ в район „Тракия” в жк.”Тракия”бл.91. \r\nОбщинският съветник от  ГЕРБ в Общински съвет – Пловдив, Иван Вичков ще приема граждани във вторник,  10 юли 2018 г. , от 16 до 18:00 часа в офиса на  ГЕРБ в район „Тракия”в блок 91.  \r\nВ сряда,  11 юли 2018 г. , приемни с граждани ще проведат следните общински от  ГЕРБ в Общински съвет - Пловдив: \r\nГеорги Василев, от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А.  \r\nАни Лафчиева, от 17:00 до 18:30 часа в офиса на  ГЕРБ в район „Източен” на ул.”Коста Паница”№5.  \r\nЕмил Русинов, от 17:30 до 19:00 часа в офиса на  ГЕРБ в район „Източен” на ул.”Коста Паница”№5.  \r\nВ четвъртък,  12 юли 2018 г.  общинските съветници от  ГЕРБ в Пловдив ще проведат приемни с гражданите, както следва: \r\nЯсен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9.  \r\nДамян Петров, от 17:30 до 19:00 часа в офиса на  ГЕРБ в район „Западен” на ул. ”Царевец” № 9.  \r\nПетър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9.  \r\nГошо Къчков, от 17:30  до 19:00 часа в офиса на  ГЕРБ в район „Северен” на бул.”Марица” №91.  \r\nПенчо Малинов, от 17:00  до 18:30 часа в офиса на  ГЕРБ в район „Източен” на ул.”Коста Паница” №5.  \r\nВеселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.07.08", "title": "Пловдив: Общинските съветници от ГЕРБ  ще проведат приемни с граждани"}
{"url": "http://www.focus-news.net/news/2018/07/08/2543122/gl-inspektor-angel-papalezov-gdnp-za-prof-bozhidar-dimitrov-opazvaneto-na-kulturnite-tsennosti-beshe-misiya-na-vseki-istinski-balgarin.html", "text": "За проф. Божидар Димитров опазването на културните ценности беше мисия на всеки истински българин. Това каза за предаването  „Съкровищницата на тайните“  на  Радио „Фокус“  главен инспектор Ангел Папалезов, началник сектор „Културно-исторически ценности“ при Главна дирекция „Национална полиция“. Той обясни, че разговорите му с големия археолог и историк са му дали много и са го научили, че опазването на историческата памет чрез културното наследство е мисия за държавния служител, за полицая. „За мен беше истинска чест да познавам личността Божидар Димитров. За последните 15 години, в които го познавам, мога да говоря за него като директор на Националния исторически музей и за взаимодействието ни като полицейски органи в грижата за опазване на културно-историческото наследство. Винаги изразяваше готовност за съдействие, по всяко време – независимо дали е почивен ден или национален празник. Беше истинско щастие да работим с него“, разказа гл. инспектор Папалезов. Той добави, че най-голяма радост на проф. Божидар Димитров е носело откриването на исторически артефакти от българските земи извън пределите на страната ни, главно от Македония. „Напълно съм убеден, че проф. Димитров ще продължи да живее в музея, въпреки че физически го няма. Колко усилия е хвърлил и колко чувство е вложил там! Ще го запомня не просто като директор на Националния исторически музей, но и като мой приятел, вдъхновител и учител в действията ми като българин“, каза още гл. инспектор Ангел Папалезов.  \r\nАнна АНГЕЛОВА  \r\nПълния текст на интервюто четете по-късно в „Мнение”", "date": "2018.07.08", "title": "Гл. инспектор Ангел Папалезов, ГДНП: За проф. Божидар Димитров опазването на културните ценности беше мисия на всеки истински българин"}
{"url": "http://www.focus-news.net/news/2018/07/08/2543104/premierat-boyko-borisov-predlozhi-lilyana-pavlova-da-poeme-organizatsiyata-po-sazdavaneto-i-upravlenieto-na-badeshtiya-globalen-tsentar-za-partnyorstvo-na-darzhavite-ot-tsie-i-kitay.html", "text": "Министър-председателят Бойко Борисов и председателят на Държавния съвет на Китай Ли Къцян изразиха удовлетворение от постигнати резултати по време на срещите си в София. Те разговаряха преди отпътуването на Ли Къцян, който беше на официално четиридневно посещение в България. Това съобщиха от  правителствената информационна служба . По време на визитата двамата правителствени ръководители проведоха разговори за задълбочаване на двустранното сътрудничество и за възможностите за допълнително активизиране на бизнес контактите. Бойко Борисов и Ли Къцян участваха и в седмата Среща на държавните и правителствени ръководители на страните от Централна и Източна Европа и Китай.  \r\nПо време на разговора Бойко Борисов и Ли Къцян подчертаха важността на договореностите в София – ангажираността на китайската страна към проекта АЕЦ „Белене“, участието на Китай в реализирането на инфраструктурни проекти, съгласието за създаването на Глобален център за патрньорство на държавите от ЦИЕ и Китай (Global Partnership Centre of CEECs and China) и подписаните документи за насърчаване на икономическото и търговското сътрудничество. „Успяхме да постигнем големи резултати не само в двустранните ни отношения. Срещата на върха на „16+1“ също дава тласък за сътрудничество на едно по-високо ниво“, заяви Ли къцян. Българският премиер Борисов предложи министърът за Българското председателство на Съвета на ЕС 2018 Лиляна Павлова да поеме организацията по създаването и управлението на бъдещия Глобален център за партньорство на държавите от Централна и Източна Европа и Китай (Global Partnership Centre of CEECs and China).  \r\nВ разговорите в София българският премиер Борисов и председателят на Държавния съвет на Китай Ли Къцян посочиха, че сътрудничеството в рамките на инициативата „16+1“ има за цел да заздрави единството в Европа и да подпомогне развитието и реализирането на проекти в различни области между държавите от региона.", "date": "2018.07.08", "title": "Премиерът Бойко Борисов предложи Лиляна Павлова да поеме организацията по създаването и управлението на бъдещия Глобален център за партньорство на държавите от ЦИЕ и Китай"}
{"url": "http://www.focus-news.net/news/2018/07/08/2543118/api-vazstanoveno-e-dvizhenieto-po-pat-ii-86-plovdiv-smolyan-v-rayona-na-narechenski-bani.html", "text": "Възстановено е движението по път II-86 Пловдив - Смолян в района на Нареченски бани. Това съобщиха от пресцентъра на  Агенция \"Пътна инфраструктура\" .", "date": "2018.07.08", "title": "АПИ: Възстановено е движението по път II-86 Пловдив - Смолян в района на Нареченски бани"}
{"url": "http://www.focus-news.net/news/2018/07/08/2543116/plovdiv-pochistvashti-mashini-razchistvat-padnalata-zemna-masa-po-patya-asenovgrad-smolyan.html", "text": "Почистващи машини разчистват падналата земна маса по пътя Асеновград-Смолян, съобщи за   Радио Фокус Пловдив  дежурният в Областно пътно управление. Свлачището е между Наречен и Нареченски бани. Пътят е затворен и от двете страни. Движението се регулира от КАТ \"Пътна полиция\". Обходният маршрут е през Девин-Кричим. Очаква се пътят да бъде почистен до час-два.  \r\nСвлачището се е образувало днес около 16.30 часа. На пътя се е свлякла огромна земна маса. \r\nЦветана ТОНЧЕВА", "date": "2018.07.08", "title": "Пловдив: Почистващи машини разчистват падналата земна маса по пътя Асеновград-Смолян"}
{"url": "http://www.focus-news.net/news/2018/07/08/2543117/kurir-makedoniya-az-sam-makedonets-a-tii-nad-10-hilyadi-dushi-se-vklyuchiha-v-protestnoto-shestvie-na-vmro-dpmne-v-strumitsa.html", "text": "Над 10 хил. души се включиха в протестното шествие в Струмица, организирано от опозиционната ВМРО-ДПМНЕ, съобщава близкото до кръговете на партията на Християн Мицковски електронно издание  „Курир“ . \r\n„Аз съм македонец, а ти?“ – това са само част от лозунгите, които бяха издигнати по време на шествието. Скандирайки „Македония, Македония!“ и пеейки „Едно име имаме“, участниците преминаха по улиците от градския парк до сградата на общината в Струмица.  \r\nПротестният марш премина спокойно, но при засилено полицейско присъствие. По-рано бе съобщено, че районът пред сградата на общината, където приключи шествието, е заграден със защитна ограда. Периметърът бе охраняван от полицейски служители, оборудвани със щитове и шлемове.  Тереза Герова", "date": "2018.07.08", "title": "\"Курир\" (Македония): „Аз съм македонец, а ти?“: Над 10 хиляди души се включиха в протестното шествие на ВМРО-ДПМНЕ в Струмица"}
{"url": "http://www.focus-news.net/news/2018/07/08/2543125/pazardzhik-ot-utre-troleybusnite-linii-v-grada-s-nomera-2-2e-i-4-shte-badat-obsluzhvani-ot-avtobusi.html", "text": "От утре тролейбусните линии №2, №2Е и №4 в Пазарджик ще бъдат обслужвани от автобуси, съобщиха от  тролейбусното дружество . Промяната се налага поради преустановяване движението на тролейбусите по тези линии до края на месец август. Причина за това е новоизграждащото се кръгово кръстовище в Пазарджик и извършваните строителни и ремонтни дейности по улиците „Петър Бонев“ и „Александър Стамболийски“. Изграждането на пътното съоръжение започна с цел подобряване организацията и безопасността на движението в този участък. Това обаче наложи изместване на контактно-кабелната тролейбусна мрежа, както и изключването на токоизправителната станция, и съответно спирането на част от тролейбусните линии. С цел качествено обслужване на пътниците, ползващи обществения тролейбусен транспорт, до приключване на ремонтните дейности всички курсове на тролеите по линии №2, №2Е и №4 ще бъдат обслужвани от автобуси по утвърдените разписания и маршрути.", "date": "2018.07.08", "title": "Пазарджик: От утре тролейбусните линии в града с номера 2, 2Е и 4 ще бъдат обслужвани от автобуси"}
{"url": "http://www.focus-news.net/news/2018/07/08/2543126/sitel-makedoniya-po-primera-na-prespanskiya-dogovor-gartsiya-iska-promyana-v-albanskite-uchebnitsi-po-istoriya-tirana-kategorichno-otkazva.html", "text": "„Гърция и Македония променят учебниците по история“, „Промени в училищата след договора Заев-Ципрас“ – това са само част от заглавията, с които гръцките медии загатват за началото на изпълнението на положенията, заложени в Преспанския договор.  \r\nВ рамките на един месец от датата на влизане в сила на споразумението, двете страни са съгласни да преразгледат текстовете с исторически събития и ако има разногласия, новата интерпретация ще се основава на автентични исторически и археологически факти. Според гръцките медии одитът на историческите книги ще бъде извършен от съвместна комисия, която ще има задължение да проверява географските карти, историческите атласи и ръководствата за преподаване. Според гръцките медийни доклади, комисията, натоварена със задачата, ще се среща най-малко два пъти годишно.  \r\nСледвайки примера с Македония, Гърция се опитва да направи преглед на учебниците по история и на съседната Албания, предава скопският телевизионен канал  „Сител“ . Но изглежда Тирана отказва категорично отказва да формира смесена група експерти.  \r\nАтина настоява Тирана да внесе промени в учебниците по въпроса за чамите, предвижда се и заличаване на понятието „Чемерия“, с което албанците свързват част от гръцката територия. Тереза Герова", "date": "2018.07.08", "title": "„Сител“ (Македония): По примера на Преспанския договор: Гърция иска промяна в албанските учебници по история, Тирана категорично отказва"}
{"url": "http://www.focus-news.net/news/2018/07/08/2543129/plovdiv-edno-ot-platnata-po-patya-asenovgrad-smolyan-vse-oshte-se-razchistva-dvizhenieto-se-propuska-poetapno.html", "text": "Възстановено е движението по пътя Асеновград - Смолян, където се образува свлачище. Това съобщи за  Радио \"Фокус\"- Пловдив  кметът на Нареченски бани Васил Куртев. По думите му от преди час автомобилите се движат в едната лента на платното, другата все още се разчиства. \"Свлачища са се образували на две места - след Бачково и между кв. Наречен и Юговското ханче\", каза Куртев. Преди да бъде пуснато движението там се е образувала огромна колона от автомобили. Сега колите се пропускат с помощта на Пътна полиция на етапи в двете посоки. Предупреждават се шофьорите да бъдат търпеливи и внимателни в участъка. \r\nЦветана ТОНЧЕВА", "date": "2018.07.08", "title": "Пловдив: Едно от платната по пътя Асеновград - Смолян все още се разчиства, движението се пропуска поетапно"}
{"url": "http://www.focus-news.net/news/2018/07/08/2543127/vratsa-pochinal-e-rumanskiyat-shofyor-koyto-predizvika-tezhkata-katastrofa-predi-obed-na-mosta-kray-mezdra.html", "text": "От тежките си наранявания е починал 44-годишният румънски шофьор, който предизвика тежката катастрофа преди обед на моста край Мездра на международния път Е-79, предаде  БНР . При катастрофата пострадаха и съпругата и 6-годишният син на загиналия. Те остават във Врачанската болница под наблюдение.  \r\nПо-рано днес турски ТИР удари три леки коли с румънска регистрация.  Аварийните екипи с тежка техника изтеглиха тира, наложи се мантинелата да бъде срязана. Най-вероятната причина за катастрофата е неправилно изпреварване, предприето от един от румънските шофьори. \r\nТежката катастрофа предизвика голямо задръстване, което стана причина за втори инцидент на магистралата. Лека кола се удари в спряла цистерна в платното по посока от Враца към София. Няма тежко пострадали, а цистерната е била празна.", "date": "2018.07.08", "title": "Враца: Починал е румънският шофьор, който предизвика тежката катастрофа преди обед на моста край Мездра"}
{"url": "http://www.focus-news.net/news/2018/07/08/2543132/predstoyashti-mezhdunarodni-sabitiya-za-9-yuli-agentsiya-fokus.html", "text": "Ще се състои церемонията по встъпването в длъжност на президента на Турция Реджеп Тайип Ердоган.  \r\n***  Великобритания е домакин на среща на външните министри на страните от Западните Балкани.  \r\n***  В Брюксел ще се състои среща на върха ЕС-Украйна за обсъждане на икономическите връзки и отношенията с Русия.  \r\n***  Новият испанския премиер Педро Санчес ще се срещне с лидера на Каталуния за първи път.  \r\n***  Парламентът на Румъния ще обсъди стартирането на процедура по импийчмънт на президента Йоханис Клаус.  \r\n***", "date": "2018.07.08", "title": "Предстоящи международни събития за 9 юли (Агенция „Фокус“)"}
{"url": "http://www.focus-news.net/news/2018/07/08/2543131/nimh-prez-sledvashtoto-denonoshtie-shte-se-zadarzhi-predimno-oblachno-i-s-prekasvaniya-valezhite-shte-prodalzhat.html", "text": "Атмосферното налягане ще се задържи по-ниско от средното за месеца. През следващото денонощие ще се задържи предимно облачно и с прекъсвания валежите ще продължат. На места главно в Западна и Централна България ще са със значителни количества. Ще има и гръмотевична дейност. Ще духа слаб вятър от северната четвърт. Остава хладно с максимални температури предимно между 22° и 27°. Това съобщи за Агенция „Фокус“ дежурният синоптик от НИМХ – Георги Цеков. \r\nНад Черноморието облачността ще е по-често значителна и на места ще има превалявания. Ще духа слаб до умерен вятър от север и от североизток. Максималната темепратура на въздуха ще е 24-26°, приблизително колкото е и температурата на морската вода. Вълнението на морето ще е 2 бала. \r\nВ планините ще е облачно и дъждовно. Върховете често ще са в мъгла. Главно в следобедните часове и вечерта ще се развият и гръмотевични бури. Вятърът ще е до умерен от северозапад, в източните масиви – от югоизток. Хладно, с максимална температура на височина 1200 метра – около 17°, на 2000 метра – около 10°.   \r\nВъв вторник валежите ще продължат, но вече ще са на по-малко места, по-слаби и краткотрайни, в процес на спиране. Ще бъде сравнително хладно, с преобладаващи максимални температури между 22° и 27°. От сряда въздушната маса над страната временно и относително ще се стабилизира. Ще има повече слънчеви часове; все още са възможни и превалявания, но на малко места и краткотрайни. Температурите ще се повишават и към четвъртък в равнинната част от страната ще достигат 32°-34°.", "date": "2018.07.08", "title": "НИМХ: През следващото денонощие ще се задържи предимно облачно и с прекъсвания валежите ще продължат"}
{"url": "http://www.focus-news.net/news/2018/07/08/2543124/radmila-shekerinska-v-intervyu-za-radio-svobodna-evropa-makedoniya-ochakvame-da-se-prisaedim-kam-nato-za-shest-mesetsa.html", "text": "След получаването на покана за членство в НАТО, Македония очаква да седне на масата за преговори и процесът за приемането на страната в Алианса да не продължи повече от шест месеца. Това заяви министърът на отбраната и вицепремиер на югозападната ни съседка Радмила Шекеринска в интервю за македонската редакция на   Радио „Свободна Европа“ . \r\nШекеринска подчерта, че Скопие не очаква допълнителни проблеми в хода на процеса за присъединяване на страната към западния отбранителен съюз.  \r\n„На тазгодишната среща на върха на НАТО през юли очакваме да коригираме несправедливостта и грешката от 2008 г. Това, което се изплъзна от ръцете на нашата държава преди 10 години, сега трябва да го вземем, да се възползваме и да предоставим нов шанс за Македония. Поканата за членство в НАТО отваря един процес, който е кратък, доста интензивен, но завършва с една от двете стратегически цели на тази държава - пълноправно членство в най-мощния съюз в света. Този процес - получаване на покана за НАТО, означава, че експертните екипи на НАТО много бързо ще дойдат в Македония, ще поговорим за някои преходни задължения, които ще трябва да свършим, не очакваме проблеми. В случаите с Черна гора, Албания и Хърватия, които по-рано се присъединиха към НАТО, този период обикновено продължи около шест месеца, три до шест месеца, и ние очакваме, че и в нашия случай няма да има груби въпроси, които допълнително трябва да се решават“, коментира Шекеринска. Тереза Герова", "date": "2018.07.08", "title": "Радмила Шекеринска в интервю за Радио „Свободна Европа“ (Македония): Очакваме да се присъедим към НАТО за шест месеца"}
{"url": "http://www.focus-news.net/news/2018/07/08/2543130/krasimir-uzunov-prof-bozhidar-dimitrov-razkazvashe-istoriyata-za-da-ne-se-sramuvame-ot-neya-s-nego-si-otiva-tsyala-epoha.html", "text": "Проф. Божидар Димитров разказваше историята, за да не се срамуваме от нея – с него си отива цяла епоха. Това каза за  предаването „Съкровищницата на тайните“  президентът на Радио и Агенция „Фокус“ Красимир Узунов, приятел на покойния историк през последните 35 години. Той уточни, че макар някои да оспорят стила му на разказване на историята, големият проф. Димитров ще остане в паметта на България като народен разказвач, който разпалва сърцата на хората. „Божидар можеше простичко да обясни и най-сложните исторически проблеми и промени и да направи паралел със съвремието. Той направи много за възстановяването на българските църкви. Божидар влизаше в битки за опазване на българщината. Божидар се зае с възстановяването на паметниците в автентичния им вид“, обясни Узунов. Той добави, че проф. Божидар Димитров е направил изключително много за отстояването на българския интерес. „Той беше големият дразнител в македонските форуми, където го определяха като татарин и какъв ли още не. Божидар беше като овчарско куче пред националния интерес по Македонския въпрос.  Да, позволяваше си лека измислица и ирония, които даваха солта и пипера в животоописанието на проблемите, свързани с Македония“, разказа още Красимир Узунов. Той открои коя част от делото на историка е останала недовършена и какво за съжаление не е успял да доживее големият българин проф. Божидар Димитров. „Той не доживя да възстановим 483 военни гробища в Македония – там ни е паметта, там ни е част от историята, може би там е и част от славата на България. Най-непокорните духове са там и чакат да ги почетем“. Според Красимир Узунов в близост до Националния исторически музей, на който проф. Димитров е отдал голяма част от живота си като най-дългогодишен директор, а и в родния му град Созопол трябва да има по една улица, кръстена на него. „За разлика от много други дейци на политическия живот, Божидар ще остави следа в българската памет. А ние тепърва ще разбираме каква празнина се отваря с неговата загуба. Светла му памет!“, добави Узунов.  \r\nАнна АНГЕЛОВА  \r\nПълния текст на интервюто четете по-късно в „Мнение”", "date": "2018.07.08", "title": "Красимир Узунов: Проф. Божидар Димитров разказваше историята, за да не се срамуваме от нея – с него си отива цяла епоха"}
{"url": "http://www.focus-news.net/news/2018/07/08/2543133/sport-ruskite-natsionali-zarabotiha-16-miliona-dolara-na-mondiala.html", "text": "Международната федерация по футбол (ФИФА) ще изплати на Руския футболен съюз премия в размер на 16 милиона долара за представянето на руските национали на Мондиал 2018-а. Русия достигна четвъртфиналите, където загуби с 4:3 след изпълнение на дузпи от Хърватия. \r\nОбщият награден фонд на Световното първенство е 400 милиона долара.  \r\nПобедителят ще получи 38 милиона, а финалистът - 28. Отборите, заели трето и четвърто място, взимат съответно 24 и 22 милиона, от 5-о до 8-о място - по 16 милиона, от 9-о до 16-о място - по 12 милиона, а от 17-о до 32-о място - по 8 милиона долара. \r\nВенцислав ДРАГОМАНОВ", "date": "2018.07.08", "title": "Спорт: Руските национали заработиха 16 милиона долара на Мондиала"}
{"url": "http://www.focus-news.net/news/2018/07/08/2543099/stara-zagora-predstaviteli-na-kitayskata-delegatsiya-koyato-e-v-balgariya-za-sedmata-sreshta-na-varha-161-posetiha-kazanlak.html", "text": "Представители на китайската делегация, водена от премиера Ли Къцян, която е в България за Седмата среща на върха „16+1“, бяха на посещение в Казанлък, предаде кореспондент на  Радио „Фокус“ . Гао Мин – производител на биопродукция и бивш служител на китайското правителство и предстаителите на бизнеса в Пекин Лианг Жинхт и Тан Айбо бяха посрещнати в Община Казанлък от зам.-кмита Даниела Коева и двамата заместник-председатели на Общинския съвет Радиана Стефанова и Ридван Иляз. На срещата в Зала 6 присъстваха и представители  на фирми в община Казанлък, занимаващи се с розопроизводство – „ Алба  Групс“ ЕООД за производство на етерични масла, българско розово масло, флорални води и натурална козметика и „Триглав Еделвайс“ ЕООД за производство, преработка и реализация на розов и лавандулов цвят. Сред представителите на домакините бе и зам.-директорът на Исторически музей „Искра“ Радослав Петков. \r\nЗам.-кметът Даниела Коева поздрави гостите, изразявайки своето задовоство от възможността да ги приветства от името на кмета Галина Стоянова. Коева благодари за проявения интерес към Казанлък. „Градът ни е център на Розовата долина и е наистина един интересен и красив град“, заяви тя. Зам.-кметът запозна гостите с културно-историческото наследство на Казанлъшкия край, акцентирайки върху розопроизводството като традиционен отрасъл за една немалка част от бизнеса в района. Представен бе и филмът на Община Казанлък „Магията на казанлъшката роза“ получил най-престижната награда GRAND PRIX на 15-то Международно туристическо изложение „ Културен туризъм“ във Велико Търново. \r\nВсеки един от представителите на казанлъшките розопроизводители представи пред китайските гости своето производство, механизмите за установяване на контакт и взаимодействие с чуждестранните им партньори.   \r\nСвоя бизнес представиха и гостите, заявявайки, че са в България, за да проучат възможностите за реклама и реализация на продукцията си, както и за реклама и реализация на продукция на български фирми в рамките на формата „16+1“. „Днес правим първа стъпка в съвместното развитие на бизнеса“, каза Гао Мин. Лианг Жинхт заяви, че се занимава с отглеждането на жасмин, което е и основата на развитието на различни дейности, свързани с туризъм.В този смисъл той поясни, че проучва в рамките на формат „16+1“ възможностите за взаимна дейност със сроден бизнес в България.“ Благодарен съм, че Казанлък отвори вратите си за мен“, каза Жинхт. „Надявам се да имаме добри взаимоотношения“, каза Тан Айбо, който е собственик на бизнес платформа ориентирана към потребителите. Платформата предлаа различни видове храни, дрехи, пътувания и туризъм в различни страни по света. \r\nЗам.-кметът Даниела Коева поясни, че Казанлък има установено ползотворно сътрудничество с китайския град Дзи Нан, с когото е побратимен, в рамките на което се провеждат ежегодни официални срещи и се реализира културен обмен. В този смисъл  представителите на китайската делегация изразиха желание и готовност да сътрудничат за побратимяване между Казанлък и Пекин. Отправена бе и покана към домакините от Лианг Жинхт да посетят Пекин и да се запознаят с неговия бизнес, който идната година ще отбележи годишнина.  \r\nСлавяна ГАЙДАРОВА", "date": "2018.07.08", "title": "Стара Загора: Представители на китайската делегация, която е в България за Седмата среща на върха „16+1“, посетиха  Казанлък"}
{"url": "http://www.focus-news.net/news/2018/07/08/2543134/predstoyashti-sabitiya-v-stranata-za-9-yuli-agentsiya-fokus.html", "text": "*** \r\nОт 10.30 часа на „Дондуков” 2 президентът Румен Радев ще удостои посланика на Република Кипър у нас Ставрос Августидис  с орден „Мадарски конник“ първа степен. Отличието се връчва за заслугите на дипломата за развитието на българо-кипърските отношения и сътрудничество. \r\nОт 11.30 часа държавният глава ще отличи с орден „Стара планина“ първа степен, световноизвестния израелски писател, историк и политик проф. Михаел Бар-Зоар. Роденият у нас учен ще бъде удостоен за приноса си за популяризирането на спасяването на българските евреи по време на Втората световна война и за развитието на двустранните отношения между България и Израел.  \r\n*** \r\nОт 11.00 часа в заседателната зала на Института за икономически изследвания при БАН (ул. „Аксаков“ 3) ще се проведе кръгла маса с участието на бивши министри и зам.-министри на търговията от почти всички правителства от началото на Прехода у нас до днес. Среща е посветена на световния търговски ред и предизвикателствата за българската външна търговия в контекста на новите условия на подетата търговска война. Участието си потвърдили Кирил Велев, Ренета Инджова, Кирил Цочев, доц. д-р Даниела Бобева и Валентин Василев.  \r\n*** \r\nОт 11.00 часа в пресклуба на БТА ще се проведе пресконференция на тема „Ролята на човешкия фактор в пътната безопасност“. \r\n*** \r\nОт 11.00 часа пред паметника на Иван Вазов (ул. „Г. С. Раковски“) Националният литературен музей организира честване по повод 168-годишнината от рождението на поета.  \r\n*** \r\nОт 11.00 часа в зала „Пресцентър“ на Националния статистически институт ще се проведе среща с медиите на екипа, който ще направи най-голямото статистическо изследване „Преброяване 2021“. На срещата ще бъде дадена информация за етапите на подготовка и реализиране на изследването.  \r\n*** \r\nОт 11.00 часа в сградата на ИАНМСП, Изпълнителна агенция за насърчаване на малките и средни предприятия ще проведе открита среща за обсъждане на съвместни инициативи с представителните организации на българския бизнес. \r\n*** \r\nОт 11.30 часа заместник-кметът на София Дончо Барбалов ще провери ремонта на сградата, в която се осигурява банка за майчина кърма ( ул. „Сава Михайлов\" 57). \r\n*** \r\nОт 14.30 часа в Българската търговско-промишлена палата ще се проведе кръгла маса на тема „Иновативни технологии, реализирани от преподаватели и изследователи от Техническия университет – София“.  \r\n*** \r\nОт 17.00 часа в Градската градина пред Народния театър „Иван Вазов“ министърът на отбраната Красимир Каракачанов  и началникът на отбраната генерал Андрей Боцев ще открият фотоизложба по повод 140 години от създаването на Българската армия. На събитието е поканена да присъства и Йорданка Фандъкова, кмет на София. \r\n*** \r\nОт 18.00 часа в галерия „София“ на Столична библиотека ще бъде открита изложбата „Разкажи ми, Париж“.  \r\n*** \r\nОт 19.00 часа в Sofia Airport Center (бул. „Христофор Колумб“ 64) ще се състои церемония по награждаването на победителите в класацията „Топ 100 на технологичните компании в България“.  \r\n*** \r\nОт 19.00 часа в галерия-музей „Класика“ (ул. Юрий Венелин № 32) ще бъде представена книгата „Заветът“.  \r\n*** \r\nОт 11.00 часа във фоайето на Младежки културен център ще бъде открита изложба от 33 наредени пъзела.   \r\n*** \r\nОт 9.30 часа в сградата на КНСБ във Варна (ул. „Христо Самсаров“ 3) ще се проведе пресконференция, на която ще бъде представена визията на Конфедерацията за промени в законодателната уредба, касаеща хората с увреждания. \r\n*** \r\nОт 10.00 часа до 12.00 часа в клуба на ПП ГЕРБ (ул. „Г. Бенковски” №1) народният представител Емилия Милкова ще проведе приемна за граждани. \r\n*** \r\nВ митрополията във Варна Кметът Йордан Йорданов и Митрополит Йоан ще обсъдят изграждането на нов православен храм в ж.к. „Добротица“ в Добрич.  \r\n*** \r\nОт 10.00 часа в заседателната зала на Община Враца ще бъдат отворени офертите за обществена поръчка за проектиране, авторски надзор и изпълнение на СМР.  \r\n*** \r\nОт 10.30 часа в сградата на кметството в с. Търнава народният представител от ГЕРБ Красен Кръстев ще проведе приемна за граждани.  \r\n*** \r\nОт 10.00 часа в НЧ „Звезда -  1905” ще се състои литературно четене, посветено на български поет и писател Иван Вазов.  \r\n*** \r\nОт 10.30 часа в НЧ „Градина – Върбица 1894” ще се състои литературно четене и ще бъде открит тематичен кът, посветен на 168 години от рождението на Иван Вазов.  \r\n*** \r\nОт 8.00 часа в Народно читалище „Йордан Йовков – 1870 г.“ ще има летен детски център за игри и забавления.  \r\n*** \r\nОт 9.00 до 13.00 часа в Младежки център ще се проведе събитието „Еко лято 2018“ – спортни занимателни игри, прожекции на филми, посещение на басейн.  \r\n*** \r\nОт 10.30 часа в Художествената галерия ще се проведе лятна работилница за въображение.  \r\n*** \r\nОт 10.00 часа в Окръжен съд – Кюстендил ще се проведе заседание по делото за конфискуване на имущество, собственост на Пламен Галев и Ангел Христов.   \r\n*** \r\nОт 10.30 часа до 12.3о часа в кметството на село Стубел (ул. “Първа“ №55) народният представител Ирена Димова ще проведе приемна за граждани. По-късно, от 14.00 до 16.00 часа, в офиса на ГЕРБ в Монтана (бул.“Трети март“ №39) Димова също ще проведе приемна за граждани.  \r\n*** \r\nОт 09.00 часа,  1 зала Окръжният съд ще гледа делото срещу подсъдимия Ивайло П.- Срещу него е повдигнато обвинение в това, че на 10.01.2017 г. в землището на с. Войводиново, област Пловдив, на автомагистрала „Тракия“, км 132, при управляване на товарен автомобил „Мерцедес Спринтер“ е нарушил правилата за движение като по непредпазливост е причинил смъртта на З. Н. \r\n***  \r\nОт 10.00 часа в Детския отдел на Градска библиотека ще бъдат отбелязани 150 години от рождението на Максим Горки с четене на приказки и разкази от бележития руски писател.  \r\n*** \r\nОт 14.00 часа в зала 105 на Община Сливен на експертна среща ще бъдат обсъдени мерки за подобряване състоянието на Стария бряст.  \r\n*** \r\nОт 9.00 часа до 11.00 часа в офиса на ГЕРБ в Стара Загора (бул. „Митрополит Методий Кусев” № 5) народният представител Радостин Танев ще проведе приемна за граждани.  \r\n*** \r\nОт 10.00 до 12.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа до 12.30 часа в Детския отдел на библиотека „Родина“ ще се проведе лятна детска академия.  \r\n*** \r\nОт 10.00 часа в Регионалния пресклуб на БТА  пресконференция ще даде председателят на ПП Социалдемократи.  \r\n*** \r\nОт 11.00 часа в Регионалния пресклуб на БТА организаторите на Фестивала на лавандулата ще дадат пресконференция.  \r\n*** \r\nОт 9.00 часа експертна комисия ще направи оглед на растителността в района на бившата бензиностанция на тополите на ул. „Цар Освободител“. \r\n*** \r\nОт 14.00 часа в заседателна зала на ДКТ „В.Друмев“ ще бъде дадена пресконференция.", "date": "2018.07.08", "title": "Предстоящи събития в страната за 9 юли (Агенция „Фокус“)"}
{"url": "http://www.focus-news.net/news/2018/07/08/2543128/afp-brazilski-apelativen-sad-razporedi-osvobozhdavane-na-bivshiya-prezident-luis-inasio-lula-da-silva.html", "text": "Бразилски апелативен съд издаде изненадващо решение, с което разпореди освобождаването на 72-годишния Луис Инасио Лула да Силва, предава  AFP .  \r\nБившият президент на латиноамериканската страна бе арестуван през април заради разследване за корупция, но сега се очаква да бъде освободен от затвора до няколко часа. Лула бе осъден за влизането във владение на апартамент с морски изглед, предложен му като подкуп от бразилска строителна компания.  \r\nОт редакцията припомнят, че бившият държавен глава на Бразилия има стремежи за участие в предстоящите през октомври президентски избори в страната. Очаква се той да бъде сред кандидатите за поста.  Тереза Герова", "date": "2018.07.08", "title": "AFP: Бразилски апелативен съд разпореди освобождаване на бившия президент Луис Инасио Лула да Силва"}
{"url": "http://www.focus-news.net/news/2018/07/08/2543135/varna-572-kilograma-ot-dekar-e-sredniyat-dobiv-na-chereshi-v-oblastta-tazi-godina.html", "text": "Приключи прибирането на реколтата от череши във Варненска област. Това съобщиха за  Радио „Фокус” – Варна  от Областна дирекция „Земеделие” във Варна. Общата площ на плододаващите черешови насаждения в областта е 3 217 декара, получената продукция тази година е 1 840 тона при среден добив 572 килограма от декар. От дирекцията уточниха, че има общини, в които заради студен циклон е имало опадали завръзи, затова добивите са по-ниски спрямо миналогодишните. Приключило е и прибирането на реколтата от ягоди в областта. Общата площ на плододаващите ягодови насаждения е едва 7 декара, средният добив тази година е 195 килограма от декар. \r\nМарияна ВАЛЕНТИНОВА", "date": "2018.07.08", "title": "Варна: 572 килограма от декар е средният добив на череши в областта тази година"}
{"url": "http://www.focus-news.net/news/2018/07/08/2543139/blagoevgrad-80-samodeytsi-ot-simitli-vzeha-uchastie-v-natsionalniyat-festival-za-narodno-tvorchestvo-folklorna-magiya-v-bansko.html", "text": "80 самодейци от Симитли взеха участие в Националният фестивал за народно творчество „Фолклорна магия“ в Банско. Това съобщи за  Радио „Фокус“ – Пирин  Таня Тасева, експерт „Връзки с обществеността“ към общината. „От нашите самодейци участваха мъжки, женски, детски групи и индивидуални изпълнители от  Симитли, Крупник, Черниче, Железница, Градево и Долно Осеново. Сред многобройните участници от цяла България нашите самодейци завоюваха ѝ заслужени награди“, каза още Тасева. Представителите на Община Симитли във фестивала са получили награди в следните категории: \r\n– Категория за инструменталисти над  16 години – „Фолклорни виртуози“ – II-ро място човекът оркестър -Недко Косов – НЧ „Св. Климент Охридски-1922“, град Симитли; \r\n– Категория „Нашенски славей“ над 16 години (пеене) – II-ро място е било присъдено на Женска певческа група – НЧ „Възраждане-1945“, с. Долно Осеново, общ. Симитли – художествен ръководител Катя Габерова; \r\n– Дует Павел Маджаров и Симеон Бачев – НЧ „Васил Коларов-1922“, с. Железница, общ. Симитли – художествен ръководител Гергана Гиздова застана на почетното трето място III-то място взеха също и Мъжка фолклорна група „Изворите“ – НЧ „Св. Климент Охридски-1922“, град Симитли – художествен ръководител Иван Кимчев; \r\n– Специалната награда за най-малък участник взе артистичната Христина Кръстева – участник в детска фолклорна група към Народно читалище „Св.Климент Охридски-1922” гр. Симитли. \r\nФорумът има за цел да популяризира, съхрани и развие българските традиции, фолклор, обичаи, култура и родното производство и да представи пазителите на българското народно творчество – самодейци, занаятчии и производители на традиционни стоки.Традициите и народната музика на страната, облечени в автентични носии и накити са показали самодейците по време на трите фестивални дни. В конкурсната програма на „Фолклорна магия“ са участвали над 1600 самодейци от различни краища на България. \r\nЛивия НИНОВА", "date": "2018.07.08", "title": "Благоевград: 80 самодейци от Симитли взеха участие в Националният фестивал за народно творчество „Фолклорна магия“ в Банско"}
{"url": "http://www.focus-news.net/news/2018/07/08/2543137/varna-nad-100-sastezateli-uchastvaha-v-turnira-po-plazhna-borba-v-shkorpilovtsi-koyto-se-provede-pod-patronazha-na-kmeta-na-obshtina-dolni-chiflik-krasimira-anastasova.html", "text": "Турнир по плажна борба под патронажа на кмета на Община Долни чифлик Красимира Анастасова се проведе в КК „Шкорпиловци“. Това съобщиха за  Радио „Фокус“ – Варна  от Община Долни чифлик. В турнира се включиха близо 120 състезатели от отбори от Бургас, Варна, Стара Загора, Ловеч, Симеоновград, Карнобат, както и двата отбора, представители на община Долни чифлик – ОСК „Камчия“ и СК „Тича“. Оспорвани двубои имаше във всички възрастови групи, в категории от 22 кг до 71 кг, а раздадените медали бяха почти 100. \r\nВ награждаването се отличиха Севгин Мехмед от ОСК „Камчия“ – гр. Долни чифлик, който бе избран за най-техничен играч, както и Асен Асенов, също от ОСК „Камчия“ – гр. Долни чифлик, който получи Купата на кмета. За най-добре представил се отбор награда взеха състезателите от СК „Тича“ – гр. Долни чифлик. \r\nСпециален гост на спортната проява бе световният и европейски шампион по борба и настоящ президент на БФБ Христо Маринов. Събитието уважиха още зам.-кметът на община Долни чифлик Николай Николов, председателят на БАСС Вълчо Костов и Милен Марков – съдия олимпийска категория. \r\nОрганизатори на турнира по плажна борба са община Долни чифлик и ОСК „Камчия“ – гр. Долни чифлик, с треньори Иван Добрев и Любомир Рангелов. \r\nМарияна ВАЛЕНТИНОВА", "date": "2018.07.08", "title": "Варна: Над 100 състезатели участваха в турнира по плажна борба в Шкорпиловци, който се проведе под патронажа на кмета на Община Долни чифлик Красимира Анастасова"}
{"url": "http://www.focus-news.net/news/2018/07/08/2543140/pazardzhik-zapochvat-prouchvaniyata-na-praistoricheskata-mogila-v-selo-yunatsite.html", "text": "От 9 юли започваме проучванията за това лято на праисторическата селищна могила в Юнаците, каза за  Радио „Фокус“ – Пазарджик  доц. д-р Явор Бояджиев от НАИМ на БАН.  Той обясни, че ще продължат разкопките за установяването на най-ранното селище, съществувало там. „Имаме интересни проучвания около една от големите негативни структури, където работим от няколко години. Освен екипите, очакваме и доброволци, сред които и чужденци. Явно селището, съществувало тук, се очертава като един център на обработката, както на злато, така и на мед“, коментира Бояджиев. Според него в тези най-ранни векове от съществуването на праисторическата могила в Юнаците все по-трудно може да се открият предмети от злато, но хората, които са обитавали през халколита могилата са имали висока за времето си култура, тъй като през миналата година археолозите откриха златна пластинка, представляваща антропоморфен амулет. \r\nВаня НИКОЛОВА", "date": "2018.07.08", "title": "Пазарджик: Започват проучванията на праисторическата могила в село Юнаците"}
{"url": "http://www.focus-news.net/news/2018/07/08/2543138/stoyan-mavrodiev-bbr-izvoyuva-75-ot-kitayskite-investitsii-za-balgariya.html", "text": "ББР извоюва 75 % от китайските инвестиции за България . Това каза Стоян Мавродиев, изпълнителен директор на Българска банка за развитие, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nМавродиев заяви позиции по следните теми:  Форумът „16+1“ – какви са резултатите и какво следва? \r\nБеновска посрещна Мавродиев в студиото и започна разговора с темата за китайските инвестиции и форума „16+1“, организиран от България и българското европредседателство. Водещата попита какво се очаква от китайските инвеститори, тъй като две тези се чуват напоследък – страната е малка територия и не представлява интерес за Китай и че това е само началото на бъдещите общи пътища за развитие. Мавродиев обясни, че оплакването е част от народопсихологията на българина, а според него инвестициите ще съответстват на нивото на свършената работа от българския екип и на това доколко успешно страната се е справила с убеждаването на китайските инвеститори. „Много ли сме направили, за да подпишете Вие споразумение за 1,5 милиарда евро?“ попита Беновска. Изпълнителният директор на Българската банка за развитие (ББР) отговори, че подписването е „венец“ на 7-8-месечни усилия и благодари на своя екип за блестящата работа. Мавродиев оцени събитието като прецедент за банковия сектор в България, тъй като е за голяма сума, но условията са много добри и ниски, за разлика, например, от пазара за облигации в Лондон. Гостът обясни, че разходите по транзакцията са 0 лева, а обикновено за такива сделки се плащат консултантски хонорари между 1,5-2 %. В този случай са спестени около 30 милиона евро. Мавродиев подчерта, че двете банки са се договорили без държавна гаранция, което според него показва, че китайските инвеститори имат доверие на екипа на ББР и към резултатите и успехите на премиера Борисов и правителството в сферата на бизнеса, инвестициите и партньорството. Беновска попита какви проекти ще бъдат финансирани с тези средства и спомена, че Домусчиев е споделил щастието си във Фейсбук, че Българският морски флот ще може да участва в покупката на 6 кораба. Мавродиев обясни, че организацията е била на високо ниво, а Китай е отделил 2 милиарда евро за цяла Източна Европа, от които България взима 1,5 милиарда – 75 % от финансиранията за всички останали държави. Той спомена, че колеги от другите държави със завист са питали какво точно е направила България, че да спечели такова финансиране. Беновска пожела да разбере „как са го направили“. Изпълнителният директор на ББР обясни, че това е истината. Мавродиев поясни, че парите ще бъдат разпределени за малки и средни предприятия, както и за големи печеливши проекти, като например сделките за кораби на Кирил Домусчиев и други бизнеси, които се управляват успешно и могат да връщат кредитите. Гостът подчерта, че няма значение дали е старт-ъп или разработен бизнес, но е важно да отговаря на банковите регулации и стандарти, банката да е спазила законодателството, а бизнесът да носи печалба и за банката, да създава нови работни места и икономически растеж в България. Беновска попита дали това е нова страница в кредитирането, което ще е съпътствано от по-различни изисквания към кредитополучателите. Мавродиев отговори, че изискванията са същите, но разликата е, че ниската лихва, която е договорена с Китайската банка за развитие, прави ББР много по-конкурентна, заради изгодните кредити, които ще може да предоставя. Той допълни, че ще имат възможност да финансират и правителствени проекти и обясни, че цялата отпусната сума е на разположение за подпомагане на български проекти, а също така могат и да бъдат умножени при ко-финансиране на други банки. Водещата попита дали Китайската банка за развитие има специфични изисквания за проектите, които ще финансиране и тяхната сфера. Мавродиев отбеляза като успех договорената свобода на действие при избор на проекти за подпомагане, но подчерта, че ББР ще спазва високите стандарти и ще бъдат под надзора на Българска народна банка. Съвместни фондове за рисков капитал \r\nБеновска припомни, че по време на срещите с Китайската банка за развитие Мавродиев е споделил своя идея за създаване на съвместни фондове за рисков капитал и го попита какво означава това. Изпълнителният директор на ББР обясни, че ще бъдат създадени съвместни фондове за дялово инвестиране, за да може банката да участва в по-рискови проекти, които същевременно са добри за икономиката и създават нови работни места. „Повечето старт-ъп компании са рискови и нямат възможност да получат стандартно банково финансиране, заради липсата на история, заради липсата на доказани парични потоци, но в същото време могат да имат блестяща идея, която наистина да бъде успешна… тогава този фонд за рисков капитал може да влезе като съдружник в компанията и да участва в мениджмънта, в контрола над проекта и когато проектът е успешен – банката ще излезе от проекта със съответната печалба“ каза Мавродиев. Упреци към ББР, че не финансира малки проекти; Европейски правила и стандарти за работа на банките \r\nБеновска спомена, че не са малко упреците по адрес на Мавродиев, че ББР не финансира основно старт-ъпи, малки и средни предприятия, а има големи кредитополучатели и индустриалци, въпреки че уставът е променен и банката е отворена да финансира всеки, който е кредитабилен. Водещата попита дали ще има определена пропорция на финансиранията. Мавродиев благодари точно за този въпрос и обясни, че това е пропаганда на медиите към ББР и към него, но не вреди тъй като има видими резултати и банката допринася за икономическия растеж на страната. Мавродиев си послужи с примери, за да опровергае тезата на „пропагандата“ – над 75 % от кредитите са към малки и средни компании, което кореспондира с мисията на банката. Беновска го прекъсна и попита какъв е относителният дял в средствата. Изпълнителният директор на ББР каза, че именно 75 % от средствата са за малките и средните предприятия, а останалите 25 % са към големи кредитополучатели и правителствени проекти. Другият пример на Мавродиев бе за он-лендинг програмата на ББР, чрез която се дават кредитни линии на другите търговски банки, с които се финансират малки и средни компании – над 7 300 предприятия, които са създали повече от 120 хиляди работни места за последните 5-6 години. Относно гаранционния фонд, който е дъщерна компания на ББР, Мавродиев обясни, че е подпомогнал над 7 000 компании за получаване на улеснено финансиране от други банки. Мавродиев подчерта, че още при встъпването си в длъжност на изпълнителен директор на ББР е казал, че няма да се притеснява да финансира всеки голям проект, който отговаря на банковите стандарти, има обезпечения, рискът е оценен и може да бъде контролиран, интересът на банката е защитен и се създават работни места. Гостът добави, че разделя проектите на добри-лоши, защото е важно да се защитава интересът на банката и акционерът – правителството и да са работещи за държавата. \r\nБеновска припомни, че при промяната на устава през ноември 2017-та година Мавродиев е излязъл с медийно съобщение, че промените в устава на ББР следват модела на европейските банки за развитие. Мавродиев обясни, че именно те са едни от най-големите кредитодатели в областта на инфраструктурни и индустриални проекти, енергетика и т.н. и това е мисия на банките за развитие, включително и инвестиция в бедни региони, които други банки не считат за атрактивни. Изпълнителният директор на ББР подчерта, че банката не разполага с пари от държавния бюджет и не получава субсидии, а всички средства са кредитна дейност са по линия на споразумения с други международни банки. Той добави, че ББР е основен партньор на „плана Юнкер“, на Европейската комисия и Европейската инвестиционна банка и всички средства са от Европа, а сега и от успешния китайски заем. Мавродиев отбеляза, че банката е държавна единствено защото правителството е акционер, а за всички средства, с които банката разполага се заплаща лихва на големи международни банки. Политически лица и получаване на кредит от ББР \r\nБеновска припомни, че в устава са въвели дефиниция за свързани с политически партии лица и попита ако, например, определена старт-ъп компания иска да вземе лиценз за кабелна телевизия и е на БСП и поиска средства от ББР – ще ги получи ли. Мавродиев отговори, че ако компанията не е класифицирана като политически свързана с БСП и има добър проект, но Беновска го прекъсна и каза, че партията е инициатор в този казус. Изпълнителният директор на ББР каза, че му е трудно да отговори, но е важна собствеността и хората в управлението да не заемат ръководни длъжности в политически партии. Той обясни, че ако телевизията показва чрез съдържанието си симпатия към някоя политическа партия – няма как банката да откаже финансиране, ако проектът е добър. Сделката за „ЧЕЗ“ и участието на ББР в скандала \r\nВодещата отвори темата за покупката на ЧЕЗ от „Инерком“ и въвличането на Мавродиев в казуса с изпратеното писмо от банката и попита госта си дали при настоящите условия – с 1,5 милиарда евро повече ресурси – би се замислил да финансира сделката за ЧЕЗ. Изпълнителният директор на ББР припомни, че е казвал, че банката я интересува обезпечението на кредитите и печалбата от тях, а правителството като акционер е защитено. Той обясни, че ако която и да е фирма има добър проект и носи стабилни доходи на компанията, а тя може да си обслужва кредитите и да ги връща със съответната лихва – банката няма причина да откаже подпомагане, защото банковата печалба допринася за държавния бюджет. Относно сделката каза, че ако „Инерком“ и Гинка Върбакова бъдат одобрени за купувачи, подпишат договор, сделката се признае и докажат, че могат да връщат кредитите, тогава ББР ще разгледа случая, но не може да обещае, че ще го финансира, при липсата на документи.  Кредитът към Български морски флот; Планът „Юнкер“ \r\nБеновска попита дали кредитът отпуснат на Кирил Домусчиев и Български морски флот, който е първият по „плана Юнкер“ вече се обслужва. Мавродиев подчерта, че този кредит е директно отпуснат от Европейската банка за развитие, а не от ББР и банката няма отношение към него. Проектът, с който ББР е партньор на „плана Юнкер“ има 300 милиона евро ресурс, който ще бъде раздаден през 6 търговски банки за малки и средни предприятия. В момента договорът с тези банки е на финалната фаза и все още няма заявени проекти, но именно тези банки ще одобряват и предлагат проекти за финансиране. Според Мавродиев партньорството ще докаже на Европейската комисия, че ББР работи добре, достига до хиляди малки и средни компании и допринася за създаването на работни места. Беновска попита госта си дали съгласен „Радио К2“ и „Канал 3“ да бъдат медиен партньор на ББР при стартиране на работа по „плана Юнкер. Мавродиев изрази своето съгласие и приветства и всички други медии да работят с банката. Министърът на икономиката Караниколов за форума „16+1“ и ББР \r\nБеновска покани в студиото министъра на икономиката Емил Караниколов, който е и принципал на ББР и го помоли да изкаже своята оценка за работата на банката. Караниколов благодари на Мавродиев и екипа му за работата по китайската сделка и сподели, че се надява компаниите да се възползват при добрите условия на банката. Министърът определи форума „16+1“ като признание за България, че е стратегическа точка в Европа. По негови думи Китай инвестира под 200 милиона долара в страната ни, но стокообменът между двете държави е добър и именно форумът ще допринесе за повишаване на китайските инвестиции в България, но всичко това ще става по европейски правила. Караниколов обобщи, че проучването е било дълго време, но първата крачка е направена, а българските компании могат да работят. \r\nБеновска попита Мавродиев дали има изисквания към принципала. Мавродиев отговори, че няма как да има изисквания, към човека, който го е назначил, но подчерта, че правителството и министъра никога не са се месили в дейността на банката и не са лобирали за финансирания на определени проекти, а предоставят пълна подкрепа при всички важни стратегически задачи на банката. Мавродиев потвърди, че спазват всички изисквания и докладват на принципала, правителството и БНБ всичко необходимо. Беновска припомни, че Караниколов е предложение на Обединените патриоти в коалицията с ГЕРБ, а Мавродиев е предложение на Караниколов и попита дали има някакво напрежение. И двамата потвърдиха, че работят чудесно с всички, а Мавродиев обясни, че все още е член на ГЕРБ, но работата им е професионална и правителството трябва да вижда резултатите от работата на банката.  Така завърши разговорът между Стоян Мавродиев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 8-ми юли 2018-та година.", "date": "2018.07.08", "title": "Стоян Мавродиев: ББР извоюва 75 % от китайските инвестиции за България"}
{"url": "http://www.focus-news.net/news/2018/07/08/2543141/nimh-v-21-oblasti-ot-stranata-e-obyaven-zhalt-kod-za-obilni-valezhi-i-gramotevichna-aktivnost-na-9-yuli.html", "text": "В 21 области от страната е обявен жълт код за обилни валежи и гръмотевична активност на 9 юли. Това сочи справка на сайта на  Националния институт по метеорология и хидрология (НИМХ)  при БАН. Областите, за които важи предупреждението, са: Видин, Монтана, Враца, Плевен, Ловеч, София-град, София-област, Габрово, Велико Търново, Русе, Търговище, Разград, Силистра, Шумен, Сливен, Пазарджик, Пловдив, Стара Загора, Хасково, Кърджали и Смолян. \r\nОчакват се краткотрайни валежи и гръмотевични бури, възможни са и градушки. Количествата валежи ще са между 5 и 15 л/кв. м., но на отделни места ще достигнат до 20-25 л/кв. м.", "date": "2018.07.08", "title": "НИМХ: В 21 области от страната е обявен жълт код за обилни валежи и гръмотевична активност на 9 юли"}
{"url": "http://www.focus-news.net/news/2018/07/08/2543142/makfaks-makedoniya-v-london-shte-se-provede-konferentsiya-za-zapadnite-balkani.html", "text": "На 9 и 10 юни Великобритания ще бъде домакин на петата по рода си конференция за Западните Балкани, организирана под егидата на премиера на Обединеното кралство Тереза Мей, предава македонската информационна агенция  „Макфакс“ . \r\nКонференцията се организира в рамките на „Берлинския процес“, членки на който са шестте държави от Западните Балкани (Македония, Сърбия, Косово, Черна гора, Босна и Херцеговина, Албания) и пет страни от Европейския съюз (Германия, Австрия, Франция, Италия и Великобритания). Като наблюдател в процеса участва и Словения. \r\nОсвен икономическите въпроси, на тазгодишната конференция се очаква да бъде обсъдена и темата за сигурността.  \r\nВ рамките на програмата на външните министри се планират дискусии за реформи в контекста на процеса на интеграция на страните от Западните Балкани в ЕС, двустранните отношения, както и глобалните предизвикателства в областта на сигурността и миграцията. Тереза Герова", "date": "2018.07.08", "title": "„Макфакс“ (Македония): В Лондон ще се проведе конференция за Западните Балкани"}
{"url": "http://www.focus-news.net/news/2018/07/08/2543144/aktsenti-v-sutreshniya-blok-dobro-utro-balgariya-po-radio-fokus-na-9-yuli.html", "text": "За метеорологична обстановка у нас ще разговаряме в сутрешния блок „Добро утро, България“ по Радио „Фокус“ с дежурния синоптик от Националния институт по метеорология и хидрология (НИМХ) Красимир Стоев.  \r\nПожарни и полицейски екипи са в готовност за реакция във връзка с прогнозите за проливни валежи в страната. Подробности очакваме от комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). \r\nИма ли опасност за гражданите на Ихтиман заради язовира „Джаков мост“? Ще разговаряме с кмета на Ихтиман Калоян Илиев. \r\nНа най-висшия си форум Съюзът на демократичните сили избра Румен Христов за председател на партията. За пътят на СДС, какви нови цели ще си постави партията. Отговорите на тези и още въпроси ще потърсим в сутрешния блок „Добро утро, България“ на Радио „Фокус“ от новия председател на СДС Румен Христов. \r\nВ Добрич се изгражда нов православен храм в жилищния комплекс „Добротица“. Подробности около проекта ще ни разкаже кметът на Община град Добрич Йордан Йорданов. От него очакваме и информация в аванс за изложбата „Пътищата на лятото“, която ще гостува в града. \r\nЗапочват археологически проучвания на емпорион Пистирос, който се намира близо до град Ветрен, община Септември. Повече ще научим от репортажа на Ваня Николова от Радио „Фокус“ – Пазарджик. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.07.08", "title": "Акценти в сутрешния блок „Добро утро, България“ по Радио \"Фокус\" на 9 юли"}
{"url": "http://www.focus-news.net/news/2018/07/08/2543143/prof-dimitar-ivanov-kolektsioner-prof-bozhidar-dimitrov-beshe-nay-yarkiyat-stroitel-na-balgarskoto-muzeyno-delo-sled-aleksandar-fol.html", "text": "Проф. Божидар Димитров беше най-яркият строител на българското музейно дело след Александър Фол. Това каза за предаването „Съкровищницата на тайните“ на  Радио „Фокус“  проф. Димитър Иванов, колекционер и председател на фондация „Арете – Фол”. Той уточни, че самият Александър Фол често е наричал Божидар Димитров „силно запомнящ се образ“. Според проф. Иванов, големият български историк, който ни напусна само преди седмица, е бил любимец както на широката българска публика, така и на журналистическата гилдия с увлекателните си разкази за историята. „Божидар беше сетивно ярък и уникат – в гилдиите и на историците, и на политиците, обществениците и патриотите. Имаше собствен колорит и силен изказ. Той беше уникален за 30-те години на българския преход, за проблемите на българската култура“, добави той. Според него за проф. Божидар Димитров може да се говори много, а може и да не се говори изобщо, защото за него говорят делата, които е извършил. „Вижте, академични историци има достатъчно, интелигентни и образовани хора също, както и силни патриоти, но хора, които по особен начин съчетават всички тези качества са уникални. Да, има много добри историци, но популяризатор и пропагандатор на българската история и на добродетелите и достойнствата на българския народ като Божидар Димитров няма. Именно за това в нашето бездуховно космополитно и комерсиализирано време, липсата му ще се усеща. Вечна памет на нашия приятел проф. Божидар Димитров!“, каза още проф. Димитър Иванов.  \r\nАнна АНГЕЛОВА  \r\nПълния текст на интервюто четете по-късно в „Мнение”", "date": "2018.07.08", "title": "Проф. Димитър Иванов, колекционер: Проф. Божидар Димитров беше най-яркият строител на българското музейно дело след Александър Фол"}
{"url": "http://www.focus-news.net/news/2018/07/08/2543145/voa-v-bryuksel-shte-se-provede-sreshta-na-varha-es-ukrayna-glavni-temi-sa-koruptsiyata-i-otnosheniyata-s-rusiya.html", "text": "В понеделник, 9 юли, Брюксел ще бъде домакин на среща на върха ЕС-Украйна, главни теми на която ще бъдат конфликта в източната част на страната и корупцията, предава  Voice of America .  \r\nПрез май ЕС постигна съгласие за отпускането на финансов пакет за Украйна в размер на 1.2 млрд. Международният валутен фонд и ЕС настояват за по-дълбоки реформи в управлението и съдебната власт в замяна на парите, които Киев ще получи. Преди почти една година най-накрая бе подписано Споразумението за асоцииране на Украйна с ЕС. За много украинци то предложи надеждата за икономически възможности и върховенство на закона след десетилетия бавен растеж и корупция. \r\nЕС ще използва срещата на върха, за да потвърди подкрепата си за териториалната цялост на Украйна след като миналата седмица Брюксел удължи санкциите срещу Русия. Белият дом също подчерта, че няма промяна в американската позиция за принадлежността на Крим.  „Външният натиск може да помогне, по-специално, може би, за да се предотврати  ескалацията на конфликта. Но няма да е достатъчно само по себе си за разрешаване на конфликта\", предупреждават експерти.  Тереза Герова", "date": "2018.07.08", "title": "VOA: В Брюксел ще се проведе среща на върха ЕС-Украйна, главни теми са корупцията и отношенията с Русия"}
{"url": "http://www.focus-news.net/news/2018/07/08/2543147/anadolu-agency-patnicheski-vlak-deraylira-v-turtsiya-saobshtava-se-za-zhertvi.html", "text": "Пътнически влак дерайлира в северозападната част на Турция, предава държавната информационна агенция  Anadolu Agency . \r\nИнцидентът се е случил в близост до Текирдаг (Родосто), разположен на северния бряг на Мраморно море, на около 135 километра западно от Истанбул. Влакът се е движел от населено място в провинция Одрин.  \r\nСвидетели съобщават за жертви, но към настоящият момент няма данни за точния им брой. На място са изпратени линейки. Причината за катастрофата все още не е известна.  Тереза Герова", "date": "2018.07.08", "title": "Anadolu Agency: Пътнически влак дерайлира в Турция, съобщава се за жертви"}
{"url": "http://www.focus-news.net/news/2018/07/08/2543146/krasimir-dimitrov-stolichna-obshtina-poluchili-sme-9-signala-prez-dneshniya-den-vsledstvie-na-vloshenata-meteorologichna-obstanovka.html", "text": "Получили сме 9 сигнала през днешния ден вследствие на влошената метеорологична обстановка. Това съобщи за  Агенция „Фокус“  директорът на Дирекция „Аварийна помощ и превенция“ към Столична Община Красимир Димитров. „В момента работим по един от сигналите, който е за паднало дърво. Само 2 от сигналите бяха за завиряване, но почти никъде нямахме проблеми. Другите сигнали са за паднали клони. Няма нищо страшно“, допълни той. По думите му екипите на „Аварийна помощ и превенция“ са направили общо 6 обхода на критички участъци, подлези и пътни артерии през днешния ден. В момента има 3 екипа на звеното, които са в готовност да реагират при необходимост.  \r\nЦветелин ДИМИТРОВ", "date": "2018.07.08", "title": "Красимир Димитров, Столична община: Получили сме 9 сигнала през днешния ден вследствие на влошената метеорологична обстановка"}
{"url": "http://www.focus-news.net/news/2018/07/08/2543151/branimir-mitov-dt-prof-encho-halachev-blagoevgrad-shestoto-izdanie-na-festivala-talantino-be-mnogo-uspeshno-veche-podgotvyame-sedmoto.html", "text": "Шестото издание на фестивала „Талaнтино“ бе много успешно, вече подготвяме седмото. Това каза за  Радио „Фокус“ – Пирин  Бранимир Митов, директор на ДТ „Проф. Енчо Халачев“ – Благоевград. По думите му тази година всичко е било нормално. „Имаше доста школи, които представиха 21 представления. В общи линии не се случи нищо по-различно от това, което бяхме предвидили. Това от своя страна означава, че сме си свършили работата“, каза още Митев. Той допълни, че със сигурност ще има „Талантино“ и през лятото на 2019 година. „В процес на работа са ѝ датите за него. Всичко това е възможно вече толкова много години, защото Община Благоевград е плътно зад нас и нещата се случват“, добави Митов. Той допълни, че събития като „Талантино“ са доказателство затова, че има бъдеще за театъра и младите актьори. „Аз мисля, че хората имат нужда не само от млади актьори, но и от театър като цяло. Българина така е устроен, че обича изкуството, но най-важното е нещата да му се представят качествено и добре. Според мен, за да има бъдеще театъра, то трябва да се работи най-вече с младите актьори“, подчерта Митов. \r\nЛивия НИНОВА", "date": "2018.07.08", "title": "Бранимир Митов, ДТ „Проф. Енчо Халачев“ – Благоевград: Шестото издание на фестивала „Талaнтино“ бе много успешно, вече подготвяме седмото"}
{"url": "http://www.focus-news.net/news/2018/07/08/2543149/ministar-emil-karanikolov-sled-161-balgariya-shte-se-prevarne-v-osnovna-platforma-i-hab-za-investitsii-v-evropa.html", "text": "След 16+1 България ще се превърне в основна платформа и хъб за инвестиции в Европа. Това каза Емил Караниколов, министър на икономиката, в разговор с Илиана Беновска в предаването “Беновска пита” по Радио К2 и Канал 3, съобщиха от  екипа на предаването .  \r\nТой коментира актуалните политически теми: Форумът 16+1 “Успешен ли беше форматът 16+1 за България и увенача ли той по един единствен начин българското европредседателство, макар и няколко дни след като то приключи”, започна разговорът Беновска.  \r\nЕмил Караниколов не споделя коментарите, че правителството е изоставило вътрешната политика, заради външната, защото те са тясно свързани. Министърът поздрави всички ескперти и министри, които работиха за усепха на българското европредседателство. България постигна уважение в очите на всички. Сред успехите са срещите между ЕС и Турция, срещата за Западните Балкани и 16+1. Форумът 16+1 е бил предвиден да се проведе през септември, но е изтеглен по-рано и подари желанието на китайска страна. Всички проекти с Китай ще се реализират по европейските правила. Лиляна Павлова поема организацията на Глобалния център за партньорство на държавите от Централна и Източна Европа и Китай Беновска включи към разговорът и Лиляна Павлова, която по време на предаването на “Беновска пита” беше предложена от премиера Борисов да поема организацията по създаването и управлението на бъдещия Глобален център за партньорство на държавите от Централна и Източна Европа и Китай. “Къде Ви е шампанското, г-жо Павлова”, пошегува се Беновска.  \r\nЕмил Караниколов поздрави Лиляна Павлова. Той каза, че тя е най-добрият избор и през този глобален център ще преминават всички проекти за Централна и Източна Европа, а защо не и за Западна Европа. Този център ще е стратегически за икономиката, през него ще преминава съгласуването на всички процедури. България ще се превърне в основна платформа и хъб, атрактивна дестинация за инвестиции в инфраструктурата, енергетиката, смесените предприятия. Китай даде зелена светлина за всичко това, подчерта министърът на икономиката.  “75% от средствата, отделени от Китай за Централна и Източна Европа в размер на 2 милиарда, идват в България, това са 1,5 млрд.евро. Те ще дадат начален тласък на бизнеса, ще подкрепят някои развиващи се проекти, за инфраструктура. Как ще продължи нататък сътрудничеството, какви подготвени проекти имаме”, попита Беновска. \r\nКъм момента имаме транспортни и енергийни проекти, които са предложени на китайското правителство. Финансиране за тях може да бъде осигурено през Българската банка за развитие, Световната банка, Европейската инвестициона банка. Освен инвестициите, важно са подписаните договори за пазари в трето страни – Китай. Първият такъв форум ще бъде в Шанхай и ще бъде за стоки, които ще се внасят само за Китай. България има покана за участие. На този форум ще представим качествени стоки и услуги, защото китайците търсят качество и ние трябва да им го предложим. 100 милиона китайски туристи са пътували от Китай по света. България трябва да работи повече за привличане на китайски туристи.  Ще успее ли Борисов да обедини политиците в името на националните интереси “Дали Борисов ще успее да се справи със следващата мисия, която му предстои, а тя е да се опити да обедини политиците в България, президентът Румен Радев, който се държави като опозиция, Корнелия Нинова, Мустафа Карадайъ, Волен Сидеров”, попита Беновска. \r\nЕмил Караниколов не се съгласи, че е работа само на премиера Борисов. Според него, всички политически лидери трябва да се обединят и да работят за националните интереси. Не само политиците, но и министрите, и всички граждани трябва да работят в тази посока.  Развитието на индустриалните зони “Какво правите, Вие, по отношение на индустриалните зони, това е невеществени национална ценност” попита Беновска.  \r\nОбластните управители и кметове трябва да работят в синхрон. В много общини искат да работят с държавата и предлагат терени, меморандуми, за да се изградят индустриални зони, посочи Емил Караниколов. Той посъветва Беновска и шефът на ББР Стоян Мавродиев да направят кампания за дуалното  обучение. Изоставаме в него, защото родителите не знаят какви да ползите от дуалното обучение. Беновска прие предложението и каза, че министърът чука на отворена врата. Не са верни схващанията, че работата в завод е тежка, мръсна и зле платена. Това не е така. Инвеститорите се интересуват от публично-частно партньорство и концесии. Инвеститорите питат първо дали имаме подготвени кадри. Парите са в производството, заяви Емил Караниколов.  Чуждестранните инвестиции  “Президентът Радев в критиките си към европредседателството спомена, че са намалели чуждестранните инвестиции“, попита Беновска. \r\nЧуждестранните инвестиции за миналата година са паднали, защото много от компаниите майки са дали кредити към големи банки, които са се върнали, обясни Емил Караниколов. Според него, трябва да забележим, че компании, които са в България разширяват производството си към индустриалните зони. Трябва да се търсят начини през законодателството за осигуряване на повече инвестиции и пазари в трети страни. Сектор тютюнопроизводство “Това с тютюна жест ли е който облагодетелства “Булгартабак”, попита Беновска. \r\nВ тютюнопроизводството има проблеми от години. Пробвахме с шафран, минзухари, рапица, но тютюнът е сектор, в който са заети много хора. Китай и “China Tobacco” държи 42% от продажбите на тютюн и тютюневи изделия в света, над 130 милиарда долара оборот за миналата година. Да изкупуват наш тютюн, зависи от производителите дали ще се справят с качеството. От Китай ще идват на всеки 3 и 6 месеца да видях дали се справяме, трябва ли дадат техни сортове, коментира Караниколов. “Това жест на снисхождение ли беше да се отговори на молбата на премиера Борисов”, попита Беновска.  \r\n“Ние трябва да помогнем на сектор. Жест е от гледна точка на това, че се дава шанс да докажем какво имаме и с какво качество произвеждаме. От нас зависи дали ще станат по-големи обемите. Това е благодарение на външната пилотка, но ще рефлектира във вътрешната. Повече пари за образование, за полицията, за военните, за социалните дейности”, отговори министърът на икономиката. Емил Караниколов каза, че ще работи по темата да се сглобяват мобилни телефони в България.  Готова ли е България за чакалнята на еврозоната \r\nНезависимо дали ще влезем в чакалнята на еврозоната, министерство на икономиката има една основна цел да повишава БВП и да гони еврозоната, отговори Караниколов на въпрос на Беновска за еврозоната.  Изпълнението на оперативните програми “ОП “Иновации и конкурентоспобност” стартира процедура за стартиращи компани”, попита Беновска. \r\nОткакто правителството е започнало работа има 712 подписани договора за над 600 милиона лева. От тях над 360 милиона вече са дадени като безвъзмездни средства. За тази година се предвижда да тръгнат програми за 400 милиона лева. През стартиращите предприета се опитваме да върнем младите хора в бълагрия и да ги запазим тук, завърши разговора министъра на икономиката Емил Караников с Илиана Беновска в предаването “Беновска пита” по Радио К2 и Канал 3 на 8 юли 2018 година.", "date": "2018.07.08", "title": "Министър Емил Караниколов: След 16+1 България ще се превърне в основна платформа и хъб за инвестиции в Европа"}
{"url": "http://www.focus-news.net/news/2018/07/08/2543148/afp-deset-sa-zaginalite-pri-derayliraneto-na-vlak-v-turtsiya-nad-70-drugi-sa-raneni.html", "text": "Десет души са загинали, а 73 други са пострадали при дерайлирането на влак в Северозападна Турция, предава  AFP , като се позовава на местни медии, цитиращи данни от Министерството на здравеопазването в Анкара. \r\nВлакът, в който са пътували 360 души, е пътувал от Капъ-куле на границата с България към Истанбул, когато шест от вагоните на композицията дерайлират. Над 100 линейки са изпратени на мястото на инцидента - Текирдаг (Родосто), разположен на северния бряг на Мраморно море, на около 135 километра западно от Истанбул. \r\nКапъ-куле е турската страна от граничния контролно-пропускателен пункт Капитан Андреево-Капъ-куле. Aдминистративно е част от е вилает Одрин, околия Одрин в Турция. Тереза Герова", "date": "2018.07.08", "title": "AFP: Десет са загиналите при дерайлирането на влак в Турция, над 70 други са ранени"}
{"url": "http://www.focus-news.net/news/2018/07/08/2543150/sport-3-ot-3-za-plazhnite-ni-natsionali-v-evroligata.html", "text": "Националният отбор на България по плажен футбол направи уникално представяне в своята група 1 на Дивизия \"Б\" от ЕВРОлигата в Назаре, Португалия. След успехите над Андора с 10:1 и Чехия с 6:3, днес възпитаниците на Симеон Христов надиграха и основния си конкурент в групата Норвегия с 5:3. \"Лъвовете\" още вчера си гарантираха класиране за финалите на турнира в Катания през септември, но сега си осигуриха и по-добър жребий като първенец от група. \r\nДвубоят започна с надмощие на българите, но удари на Мартин Великов и Калоян Цветков не успяха да поразят целта. Още във втората минута обаче нашите момчета поведоха в резултата, след като Павел Адамов намери страхотно по въздуха Филип Филипов и дежурният голмайстор на тима ни порази мрежата с глава за 1:0. В следващите минути Филипов удари греда, а вратарят на България Добромир Господинов спаси силен удар на норвежците. До края на третината българите стигнаха до три удара чрез Иван Мартинов, Филипов и Калоян Цветков, който стреля със задна ножица. За съжаление в последните секунди Норвегия се възползва от наша грешка и изравни чрез Сеня, който отбеляза от малък ъгъл. \r\nВъв втората третина удари на Адамов и Живко Парашкевов минаха над вратата, а Мартин Великов от далеч шутира във вратаря.  \r\nТака мачът навлезе в последните си 12 минути, в които България първа стигна до гол, и то уникален. В 29-ата Калоян Цветков се разписа с красив и далечен удар от своята половина. Малко след това норвежците отново изравниха чрез Салдесон. В 32-ата минута дойде ред на Иван Мартинов да отбележи много красив гол, като той шутира зад центъра и не остави никакви шансове на противниковия страж. В заключителните 90 секунди се случиха доста интересни неща. Първо Филипов удари греда, а след това голмайсторът успя да реализира за 4:2, след като пое топката с гръб към вратата, обърна се, финтира един защитник и вкара. Норвежците обаче не се предадоха и 9 секунди преди края Салвесон отново намали. Въпреки малкото оставащо време \"лъвовете\" не бяха казали последната си дума. Малко след изпълнението на центъра Калоян Цветков направи хитър извеждащ пас към Иван Мартинов, който без да се поколебае успя да финтира вратаря и да вкара за пети път в мрежата му - 5:3. \r\nУспехът днес показа, че националният отбор по плажен футбол израства с всеки изминал сезон. Преди време нашите бяха щастливи при една постигната победа, през миналата записаха историческо шесто място в Дивизия \"Б\", а сега мечтаят за нещо още по-високо като класиране. Амбициите им са подкрепени от добрите им резултати до момента. Във финалната осмица ще участват четиримата първенци от групите, трите най-добри втори и изпадналият от Дивизия \"А\". Тимовете ще спорят само за едно място, което дава право на класиране в първия ешелон. \r\nСъставът: Добромир Господинов, Мартин Великов, Калоян Цветков, Павел Адамов, Филип Филипов (Костадин Иванов, Илиан Димов, Илиян Илиев, Живко Парашкевов, Иван Мартинов) \r\nСтарши треньор: Симеон Христов, помощник-треньор: Георги Минков", "date": "2018.07.08", "title": "Спорт: 3 от 3 за плажните ни национали в ЕВРОлигата"}
{"url": "http://www.focus-news.net/news/2018/07/08/2543153/sofiya-kilometrichna-opashka-ot-avtomobili-se-e-obrazuvala-na-am-hemus-predi-tunel-vitinya-posoka-stolitsata.html", "text": "Километрична опашка от автомобили се е образувала на автомагистрала \"Хемус\" преди тунел \"Витиня\", посока столицата, предаде репортер на  Агенция \"Фокус\" . Видимостта е добра. Мокри са пътните настилки по автомагистралата.  \r\nИнтензивно е движението на товарни автомобили през стария път през \"Витиня\". \r\n\"Фокус\" призовава водачите да се движат с повишено внимание и да спазват необходимата дистанция.  \r\nДеница КИТАНОВА", "date": "2018.07.08", "title": "София: Километрична опашка от автомобили се е образувала на АМ \"Хемус\" преди тунел \"Витиня\", посока столицата"}
{"url": "http://www.focus-news.net/news/2018/07/08/2543154/nikola-petrov-nao-rozhen-palno-lunno-zatamnenie-i-priblizhavane-na-mars-do-zemyata-shte-mozhe-da-se-nablyudavat-ot-balgariya-na-27-yuli.html", "text": "На 27 юли ще има пълно лунно затъмнение, което ще може да се наблюдава от територията на България  веднага след залеза на Слънцето. Това каза за  Радио „Фокус“ – Смолян  Никола Петров – директор на Националната астрономическа обсерватория „Рожен“. Веднага щом луната се покаже на източния хоризонт, тя ще започне малко по малко да се закрива от Земята и към 22.00-23.00 часа ще има пълно лунно затъмнение. „Луната ще се вижда оранжево-червена, но цветът зависи основно от състоянието на атмосферата на Земята като съдържание на прахови частици, запрашеност, ветрове и други. По време на пълното лунно затъмнение, Марс ще бъде най-близо до Земята, което не се е случвало от 2004 година и явлението се нарича опозитивен Марс – тоест Слънцето, Земята и Марс се нареждат почти в една линия. Марс и Земята ще бъдат от едната страна на Слънцето. Планетата ще свети много силно след 23.00 часа над източния хоризонт“, обясни Петров. Той допълни, че лунното затъмнение ще се вижда от България от началото да края. Фазата на затъмняването на луната започва след 21.00 часа, но максималното закриване на лунния диск от сянката на Земята ще е след 22.30 до 23.00 часа и това ще е най-интересния момент от фазата на лунното затъмнение, посочи астрономът. \r\nТой отбеляза, че лунните затъмнения не предизвикват кой знае какъв патос и ентусиазъм в научните среди, но не се случват всеки ден. „Последното лунно затъмнение е било преди 2-3 години. Лунните затъмнения много по-често могат да се видят в живота на човек от слънчевите. Слънчевите затъмнения се случват три пъти по-чести от лунните, но те могат да се наблюдават в тесен коридор от земната повърхност от 100-120 километра, а лунните затъмнения се виждат в коридори от над 2000 км. Затова много често хората виждат лунно затъмнение, а не виждат слънчево затъмнение. Понякога може да се случи така, че едно дори две поколения хора да не видят слънчево от територията на България, която е малка като площ, но лунно затъмнение може да се види на всеки 2-3 години“, каза още Никола Петров. \r\nНели ГЕРГЬОВСКА", "date": "2018.07.08", "title": "Никола Петров, НАО „Рожен“: Пълно лунно затъмнение и приближаване на Марс до Земята ще може да се наблюдават от България на 27 юли"}
{"url": "http://www.focus-news.net/news/2018/07/08/2543171/sana-siriya-obvinyava-izrael-za-napadenieto-nad-vazdushnata-baza-v-homs.html", "text": "Израелски ракети са били насочени към въздушната база Т4 в централната провинция Хомс в неделя вечерта, съобщи сирийската държавна информационна агенция  SANA , като се позовава на военен източник. \r\n„Нашите въздушни системи за отбрана осуетиха агресия от Израел и свалиха няколко ракети, които бяха насочени към въздушната база Т4“, е заявил военният източник. \r\nВъздушните отбрани са уцелили един от „атакуващите самолети и са принудили останалите да напуснат“ сирийското въздушно пространство, допълва той.  Йонислав Дочев", "date": "2018.07.08", "title": "SANA: Сирия обвинява Израел за нападението над въздушната база в Хомс"}
{"url": "http://www.focus-news.net/news/2018/07/08/2543136/the-washington-post-sreshtata-tramp-putin-prezidentat-na-sasht-namekva-za-otstapki.html", "text": "„Наистина вярвахме в сърцата ни, че това беше зората на новия ден, за който всички ние се молихме\", разказва Хари Хопкинс пред биографа си. „Бяхме абсолютно сигурни, че сме спечелили първата голяма победа на мира\". Хопкинс, един от най-важните съветници на президента Франклин Делано Рузвелт, не е бил единственият, определил Ялтенската конференция от февруари 1945 г. като голям успех. В книгата си за Ялта, ученият от „Харвард“ Серхий Плохи посочва, че всички в американските и британските делегации, от мрачния Джордж Кенан до предпазливия Уинстън Чърчил, са били доволни от резултата. Великобритания, САЩ и СССР сякаш са преодолели различията си, очертали са сферите си на влияние и се съгласили, че след германската капитулация освободените страни на Европа трябва да бъдат демокрации. \r\nНо възхищението трае кратко. В рамките на няколко американски и съветски войници са стреляли един срещу друг в Бавария. Фалшивото съветско обещание за „донесе“ демокрацията на освободената Източна Европа се изпарява почти веднага. „Победата на мира\" се превърна в началото на Студената война - дългогодишна борба, включваща надпревара във въоръжаването, огромно присъствие на американски войници в Европа и потискане на половината континент. Тази история трябва да бъде взета предвид от всички през следващите дни, в които Белият дом се подготвя за първата среща на върха на президента Доналд Тръмп и Владимир Путин, предупреждава Ан Апълбаум в статия за водещото американско издание  The Washington Post . \r\nРазбира се, има някои разлики, подчертава авторът. Това не е 1945 г. и никой не вярва, че може да се говори за „зората на един нов ден\". Това е странна среща между руския президент, клептократ, и американския президент - негов дългогодишен почитател. \r\nВъпреки това изразът „Нова Ялта\" витае във въздуха от момента, в който администрацията на 45-тия президент на САЩ стъпи във Вашингтон. Това е идея, която руснаците харесват много, защото предполагат, че отново са суперсила, отново равна на Америка, отново седнала на масата, за да раздели света. За Путин това е ключова част от вътрешната му стратегия: Като лидер без легитимността, предоставена от демокрацията, той непрестанно трябва да доказва на сънародниците си, че заслужава да управлява. За САЩ предимствата са много по-мрачни. Слуховете за това каква сделка може да бъде постигната на масата за преговори все пак се множат. \r\nНякои от тях включват Украйна. Тръмп и неговият съветник по националната сигурност напомнят, че признаването на руската окупация на Крим стои на дневен ред; Тръмп дори повтаря руската пропаганда за етническата принадлежност и политиката на Крим. Друг вариант бе изложен в изданието The Post от Дейвид Игнатиус преди няколко дни: Тръмп вероятно планира да предаде Сирия на Путин, да изостави американските съюзници в страната и да позволи на руския клиент, диктатора Башар Асад, да възстанови контрола в страната, причинявайки смъртта на огромен брой цивилни по обратния си път към властта.  \r\nИ в двата случая не е ясно какво ще получат САЩ в замяна на тези големи отстъпки. Според една от версиите Путинще обещае да изтегли руските войски от Източна Украйна – макар според официална Москва там да няма такива. Според други Путин ще обещае по някакъв начин да сдържа Иран, страна, с която в Сирия Москва е съюзник. Говоренето за последната сделка датира от най-ранните дни на администрацията, когато Джаред Къшнер, търсеше таен канал за комуникация с руското правителство. \r\nНо всички тези сделки, както и споразумението от Ялта, имат в основата си фатален недостатък: Те разчитат на обещания от руски лидер, който нито в Сирия, нито в Украйна или някъде другаде не е спазил думата си.  \r\nВ Украйна той продължава да финансира „бунтовниците\", които продължават да водят  война на изток. В Сирия многократно е отмъщавал за ангажиментите си да вдига обсадите, да допуска предоставянето на хуманитарна помощ и да сдържа конфликта, но все пак не е платил никаква цена. Дори и да иска, идеята, че той може някак да контролира Иран, е особен: руският външен министър Сергей Лавров вече заяви, че е „абсолютно нереалистично\" да се очаква от Иран да излезе от конфликта. Руската армия няма войници за тази цел. \r\nИ в Украйна, и в Сирия ситуацията е изключително странна: САЩ - теоретично, по-силната власт - изглежда преговарят да се откажат от много в замяна на малко. Единственото обяснение за решимостта на САЩ да сключат сделка е самият Тръмп. Вероятно той се е научил от преживяванията си в преговорите със Северна Корея: в Сингапур той даде одобрението си на диктатор, но не получи нищо освен неприложими обещания. Или може би все още смята, че в края на краищата дължи нещо на човека, който му е помогнал да спечели президентството? Тереза Герова", "date": "2018.07.08", "title": "The Washington Post: Срещата Тръмп-Путин – президентът на САЩ намеква за отстъпки"}
